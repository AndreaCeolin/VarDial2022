{"id": "207799", "revid": "484362", "url": "https://it.wikipedia.org/wiki?curid=207799", "title": "Architettura barocca", "text": "Larchitettura barocca \u00e8 quella fase della storia dell'architettura che, preceduta dal Rinascimento e dal Manierismo, si svilupp\u00f2 nel XVII secolo, durante il periodo dell'assolutismo. Il termine barocco, originariamente dispregiativo, indicava la mancanza di regolarit\u00e0 e di ordine, che i fautori del neoclassicismo, influenzati dal razionalismo illuminista, consideravano indice di cattivo gusto.\nInfatti, caratteristiche fondamentali dell'architettura barocca sono le forme plastiche, con la predilezione delle linee curve, dagli andamenti sinuosi, come ellissi, spirali o curve a costruzione policentrica, talvolta con motivi che si intrecciano tra di loro, tanto da risultare quasi indecifrabili. Tutto doveva destare meraviglia e il forte senso della teatralit\u00e0 spinse l'architetto alla ricerca di un'opera d'arte unitaria, fondendo insieme pittura, scultura e stucco nella composizione spaziale, e sottolineando il tutto mediante suggestivi giochi di luce ed ombre.\nTuttavia questa definizione non \u00e8 applicabile a tutti i paesi europei; in Francia, in Inghilterra, in diverse regioni dell'Europa settentrionale e, successivamente, persino in Italia, il Barocco fu ripreso attraverso forme derivanti dal Rinascimento e dall'architettura antica, in quello che viene definito come \"classicismo barocco\".\nContesto storico.\nIl Seicento fu un periodo caratterizzato da una variet\u00e0 di tendenze mai sperimentate prima. La concezione del cosmo era stata completamente rivoluzionata durante il secolo precedente, mentre le divisioni maturate all'interno della Chiesa erano divenute il simbolo di una disintegrazione di un mondo unificato e assoluto. In campo artistico, il senso di dubbio e la conseguente alienazione dell'individuo avevano trovato espressione nel Manierismo.\nTra la fine del Cinquecento e l'inizio del Seicento si possono notare mutamenti nell'atteggiamento umano.\nCartesio, avendo scoperto che di tutto si poteva dubitare, arriv\u00f2 alla conclusione che il dubbio rappresentava l'unica certezza; separando l'atto di dubitare da qualsiasi elemento estraneo, egli eliminava i fondamenti dello scetticismo. L'uomo torn\u00f2 cos\u00ec a perseguire la sicurezza, scegliendo tra le alternative offerte dall'epoca; il nuovo mondo divenne \"pluralistico\", offrendo all'uomo una variet\u00e0 di scelte e alternative, sia di carattere religioso che filosofico, economico e politico.\nMentre l'universo rinascimentale era chiuso e statico, l'atteggiamento fondamentale dell'et\u00e0 barocca divenne pertanto quello di appartenere ad un sistema assoluto e integrato, ma nello stesso tempo aperto e dinamico.\nFavorirono questo atteggiamento i grandi viaggi di esplorazione, la scoperta di un mondo pi\u00f9 ampio, la colonizzazione e l'evoluzione della ricerca scientifica. Ci\u00f2 determin\u00f2 un incremento della specializzazione delle attivit\u00e0 umane, con la conseguente rottura del binomio arte e scienza, binomio che aveva posto le basi all'uomo universale del Rinascimento.\nLa distruzione del vecchio mondo culmin\u00f2 con la guerra dei trent'anni, che all'inizio del Seicento paralizz\u00f2 buona parte dell'Europa Centrale.\nIn questo periodo la riforma protestante si diffuse in numerose regioni d'Europa, dando inizio allo sviluppo di diverse chiese riformate.\nLa conseguente Controriforma, avviata dalla Chiesa cattolica col Concilio di Trento, ebbe notevoli ripercussioni anche in campo artistico: fu promossa l'importanza didascalica delle immagini e furono fissate una serie di norme nelle arti per sottolineare la distinzione tra il clero ed i fedeli. \nQuesto atteggiamento raggiunse tutte le regioni del mondo cattolico grazie all'opera dei Gesuiti e, malgrado il suo carattere rigido e difensivo, favor\u00ec lo sviluppo dell'arte barocca. Infatti, nel XVII secolo la Chiesa cattolica si avvi\u00f2 alla ricerca di un compromesso col potere politico, cessando di combattere contro le intromissioni della realt\u00e0 storica e cercando di conciliare le questioni di fede con quelle inerenti alla vita mondana; proprio per questo il Barocco divenne uno stile atto ad esprimere sia i dogmi della fede che le frivolezze della mondanit\u00e0.\nAd esempio, questa duplice espressione dell'arte barocca pu\u00f2 essere riscontrata nelle sistemazioni urbanistiche ideate da Domenico Fontana per Roma, durante il pontificato di Sisto V: il miglioramento dei collegamenti tra le chiese pi\u00f9 importanti della citt\u00e0 port\u00f2 alla formazione di ampie piazze ornate con obelischi e fontane, che divennero pertanto simboli di una vitalit\u00e0 e un dinamismo non solo religioso.\nPeriodizzazione.\nL'architettura barocca, che si preannunzia gi\u00e0 alla met\u00e0 del Cinquecento in alcune opere di Michelangelo, si svilupp\u00f2 a Roma e raggiunse i suoi massimi risultati tra il 1630 ed il 1670; da qui si diffuse nel resto della penisola e nel mondo occidentale, mentre nel XVIII secolo Roma volse di nuovo al classicismo sull'esempio di Parigi.\nIn Italia, il primo periodo barocco corrisponde all'attivit\u00e0 di artisti e architetti quali Carlo Maderno, Annibale Carracci, Caravaggio, Pieter Paul Rubens.\nIl secondo periodo pu\u00f2 essere ascritto a partire dal terzo decennio del Seicento, con le opere di Gian Lorenzo Bernini, Pietro da Cortona e Francesco Borromini, che resero Roma il maggior centro di attrazione artistica di tutta Europa. Pi\u00f9 precisamente, sotto i pontificati di Urbano VIII Barberini, di Innocenzo X Pamphili e Alessandro VII Chigi il Barocco divenne uno stile internazionale che la citt\u00e0 dei papi diffuse in tutto il mondo occidentale.\nIl termine conclusivo \u00e8 legato alla decadenza della Santa Sede dopo la met\u00e0 del secolo, in particolar modo dopo la morte di papa Alessandro VII, nel 1667; l'estromissione di Gian Lorenzo Bernini dal progetto di ampliamento del Louvre coincise con l'inizio del declino di Roma come citt\u00e0-guida e l'affermazione di Parigi in questo ruolo.\nIn Francia la periodizzazione del Barocco non \u00e8 collegata all'opera di singoli artisti, ma si deve alla politica culturale di Luigi XIV, che port\u00f2 ad identificare questo stile con il nome del sovrano.\nVale la pena ricordare, inoltre, che verso la fine del Seicento la revoca dell'editto di Nantes caus\u00f2 la migrazione di numerosi Ugonotti francesi nei Paesi Bassi e in Inghilterra: nel primo caso ci\u00f2 pose fine all'autonomia della scuola locale, sviluppatasi alcuni decenni prima con l'ascesa politica e culturale di Amsterdam; nel secondo caso, la migrazione francese coincise con una svolta in senso barocco dell'architettura inglese.\nL'influenza del Barocco non si limit\u00f2 al solo XVII secolo; infatti, all'inizio del Settecento si afferm\u00f2 il Rococ\u00f2, che pur non essendo una semplice continuazione del primo, pu\u00f2 essere inteso come l'ultima fase del Barocco.\nCaratteristiche.\nContrariamente alle tesi secondo cui il Barocco fu generato dal Manierismo, diversi studi sostengono che fu invece il tardo Classicismo a dare inizio al nuovo stile. Infatti, l'architettura manierista non fu abbastanza rivoluzionaria per mutare radicalmente, in senso spaziale e non solo a livello della superficie decorativa, gli stilemi dell'antichit\u00e0 ai fini popolari e retorici del clima controriformistico; in altre parole, il Manierismo non corrispondeva alle esigenze artistiche della Controriforma, poich\u00e9 mancava di quei caratteri di chiarezza, realismo e intensit\u00e0 emotiva richiesti dalla Chiesa del tardo Cinquecento.\nGi\u00e0 nel XVI secolo, Michelangelo Buonarroti aveva preannunciato il Barocco nelle forme colossali e massicce della cupola della Basilica di San Pietro a Roma; anche le alterazioni delle proporzioni e le tensioni espresse dallo stesso architetto nel vestibolo della Biblioteca Laurenziana e l'aggiunta del massiccio cornicione al palazzo Farnese avevano suscitato all'epoca reazioni, proprio per l'alterazione in senso drammatico delle proporzioni classiche. Ciononostante, in altre opere Michelangelo aveva ceduto alle influenze della corrente manierista.\nQuindi, fu solo quando il Manierismo volse al termine che fu riscoperto Michelangelo quale padre del Barocco.\nCaratteristiche fondamentali del Barocco sono le forme plastiche, la predilezione per le linee ricurve, anche in pianta, le composizioni spaziali complesse, l'impiego di pittura, scultura e stucco nella composizione architettonica, il sapiente uso della luce naturale, l'accentuazione scenografica, e l'uso di specchi e materiali preziosi.\nIl Barocco, tuttavia, non si limit\u00f2 a rivedere con nuovo gusto schemi antichi, ma cre\u00f2 una nuova concezione spaziale, con l'interpenetrazione tra le parti derivante da una visione spaziale unitaria, di cui sono esempi significativi la chiesa di San Carlo alle Quattro Fontane e Sant'Ivo alla Sapienza del Borromini, o, ancora, il Santuario dei Quattordici Santi di Johann Balthasar Neumann. In proposito, lo storico dell'arte Bruno Zevi ha definito il Barocco come \"liberazione spaziale, liberazione mentale dalle regole dei trattatisti, dalle convenzioni, dalla geometria elementare e dalla staticit\u00e0, \u00e8 liberazione dalla simmetria e dall'antitesi tra spazio interno e spazio esterno\".\nIl XVII secolo propose comunque molteplici sistemi di tipo religioso, filosofico e politico; non \u00e8 possibile, pertanto, conservare un concetto unitario di architettura barocca. Nonostante ci\u00f2, tutti i sistemi barocchi ebbero in comune il fatto di operare attraverso la \"persuasione\", la \"partecipazione\", il \"trasporto\", che si tradussero in termini di centralizzazione, integrazione ed estensione spaziale.\nTemi dell'architettura barocca.\nUrbanistica.\nNel 1585 papa Sisto V avvi\u00f2 i lavori per la trasformazione urbana di Roma, dando incarico a Domenico Fontana di collegare i principali edifici religiosi della citt\u00e0 per mezzo di grandi assi stradali rettilinei. Il piano, che aveva il compito di enfatizzare il ruolo di Roma come \"citt\u00e0 santa\", gett\u00f2 le premesse per una serie di analoghe trasformazioni in diversi centri europei.\nPertanto, alle planimetrie centralizzate e chiuse delle citt\u00e0 ideali rinascimentali, si contrappose la concezione barocca della \"citt\u00e0 capitale\", pi\u00f9 dinamica e aperta verso i propri confini, ma al contempo punto di riferimento per l'intero territorio.\nA Roma, i centri focali del panorama urbano vennero sottolineati mediante l'uso di antichi obelischi egizi e alte cupole; a Parigi invece i nodi del sistema viario furono definiti per mezzo di piazze simmetriche, incentrate attorno alla statua del sovrano.\nIn generale, la piazza barocca cess\u00f2 la sua tradizionale funzione civica e pubblica, per divenire mezzo di esaltazione dell'ideologia politica o religiosa, come nel caso delle cosiddette \"place-royale\" francesi (ad esempio la Place Dauphine e la Place des Vosges) e di piazza San Pietro a Roma.\nChiese.\nIl punto di partenza dell'architettura legata alla Controriforma pu\u00f2 essere ricercato nella chiesa del Ges\u00f9 in Roma, costruita a partire dal 1568 su progetto del Vignola.\nL'edificio, che rappresenta una sintesi tra architettura rinascimentale, manierista e, naturalmente, barocca, soddisfaceva pienamente le esigenze controriformistiche: infatti, la disposizione longitudinale della pianta permetteva di accogliere il maggior numero di fedeli, mentre la pianta a croce latina con numerose cappelle laterali rappresentava un ritorno a quella tradizione auspicata durante il Concilio di Trento.\nNella chiesa del Ges\u00f9 la presenza di una cupola sottolinea la centralit\u00e0 dello spazio verso il fondo della navata e lascia presagire la ricerca di un'integrazione tra gli schemi longitudinali e quelli centralizzati derivati da San Pietro in Vaticano. Anche la facciata, costruita su progetto di Giacomo della Porta, sembra anticipare i temi pi\u00f9 marcatamente barocchi, riscontrabili ad esempio nei prospetti di Santa Susanna e Sant'Andrea della Valle.\nLo sviluppo dell'architettura della chiesa barocca \u00e8 basato sugli stessi principi di integrazione tra gli schemi longitudinali e quelli centralizzati, nonch\u00e9 sul desiderio di rendere la chiesa parte dello spazio urbano circostante.\nSe gli architetti manieristi alterano l'impaginazione rigorosa delle facciate rinascimentali aggiungendovi temi e decorazioni caratterizzati da un raffinato e oscuro intellettualismo, senza modificare la logica planimetrica e strutturale delle facciate negli edifici, gli architetti barocchi modificano quell'architettura sia nelle piante, sia nelle partiture di facciata, in funzione di una concezione spaziale nuova. Le facciate delle chiese non costituiscono pi\u00f9 la terminazione logica della sezione interna, ma divengono un organismo plastico che segna il passaggio dallo spazio interno alla scena urbana.\nPertanto, lo spazio interno, spesso definito da ellissi, viene continuamente modellato attraverso il movimento degli elementi spaziali, differenziandosi totalmente dalla concezione rinascimentale, che invece prevedeva un susseguirsi uniforme di elementi disposti in simmetria tra loro.\nPer quanto concerne gli schemi planimetrici, oltre agli impianti derivati dal tradizionale schema basilicale, l'et\u00e0 barocca prevede due tipologie fondamentali di schemi centralizzati: le chiese longitudinali centralizzate e le chiese a pianta centrale allungata.\nPalazzi.\nNell'architettura civile occorre distinguere due tipi di abitazione nobiliare: il palazzo di citt\u00e0 e la villa di campagna.\nIl palazzo italiano, seppur con alcune varianti regionali, rimase fedele alla tipologia residenziale del Rinascimento, con un corpo edilizio chiuso attorno a una corte interna.\nGeneralmente i prospetti principali furono dotati di avancorpi e decorati mediante l'impiego di colonne giganti. Si registra inoltre l'estensione dell'asse di simmetria anche all'interno dell'edificio, dove si aprono il vestibolo e la corte centrale; ad esempio, l'asse longitudinale introdotto in palazzo Barberini, a Roma, contribuisce alla definizione della pianta e ne sottolinea il rapporto con l'ambiente esterno.\nPeraltro, questo palazzo costituisce un punto di svolta nella tipologia delle residenze all'italiana: la pianta \u00e8 ad H, con un profondo atrio che si riduce costantemente in larghezza fino ad immettere in una sala ellittica, centro nodale dell'intera costruzione.\nInvece, l'abitazione urbana della nobilt\u00e0 francese, denominata \"h\u00f4tel\", si richiamava allo schema delle corti medioevali; infatti, il clima rigido richiedeva una maggiore esposizione al sole degli ambienti ed impose l'adozione di planimetrie pi\u00f9 articolate, definite mediante la costruzione di pronunciate ali laterali.\nIl corpo principale \u00e8 arretrato rispetto alla strada ed \u00e8 preceduto dalla \"cour d'honneur\", uno spazio aperto verso l'esterno, ma che al contempo separa la residenza dalla citt\u00e0.\nRiconducibile a questo schema \u00e8 il palazzo del Lussemburgo, realizzato da Salomon de Brosse a partire dal 1617; qui, a differenza di altri edifici, i padiglioni angolari non furono destinati ad ospitare locali di servizio, ma contenevano appartamenti veri e propri ad ogni piano.\nIn Francia notevole fu pure lo sviluppo delle dimore di campagna (i \"castelli\"), che port\u00f2 alla realizzazione di complessi assai estesi, verso i quali convergevano le principali direttrici viarie. Tra questi si ricordano il Castello di Maisons-Laffitte (1642-1646), opera di Fran\u00e7ois Mansart, quello di Vaux-le-Vicomte (1656-1661), progettato da Louis Le Vau e, naturalmente, il Castello di Versailles, simbolo dell'assolutismo francese, i cui lavori di ricostruzione furono avviati dallo stesso Le Vau per volont\u00e0 di Luigi XIV.\nDiffusione del Barocco nel XVII secolo.\nItalia.\nRoma.\nChiese.\nAlla fine del XVI secolo Roma divenne il centro di sviluppo dell'architettura legata alla Controriforma ed esercit\u00f2 la sua influenza in tutto il mondo cattolico.\nLe premesse all'affermazione dello stile barocco si riscontrano gi\u00e0 nelle opere di Giacomo Della Porta (1533-1602), che innalz\u00f2 la facciata della chiesa del Ges\u00f9 negli ultimi decenni del Cinquecento.\nPochi anni dopo, nel 1603, fu ultimata la facciata della chiesa di Santa Susanna, progettata da Carlo Maderno (1556-1629) e solitamente ritenuta il \"primo esempio pienamente realizzato di architettura barocca\"; malgrado l'impianto spaziale risulti ancora manieristico, Maderno rafforz\u00f2 l'asse centrale mediante l'uso graduale di pilastri, semicolonne e colonne verso la parte centrale dell'edificio, accentuando cos\u00ec la plasticit\u00e0 gi\u00e0 emersa nell'opera del Della Porta. Rispetto al Della Porta e alla facciata della chiesa del Ges\u00f9, la novit\u00e0 sostanziale sta nell'aver esteso l'uso delle colonne al primo ordine di tutta la zona centrale e di averlo sostituito, al livello superiore, con una serie di paraste. Nel complesso, si trattava di un salto notevole rispetto all'accademica freddezza in voga fino allora ed evidente, ad esempio, nella facciata di San Girolamo dei Croati, opera realizzata da Martino Longhi il vecchio intorno al 1588-89.\nIn questo contesto, numerose facciate furono innalzate con il medesimo fine propagandistico, alcune con risultati assai particolari, come nel caso della chiesa dei Santi Vincenzo e Anastasio, di Martino Longhi il Giovane (1602-1660), dove numerose colonne si concentrano nella parte centrale del prospetto.\nLo stesso Maderno fu incaricato di prolungare un braccio della Basilica di San Pietro, al fine di rendere la chiesa idonea ad accogliere un maggior numero di fedeli; anche in questo caso, la facciata (1608-1612), una delle opere pi\u00f9 discusse della storia dell'architettura, mostra una maggiore intensit\u00e0 plastica verso il centro.\nUna nuova impostazione, basata sulla trasformazione delle forme piuttosto che sull'applicazione di elementi decorativi, si ebbe con l'affermazione di Gian Lorenzo Bernini (1598-1680), Francesco Borromini (1599-1667) e Pietro da Cortona (1596-1669).\nBernini fu il dominatore per mezzo secolo della cultura artistica romana.\nIl Baldacchino di San Pietro (1624-1633), dopo i limiti e le incertezze emersi nel restauro della chiesa di Santa Bibiana, costituisce il vero inizio della sua carriera. Esso, tuttavia, non rappresenta un improvviso punto di svolta, ma un graduale percorso autocritico che si prolunga in quasi un decennio di lavori.\nBernini defin\u00ec i sostegni del Baldacchino con quattro colonne tortili le quali, pur non essendo una novit\u00e0 assoluta nel panorama architettonico romano, si differenziavano nettamente dal disegno dei pilastri della basilica vaticana, facendo del ciborio il punto focale dell'intera costruzione. La novit\u00e0 principale sta comunque nel coronamento, alla cui definizione \u00e8 documentato anche l'apporto del Borromini, con quel leggero groviglio di volute che, a buon diritto, pu\u00f2 considerarsi il manifesto dell'architettura barocca.\nAlcuni decenni pi\u00f9 tardi, a partire dal 1658, il medesimo architetto realizz\u00f2 la piccola chiesa di Sant'Andrea al Quirinale, con una pianta ovale fortemente dilatata e caratterizzata dalla presenza di numerose cappelle ricavate nel muro perimetrale; una cupola, poco evidente all'esterno, poggia sulla trabeazione che si snoda al di sopra degli invasi laterali.\nIl tema dell'ovale, adottato da Bernini anche nella scomparsa cappella dei Re Magi (1634) e nella piazza San Pietro (conclusa nel 1667), avrebbe dovuto essere ripreso pure da Carlo Rainaldi (1611-1691) nella chiesa di Santa Maria in Portico in Campitelli, ma, al momento della costruzione, la navata ellittica fu mutata in uno spazio biassiale, privo di curve, con una serie di cappelle che si restringono fino alla zona absidale. In particolare, al corpo anteriore della chiesa fu unito un santuario coperto da cupola circolare, secondo uno schema in uso nell'Italia settentrionale che, tuttavia, non ebbe seguito a Roma. L'andamento frastagliato della navata, evidenziato dalla presenza di colonne e pilastri sui quali \u00e8 impostata la trabeazione, si ripete anche nella facciata principale, dove emergono ancora, in una successione di edicole, colonne addossate a pilastri.\nLa ricerca di spazi ricavati all'interno della muratura perimetrale \u00e8 evidente nella chiesa dell'Assunta, ad Ariccia, una cittadina ubicata nei dintorni di Roma. Il progetto, sempre del Bernini, fu messo in opera nei primi anni sessanta del secolo; rispetto a Sant'Andrea al Quirinale, la pianta qui \u00e8 circolare ed \u00e8 affiancata all'esterno da due propilei posti al termine di un corridoio che circonda la parte posteriore della costruzione. Se la figura in pianta mostra un'intavolatura classicheggiante, riferibile ai modelli bramanteschi o al Pantheon di Roma, all'esterno l'invenzione barocca si manifesta nella disposizione urbana del complesso, con il corridoio anulare che rappresenta un esterno ed un interno al tempo stesso, e con il volume della chiesa che \"genera a vista la sua fascia spaziale, che non \u00e8 di contenimento, come nel Borromini, ma di misurata, controllata espansione\".\nTuttavia, \u00e8 nella chiesa di San Carlo alle Quattro Fontane del Borromini che il tema degli spazi ricavati nel perimetro dell'edificio raggiunge il suo apice. Questa chiesa, cos\u00ec piccola che potrebbe stare all'interno di un pilastro della basilica vaticana, fu cominciata nel 1638 in un lotto di ristrette dimensioni dove, oltre al luogo di culto vero e proprio, si inserivano anche il chiostro e l'attiguo convento. La pianta di \"San Carlino\" \u00e8 riconducibile all'ovale, con pareti concave e convesse che si alternano fino a formare delle cappelle laterali. La cupola presenta una base ovale ed \u00e8 incisa da un profondo cassettonato nel quale si alternano forme diverse; il raccordo tra la cupola e il corpo dell'edificio \u00e8 realizzato per mezzo di quattro pennacchi che poggiano sulla trabeazione. Il movimento ondulatorio dei muri e il ritmico alternarsi a forme sporgenti e rientranti danno luogo a un palpitante organismo plastico, la cui forma viene sottolineata dall'assenza di sontuose decorazioni.\nNella facciata, iniziata solo negli ultimi anni di vita del Borromini, si evidenzia ancora la ricerca di un intenso dinamismo, con superfici sinuose disposte su due ordini: la parte inferiore \u00e8 caratterizzata da una successione di superfici concava - convessa - concava; quella superiore si articola su tre parti concave, di cui la centrale ospita un'edicola convessa.\nBorromini fu impegnato in diversi cantieri di Roma: realizz\u00f2 l'Oratorio dei Filippini (la cui facciata, ricca di concavit\u00e0 e convessit\u00e0, \u00e8 una felice fusione tra un palazzo e una chiesa), la chiesa di Santa Maria dei Sette Dolori (incompleta) e, a partire dal 1642 inizi\u00f2 quello che pu\u00f2 essere considerato il suo capolavoro, la chiesa di Sant'Ivo alla Sapienza. Direttamente collegata a San Carlo alle Quattro Fontane, la chiesa della Sapienza fu posta a chiusura di un cortile preesistente progettato dal Della Porta. La pianta, generata essenzialmente dall'intersezione di due triangoli equilateri contrapposti, \u00e8 coronata in alzato da una cupola con una lanterna conclusa a spirale; l'impianto di Sant'Ivo, ancora una volta plasmato attraverso l'uso di concavit\u00e0 e convessit\u00e0, \u00e8 uno dei pi\u00f9 unitari della storia dell'architettura, anche se, proprio per la sua audacia, non trov\u00f2 analoghe applicazioni nelle opere dei contemporanei.\nIl medesimo architetto, su incarico di papa Innocenzo X, intervenne anche nel restauro della grande Basilica di San Giovanni in Laterano; Borromini mantenne la struttura originaria, inglobando le colonne delle navate all'interno di larghi pilastri, mentre la prevista copertura a volta non fu realizzata. Secondo la critica, malgrado il progetto non sia stato eseguito per intero, \"San Giovanni in Laterano possiede una delle pi\u00f9 belle navate che esistano\": l'integrazione degli spazi \u00e8 accentuata dalle larghe aperture che corrono lungo la navata, mentre le navate laterali sono costituite da piccole unit\u00e0 centralizzate, con angoli concavi che proseguono anche nelle volte.\nPochi anni dopo lavor\u00f2 alla chiesa di Sant'Agnese in Agone, cominciata da Girolamo Rainaldi (1570-1655) e dal figlio Carlo nel 1652, realizzando uno dei prospetti pi\u00f9 classicheggianti della sua produzione artistica; l'edificio, alla cui costruzione subentr\u00f2 nuovamente Carlo Rainaldi, risulta una delle opere pi\u00f9 significative dell'epoca poich\u00e9 ebbe una notevole influenza in ambito internazionale. La pianta \u00e8 una croce greca che si fonde con l'invaso circolare sormontato da una grande cupola; si tratta di una revisione barocca della pianta centrale per San Pietro. L'invenzione del Borromini risiede nella facciata, dove arretr\u00f2 il fronte principale al fine di ottenere un andamento concavo saldamente connesso al tamburo convesso della cupola; estese quindi il prospetto ai palazzi laterali, in modo da edificare due torri campanarie caratterizzate da un progressivo andamento frastagliato verso la sommit\u00e0. Analoghe invenzioni si ritrovano peraltro nel campanile di Sant'Andrea delle Fratte (opera incompiuta sempre del Borromini), che si conclude con una sorta di lanterna a pianta circolare.\nCarlo Rainaldi si dedic\u00f2 anche alle due chiese gemelle di piazza del Popolo. La prima, consacrata a Santa Maria in Montesanto, fu iniziata nel 1662, per essere poi conclusa da Carlo Fontana (1638-1714) su disegni del Bernini; la seconda, intitolata a Santa Maria dei Miracoli, fu eseguita dal 1675, sempre con la collaborazione del Fontana. Le due chiese, poste simmetricamente attorno al tridente costituito da via del Corso, via di Ripetta e via del Babuino, appaiono uguali, ma in realt\u00e0, per adattarsi al meglio alla configurazione del lotto, furono differenziate nelle piante: per Santa Maria dei Miracoli fu adottata una pianta circolare, mentre per l'adiacente Santa Maria in Montesanto, posta su un lotto pi\u00f9 grande, fu scelta una forma ellittica, di dimensioni trasversali analoghe alla precedente, cos\u00ec da mantenerne l'apparente simmetria del fronte.\nAltra opera notevole del Rainaldi \u00e8 l'esterno dell'abside di Santa Maria Maggiore, posto sull'asse visivo proveniente da Trinit\u00e0 dei Monti; l'architetto rivest\u00ec l'abside con una superficie plastica, integrandola perfettamente con le spalle laterali e creando un gioiello spaziale tra i pi\u00f9 felici di tutto il Barocco.\nSe le opere di Carlo Rainaldi, pur mostrando soluzioni originali, rimandano ai temi del primo Barocco, una maggiore integrazione plastica tra spazi, masse e superfici si avverte in Pietro da Cortona.\nLa sua chiesa dei Santi Luca e Martina (1635), articolata su una pianta a croce greca, richiama alla mente gli schemi rinascimentali di Santa Maria della Consolazione a Todi, seppur con significative differenze: infatti, un braccio della navata \u00e8 allungato, riportando la chiesa alla tipologia delle piante longitudinali, mentre la facciata, pur essendo convessa, non riflette la curvatura delle absidi interne. Vi \u00e8 poi il rifiuto dell'uso del colore: l'interno della chiesa \u00e8 completamente bianco, mentre le volte delle absidi sono riccamente decorate. Inoltre, le colonne isolate inserite all'interno delle pareti costituiscono un tema tipicamente fiorentino (dal Battistero di San Giovanni alla Biblioteca Medicea Laurenziana) che ricorre in altre opere del Cortona, come il tamburo della cupola di San Carlo al Corso.\nLo stile di Pietro da Cortona emerge con maggior vigore nella sistemazione della chiesa di Santa Maria della Pace, dove, tra il 1656 ed il 1657, fu impegnato nella costruzione di un nuovo prospetto. L'intervento non si limit\u00f2 alla sola facciata dell'edificio religioso, ma si estese anche ai fabbricati laterali, con la realizzazione di una scenografica piazzetta dominata al centro dal colonnato a pianta semicircolare della chiesa; peraltro, la soluzione dell'esedra in facciata influenz\u00f2 profondamente il Bernini nella concezione della citata Sant'Andrea al Quirinale e, nella scelta dell'ordine dorico con trabeazione ionica, anticip\u00f2 la soluzione adottata dallo stesso Bernini per i colonnati di piazza San Pietro.\nTra le chiese a pianta longitudinale derivate dallo schema de Il Ges\u00f9, occorre innanzitutto ricordare quella di Santa Maria ai Monti (1580), di Giacomo della Porta; la chiesa ha dimensioni modeste e un transetto poco sviluppato, con una cupola all'incrocio con la navata principale.\nAssai pi\u00f9 imponente \u00e8 la basilica di Sant'Andrea della Valle, cominciata sempre dal Della Porta nel 1591 e completata da Carlo Maderno; la facciata, la pi\u00f9 barocca tra le facciate romane, fu aggiunta da Carlo Rainaldi dopo la met\u00e0 del XVII secolo.\nLa pianta, pur riprendendo il modello della chiesa del Ges\u00f9, presenta cappelle laterali meno profonde e sensibilmente pi\u00f9 alte; la navata \u00e8 articolata mediante i pilastri laterali che scandiscono, assieme alla cupola, il forte ritmo verticale dell'edificio.\nPalazzi.\nI principali architetti del Barocco romano lasciarono tracce importanti anche nell'architettura civile. Nel 1625 Carlo Maderno avvi\u00f2 i lavori del citato palazzo Barberini con la collaborazione del Borromini, cui \u00e8 attribuita la scala elicoidale; alla morte del Maderno, quattro anni dopo, l'opera venne portata avanti da Bernini. \u00c8 certo, comunque, che la pianta sia stata decisa prima del gennaio del 1629. In precedenza \u00e8 stato evidenziato come lo schema dell'edificio, privo della classica corte interna, si differenzi dalla tradizione del palazzo all'italiana; trovandosi alla periferia della citt\u00e0 vera e propria, il Maderno mut\u00f2 l'originaria concezione del palazzo cittadino in una sorta di villa suburbana. Anche la facciata, la parte pi\u00f9 classicheggiante dell'opera, presenta elementi innovativi negli archi strombati dell'ultimo ordine.\nDal 1650 Bernini esegu\u00ec pure il palazzo Montecitorio, successivamente terminato da Carlo Fontana. La facciata, nella quale fu mantenuta sostanzialmente l'impronta del progetto iniziale, ha un andamento convesso e mostra, ai lati del piano terreno, alcuni massi in pietra rustica.\nSempre del Bernini \u00e8 il palazzo Chigi-Odescalchi (1665-1667), costruito attorno ad un cortile ideato dal Maderno. Malgrado le alterazioni subite nel corso del XVIII secolo, la facciata aggiunta dal Bernini pu\u00f2 essere considerata un vero e proprio modello per i prospetti dei palazzi barocchi: essa presentava un risalto nella parte centrale (scomparso durante gli ampliamenti settecenteschi), definito mediante lesene giganti e coronato da una balaustra alla sommit\u00e0.\nUn altro importante cantiere seguito dal Bernini fu quello della costruzione della Scala Regia in Vaticano.\nRealizzata dopo il 1660, la scala, che doveva servire per il collegamento tra i Palazzi Vaticani e la facciata di San Pietro, fu costruita in un lotto molto ristretto e di forma irregolare, posto tra la basilica e la residenza papale.\nBernini sfrutt\u00f2 queste caratteristiche a proprio vantaggio. In una sorta di percorso a ostacoli, ide\u00f2 una scala di larghezza decrescente, coperta da volta a botte. Tuttavia, i muri convergenti tra cui si inseriva la scala avrebbero dato l'impressione di una maggiore profondit\u00e0; eppure, in tal senso, la scala non ha niente di illusionistico. La correzione della prospettiva fu ottenuta disponendo opportunamente una serie di colonnati ai lati del corridoio; le colonne sembrano avanzare sui gradini, suggerendo una direzione di moto contraria a quella verticale della scala.\nAnche Borromini lasci\u00f2 alcuni contributi significativi in questo ambito.\nSuo \u00e8 l'effetto di Trompe-l'\u0153il nella galleria prospettica di palazzo Spada (1652-1653), che suggerisce una profondit\u00e0 diversa da quella reale. Inoltre, intorno alla met\u00e0 del Seicento prepar\u00f2 gli studi per il palazzo Pamphilj in piazza Navona, edificato da Girolamo Rainaldi, ma le sue pi\u00f9 interessanti realizzazioni vanno ricercate nei palazzi ecclesiastici, come il collegio di Propaganda Fide (al cui interno si trova la cappella dei Re Magi), dove innalz\u00f2 una facciata plasmata da compressioni e dilatazioni, di grande effetto drammatico.\nPiazze.\nInfine, nella trattazione del Barocco romano \u00e8 doveroso ricordare le principali trasformazioni urbanistiche della citt\u00e0, riconducibili al citato piano voluto da papa Sisto V, che peraltro raccoglieva alcuni interventi gi\u00e0 attuati dai suoi predecessori.\nIn particolare, il tridente di piazza del Popolo (ancor prima delle trasformazioni successivamente promosse da Giuseppe Valadier) rappresenta uno degli elementi di maggior rilievo e fu prototipo di uno dei motivi di base della citt\u00e0 barocca; vera e propria porta d'accesso alla citt\u00e0, divenne un punto nodale del sistema viario a partire dal 1589, con l'erezione di un obelisco, e la costruzione nel XVII secolo delle citate chiese gemelle del Rainaldi.\nUn altro spazio di rilievo \u00e8 costituito da piazza Navona, sorta sulle rovine dell'antico stadio voluto dall'imperatore Domiziano e che, nel XVII secolo, assunse i caratteri di una piazza tipicamente barocca, tanto da poter essere identificata con il vero e proprio centro della Roma seicentesca. Qui furono poste le fondamenta della chiesa di Sant'Agnese in Agone, elemento di spicco di una cortina muraria pressoch\u00e9 unitaria, la cui cupola \u00e8 messa in evidenza dall'andamento leggermente concavo della facciata; il centro della piazza \u00e8 sottolineato dalla Fontana dei Fiumi (il Nilo, il Gange, il Danubio ed il R\u00edo de la Plata), nella quale \u00e8 possibile leggere un'allusione al potere della Chiesa nel mondo allora conosciuto.\nQuesta serie di piazze barocche trova il suo apice nella celeberrima piazza San Pietro, compiuta da Bernini sotto Alessandro VII tra il 1657 ed il 1667. La soluzione finale tenne conto di problemi liturgici, simbolici e delle emergenze architettoniche preesistenti: lo spazio venne articolato per mezzo di una piazza ovale collegata alla facciata della basilica vaticana con due bracci obliqui, posti ai margini di un'area di forma trapezoidale. Il collegamento tra l'ovale ed il trapezio, pi\u00f9 stretto rispetto alla larghezza della facciata del Maderno, modific\u00f2 la prospettiva verso la basilica, facendo apparire pi\u00f9 piccola la grande mole della stessa facciata.\nLa piazza ovale, delimitata da imponenti colonne disposte su pi\u00f9 file, avrebbe dovuto essere chiusa con un terzo braccio, che per\u00f2 non fu mai eseguito; malgrado ci\u00f2, Bernini realizz\u00f2 uno spazio ben definito, ma al contempo aperto verso l'esterno ed integrato con il resto della citt\u00e0 grazie alla permeabilit\u00e0 offerta dai grandi colonnati.\nInoltre Bernini pose in asse con la via di Borgo Nuovo (scomparsa con la realizzazione di via della Conciliazione) il portone in bronzo che conduceva alla Scala Regia, all'interno della cittadella vaticana; cre\u00f2 cos\u00ec un sorprendente percorso che accompagnava lo spettatore dalle anguste e articolate strade della \"Spina di Borgo\" alla grandiosit\u00e0 della piazza San Pietro, tagliandola per\u00f2 in maniera asimmetrica, sul lato nord, cos\u00ec da offrire suggestivi e sempre nuovi scorci verso la facciata della basilica e verso la cupola michelangiolesca.\nTorino.\nVerso la fine del XVI secolo, Torino era ancora racchiusa all'interno dell'antico impianto romano del \"castrum\"; pochi anni dopo, durante il regno di Carlo Emanuele I, la citt\u00e0 divenne un importante centro barocco, punto di incontro delle tendenze romane e francesi, in una singolare sintesi tra aspetti controriformistici e laici.\nAscanio Vitozzi (1539-1615) fu incaricato della sistemazione di piazza Castello, intorno alla quale si svilupparono i nuovi quartieri della citt\u00e0; i lavori furono portati avanti da Carlo di Castellamonte (1560-1641), che dal 1621 continu\u00f2 lo sviluppo verso sud dell'abitato secondo un sistema di assi tra loro ortogonali. Al medesimo architetto si deve la formazione della vasta piazza San Carlo (all'epoca \"Piazza Reale\"), uno spazio derivato dalla \"place royale\" francese ed incentrato attorno ad una statua equestre; tuttavia, ai lati della direttrice principale furono poste due chiese gemelle, in una soluzione in quale modo simile a quella attuata nella piazza del Popolo a Roma. Questa duplice valenza, frutto dell'unione tra elementi sacri ed elementi laici, si ritrova anche nel Palazzo Ducale (poi Reale), che fu messo in comunicazione diretta con la cattedrale.\nIl piano di ampliamento di Torino fu continuato da Amedeo di Castellamonte (1610-1683), figlio di Carlo, che pianific\u00f2 lo sviluppo della citt\u00e0 verso est. Nel 1673, secondo il progetto dell'architetto, fu iniziata la realizzazione di una strada per unire piazza Castello alla porta di Po; lungo la via vennero eretti palazzi porticati dal disegno uniforme, mentre verso il fiume la strada fu conclusa con un'esedra (portico in luogo aperto, spesso con sedili per sedersi a conversare), simbolico riferimento all'apertura della citt\u00e0 verso il territorio circostante.\nLo stesso Amedeo di Castellamonte lavor\u00f2 a diverse residenze sabaude; prest\u00f2 la sua opera nel Palazzo Ducale e intorno agli anni sessanta del Seicento fu incaricato da Carlo Emanuele II di Savoia di progettare la Reggia ed il borgo di Venaria Reale, nei dintorni di Torino.\nNei medesimi anni, Guarino Guarini (1624-1683) port\u00f2 a terminare la cappella della Sacra Sindone, iniziata proprio dal Castellamonte sul retro della cattedrale torinese. La cappella doveva avere tre entrate (due dal duomo e una dall'adiacente Palazzo Ducale) e questo condizion\u00f2 la planimetria dell'edificio. L'invaso, a pianta circolare, \u00e8 diviso in nove parti ed in corrispondenza degli ingressi si aprono tre arcate, al di sopra delle quali \u00e8 impostato il tamburo della cupola; la stessa cupola \u00e8 definita da uno straordinario gioco di costoloni, enfatizzato dalla luce diffusa per mezzo di numerose finestre che emergono curiosamente all'esterno della struttura.\nAncora Guarini, tra il 1668 ed il 1680, costru\u00ec la chiesa di San Lorenzo. La pianta \u00e8 riconducibile all'ottagono, con i lati di forma convessa, ma un presbiterio ellittico posto trasversalmente introduce un asse principale nella composizione; lo spazio, al livello inferiore, \u00e8 definito dalla presenza di ampie serliane che delimitano le cappelle laterali, mentre, alla sommit\u00e0, una serie di costoloni si intrecciano fino a formare l'ottagono sul quale poggia la lanterna.\nLe straordinarie invenzioni del Guarini trovarono applicazione anche ai temi dell'architettura civile: il suo palazzo Carignano, basato su una pianta ad U, presenta una monumentale facciata convessa che sporge su entrambi i lati dell'edificio. Questa configurazione, pur essendo in qualche modo riconducibile ai progetti di Gian Lorenzo Bernini per il palazzo del Louvre e al Castello di Vaux-le-Vicomte, fa del palazzo Carignano una delle pi\u00f9 interessanti residenze del XVII secolo.\nMilano.\nNei primi anni del Seicento, se per molti anni perdur\u00f2 una produzione architettonica di \"transizione\" dove gli elementi tardo-manieristi venivano timidamente contaminati, come nel caso della biblioteca Ambrosiana e del cortile palladiano del collegio Elvetico di Fabio Mangone, il progetto che introdusse il barocco a Milano fu la chiesa di Sant'Alessandro in Zebedia dell'architetto barnabita Lorenzo Binago. La pianta consiste nella combinazione tra una pianta centrale ispirata al progetto della basilica di San Pietro in Vaticano bramantesca ed una longitudinale, con gli archi della crociera poggianti su coppie di colonne giganti isolate dalle mura perimetrali, soluzione che sarebbe stata ripresa in molti progetti successivi, come il duomo nuovo di Brescia.\nIl Sant'Alessandro del Binago fu quindi la base per la realizzazione della chiesa di San Giuseppe da parte di Francesco Maria Richini (1584-1658), considerato il maggiore architetto del Barocco milanese: la chiesa segn\u00f2 il superamento dell'architettura manierista in area milanese. Il Richini introdusse una pianta combinata, composta da due spazi a pianta centrale a dare una pianta longitudinali: il primo spazio presenta una struttura ottagonale, ispirato alla crociera del Sant'Alessandro, dove l'ottagono \u00e8 ottenuto dal taglio degli spigoli della pianta quadrata grazie alle colonne perimetrali isolate. Per quanto riguarda il fronte, il Richini prov\u00f2 a dare un'unit\u00e0 tra la facciata, fino ad allora considerato un abbellimento indipendente rispetto alla struttura retrostante, ed il corpo della chiesa, disegnando una facciata dall'altezza pari a quella della cupola ottagonale retrostante e con l'ordine inferiore con l'altezza pari al corpo posteriore della chiesa: la decorazione fu impostata \"ad edicole sovrapposte\", inaugurando una tipologia di facciata ampiamente utilizzata negli anni a venire.\nTra le pi\u00f9 famose opere civili del Richini si segnala il Collegio Elvetico, dove mir\u00f2 a un'integrazione tra interno ed esterno mediante un prospetto concavo, forse la prima facciata di palazzo ricurva dell'et\u00e0 barocca; l'interessante soluzione, anticipatrice di certi temi espressi da Borromini, conferma Richini come uno dei maggiori architetti del primo Barocco. Suoi sono inoltre il cortile d'onore del palazzo di Brera, organizzato su un doppio ordine di colonne binate a reggere archi a tutto sesto che divenne il modello del cortile barocco in area lombarda, e gli eleganti portali di palazzo Durini e del seminario arcivescovile di Milano.\nAlla sua morte, a Milano non rimase nessuno del suo calibro: il principale cantiere del secondo Seicento in citt\u00e0 fu la costruzione della chiesa di Santa Maria alla Porta portata avanti dal suo allievo Francesco Castelli: la facciata, modellata su un precedente disegno del maestro, ripropone in chiave non originale la facciata \"ad edicole sovrapposte\" con decorazioni pi\u00f9 abbondanti e complesse. Altro importante cantiere coevo fu quello per la facciata di Santa Maria della Passione realizzata dal romano di formazione Giuseppe Rusnati.\nVenezia.\nIl Barocco veneziano si conform\u00f2 agli usi locali e vide in Baldassare Longhena (1598-1682) il suo principale esponente.\nEgli, dopo la peste del 1630 cominci\u00f2 la costruzione della chiesa di Santa Maria della Salute, ricorrendo a una pianta centrale, con ambulacro, derivata da modelli tardoantichi (Mausoleo di Santa Costanza a Roma, San Vitale a Ravenna). Al corpo ottagonale della basilica, Longhena aggiunse un santuario delimitato ai lati da due absidi; questa soluzione, simile a quella adottata da Andrea Palladio nella chiesa del Redentore, rafforz\u00f2 l'asse longitudinale del tempio e di fatto trasform\u00f2 l'organismo centrale in una navata vera e propria. Dal Palladio, ma a ben vedere anche dal Brunelleschi, deriva pure il trattamento coloristico, con la pietra grigia per le parti strutturali e l'intonaco per le pareti.\nIl carattere barocco del tempio \u00e8 evidente nella conformazione della massa esterna, posta scenograficamente lungo il Canal Grande: al corpo ottagonale, coperto da una grande cupola (a doppia volta, quella esterna in piombo su legno secondo l'uso veneziano), si affiancano la calotta del santuario e due torri campanarie. Inoltre, l'imponente arco in facciata, che trova corrispondenza nella conformazione degli spazi interni, ribadisce la presenza dell'asse longitudinale.\nLe altre opere del Longhena non possono competere con la chiesa della Salute.\nQuesto vale per il Duomo di Chioggia e la chiesa degli Scalzi. Un dubbio pu\u00f2 instaurarsi per la facciata della chiesa dell'Ospedaletto, completata negli anni settanta del XVII secolo e ornata da un fantasioso e ricchissimo apparato costituito da telamoni, teste giganti e maschere leonine.\nLonghena si ciment\u00f2 anche nell'architettura civile: la sua Ca' Pesaro (1667) presenta uno schema apparentemente convenzionale, ma i giochi di luci ed ombre che si instaurano sul ricco apparato ornamentale della facciata determinano una plasticit\u00e0 tipicamente barocca.\nGenova.\nA Genova l'architettura barocca si tradusse, sin dalla fine del XVI secolo, in una serie di grandi palazzi che la critica ha annoverato tra i pi\u00f9 importanti del panorama italiano.\nTra questi si ricorda il palazzo Doria-Tursi, che pu\u00f2 essere considerato un'interessante combinazione di palazzo e villa; il fronte sulla via pubblica, infatti, offre l'immagine di un tipico palazzo di citt\u00e0, mentre il giardino interno, rialzato e otticamente separato dalla viabilit\u00e0 esterna, crea una proporzione pi\u00f9 intima. La configurazione planimetrica del vestibolo, unito al pi\u00f9 alto giardino interno per mezzo di una vasta scalinata, denuncia inoltre la presenza di un movimento in profondit\u00e0.\nQuesta soluzione fu ripresa da Bartolomeo Bianco (1590\u20131657), il massimo architetto del Barocco genovese, in quello che pu\u00f2 essere considerato il suo capolavoro: il collegio dei Gesuiti, in seguito divenuto sede dell'Universit\u00e0 di Genova (1634 circa). Il palazzo ha una pianta ad U, ma, rispetto al precedente, mostra una maggiore permeabilit\u00e0 tra l'interno ed il cortile; infatti, sfruttando la conformazione assai scoscesa del terreno, Bianco realizz\u00f2 una straordinaria scenografia urbana, con un vestibolo largo quanto il cortile rialzato e una serie di loggiati sovrapposti e scalinate. La continuit\u00e0 spaziale \u00e8 infinitamente pi\u00f9 forte rispetto ai palazzi romani dell'epoca.\nNapoli.\nL'architettura barocca nell'Italia meridionale produsse i suoi risultati pi\u00f9 significativi solo nel XVIII secolo.\nCiononostante, dal 1610 e nei decenni a venire a Napoli si costruirono numerose chiese barocche, spesso ornate con ricche decorazioni marmoree o a stucco (confrontabili con gli interni berniniani), ma prive di quelle invenzioni spaziali e della fusione tra architettura tipiche del Barocco romano.\nLe premesse vanno ricercate nell'attivit\u00e0 di architetti quali Francesco Grimaldi (1543-1613), autore di alcuni importanti edifici sacri (come la basilica di Santa Maria degli Angeli a Pizzofalcone e la cappella di San Gennaro) nei quali la decorazione barocca fu applicata su impianti ancora classicheggianti.\nLa figura di maggior rilievo nella citt\u00e0 partenopea fu Cosimo Fanzago (1591-1678), che lavor\u00f2 nella Certosa di San Martino, innalz\u00f2 la chiesa di Santa Maria Egiziaca a Pizzofalcone, il palazzo Donn'Anna e la Guglia di San Gennaro. La pianta di Santa Maria Egiziaca, la pi\u00f9 bella chiesa del Fanzago, rimanda a Sant'Agnese in Agone, mentre il disegno della cupola deriva dal Sant'Andrea al Quirinale del Bernini; contrariamente ai modelli romani, si registra tuttavia l'estrema economia nella definizione dei dettagli e l'accento posto sulle parti strutturali, dipinte di bianco, che producono un effetto di imponente semplicit\u00e0.\nIl palazzo Donn'Anna (mai completato) e la Guglia di San Gennaro rappresentano invece due strane creazioni composite, che testimoniano la versatilit\u00e0 di Fanzago nel padroneggiare l'ampia gamma di possibilit\u00e0 offerta dall'architettura secentesca: dalla reinterpretazione di motivi tradizionali, al miscuglio di elementi manieristici e barocchi.\nSoltanto agli inizi del XVIII secolo con Ferdinando Sanfelice (1675-1748) l'architettura napoletana si indirizz\u00f2 verso una vera sensibilit\u00e0 barocca per forme spaziali complesse. Il Sanfelice fu soprattutto artefice di un'architettura civile dall'eleganza impareggiabile, basata sulla compenetrazione di spazi interni ed esterni, che raggiunse i massimi livelli nei grandiosi doppi scaloni voltati, come quelli del palazzo dello Spagnolo e del palazzo che l'architetto costru\u00ec per s\u00e9 e per la sua famiglia nel Rione Sanit\u00e0.\nSicilia.\nIn Sicilia gli interventi pi\u00f9 interessanti furono attuati a seguito del terremoto che invest\u00ec la parte orientale dell'isola nel 1693, lasciando particolarmente sconvolte varie citt\u00e0 e paesi del Val di Noto (si veda il paragrafo sull'architettura tardobarocca).\nTuttavia, tra il 1660 al 1662, fu attivo a Messina Guarino Guarini, che realizz\u00f2 la chiesa della Santissima Annunziata, introducendo, di fatto, il Barocco in Sicilia, fra le molte perplessit\u00e0 dei contemporanei. La facciata dalla sagoma piramidale e dalla superficie mossa far\u00e0 da modello a molte chiese siciliane del XVIII secolo. L'interno completamente bianco con stucchi contrastava con il gusto locale, prevalente verso il policromismo marmoreo e sar\u00e0 un altro esempio molto seguito nella Sicilia tardobarocca. La costruzione, cos\u00ec come la sede dei teatini, \u00e8 andata distrutta durante il terremoto del 1908.\nPoich\u00e9 le citt\u00e0 orientali furono devastate dal terremoto del 1693, solo a Palermo \u00e8 possibile seguire un'evoluzione continua per tutto il Seicento.\nNe sono testimonianza, ad esempio, i Quattro Canti e l'Arsenale.\nI primi, realizzati a partire dal 1609, sono edifici monumentali a tre piani, che, in analogia con le Quattro Fontane di Roma, definiscono l'intersezione tra le due principali arterie della citt\u00e0.\nL'Arsenale, costruito su progetto del palermitano Mariano Smiriglio intorno al 1630, risulta invece piuttosto severo.\nNella seconda met\u00e0 del Seicento fu attivo il frate gesuita Angelo Italia, influenzato da Guarini, che introdusse elementi pienamente barocchi sia nelle piante e nella concezione spaziale (chiesa di San Francesco Saverio a Palermo), sia nelle facciate e nell'apparato decorativo (chiesa Madre a Palma di Montechiaro).\nAlla fine del XVII secolo troviamo composizioni derivate dal Barocco romano, anche nelle facciate delle chiese disegnate da Giacomo Amato. Suo capolavoro \u00e8 la facciata della chiesa di Santa Maria della Piet\u00e0, a Palermo.\nPuglia.\nA Lecce a met\u00e0 del Seicento, si registra un'intensa attivit\u00e0, in uno stile molto distante dal Barocco romano, che si diffuse nel Salento grazie all'opera di architetti come Giuseppe Zimbalo (1617-1710) e Giuseppe Cino (1644-1722).\nIl Barocco leccese, in stretto rapporto con il Barocco spagnolo plateresco e churrigueresco, \u00e8 caratterizzato da un'esuberante decorazione, foltissima di elementi floreali e talvolta figurativo-scultorei, applicata a costruzioni improntate a modelli cinquecenteschi piuttosto convenzionali.\nTali decorazioni furono rese possibili dall'uso di una pietra locale di color giallo detta pietra leccese: questo materiale appena cavato possiede una grande facilit\u00e0 di intaglio, per poi indurire all'aria dopo la posa in opera.\nQuesto stile raggiunse il suo apice nella chiesa di Santa Croce, dalla facciata riccamente decorata, iniziata sul finire del Cinquecento e terminata, nell'ordine superiore, ben sessant'anni dopo da Cesare Penna.\nFrancia.\nA differenza di Roma, lo sviluppo urbanistico di Parigi non part\u00ec dalla necessit\u00e0 di unire tra loro dei punti focali gi\u00e0 esistenti, ma scatur\u00ec dalla formazione di una serie di piazze incentrate attorno alla figura del sovrano.\nIl primo esempio di \"place royale\" \u00e8 da ricondurre alla Place Dauphine (1599-1606), voluta da Enrico IV tra il Pont Neuf e l'\u00cele de la Cit\u00e9, nel cuore di Parigi. A forma triangolare e originariamente caratterizzata da portici ispirati a modelli italiani, la Place Dauphine fu aperta a margine dell'antico ponte, mentre la statua del sovrano fu posta all'intersezione della piazza con il Pont Neuf, a ridosso della Senna, quasi a sottolineare l'asse del fiume.\nNei primi anni del XVII secolo fu iniziata la costruzione della Place des Vosges (anticamente nota proprio come Place Royale), una piazza quadrata chiusa su tre lati e circondata da palazzi destinati ad ospitare abitazioni per il ceto borghese; pur mostrando porticati derivati dalla piazza Grande di Livorno, gli edifici, dal disegno unitario, mostrano ancora un accentuato verticalismo goticizzante.\nSempre per volont\u00e0 di Enrico IV fu progettata un'ulteriore piazza, che per\u00f2 non fu portata a compimento a causa della morte del re; essa avrebbe dovuto avere una pianta radiale, la prima del genere nell'urbanistica barocca, il cui modello ebbe per\u00f2 notevole fortuna nelle successive trasformazioni della citt\u00e0.\nDurante il regno di Luigi XIII i lavori interessarono alcuni distretti cittadini ed in particolare l'\u00cele St-Louis ed il distretto Richelieu; nella definizione dei nuovi gusti architettonici notevole fu l'apporto di Salomon de Brosse (1571-1626) e Fran\u00e7ois Mansart (1598-1666), artefici di un innovativo linguaggio classico destinato ad avere un'intensa fortuna anche negli anni successivi.\nInfatti, queste tendenze trovarono la definitiva consacrazione sotto Luigi XIV, quando Jules Hardouin Mansart (1646-1708) realizz\u00f2 la Place des Victoires, non pi\u00f9 come spazio chiuso, ma come punto di snodo all'interno del sistema urbano.\nGli edifici lungo la piazza persero i caratteri ancora vagamente goticizzanti delle prime realizzazioni di Enrico IV; sul perimetro di Place des Victoires sorsero palazzi dall'aspetto uniforme, con un bugnato al piano terra e un ordine gigante al livello superiore.\nQuesta impostazione \u00e8 riscontrabile anche nella seconda piazza fatta costruire durante il regno di Luigi XIV, ancora su progetto di Hardouin Mansart: la Place Vend\u00f4me.\nIl primo progetto, databile al 1685, prevedeva la formazione di uno spazio delimitato da importanti edifici rappresentativi, ma in seguito il piano venne disatteso. Curiosamente, intorno al 1696 fu tracciato il perimetro della piazza per mezzo delle sole facciate dei palazzi: gli edifici veri e propri furono innalzati in seguito, con la vendita dei singoli lotti di terreno. La piazza assunse una forma rettangolare, con angoli smussati al fine di aumentare la superficie edificabile; sugli angoli e al centro dei lati lunghi dei palazzi furono realizzati dei risalti, la cui presenza venne sottolineata mediante dei frontoni classicheggianti.\nIl Barocco delle trasformazioni parigine risiede pertanto in una \"forte aspirazione all'integrazione, alla continuit\u00e0 e all'apertura. Mentre Roma \u00e8 la tipica \"citt\u00e0 santa\" del Barocco, Parigi \u00e8 la sua controparte \"laica\"\".\nNon a caso l'architettura francese del Seicento trov\u00f2 i suoi massimi risultati nelle residenze urbane e nei suggestivi castelli di campagna.\nIn ogni caso, anche nell'architettura sacra furono prodotte opere di indubbia originalit\u00e0.\nNel 1616 Salomon De Brosse innalz\u00f2 la svettante facciata della chiesa di Saint-Gervais-Saint-Protais de Paris, facendo ancora ricorso alla tradizionale sovrapposizione degli ordini classici. De Brosse attinse al verticalismo gotico, ma con la profondit\u00e0 derivante dal Barocco, gettando le basi dell'architettura francese del Seicento.\nPi\u00f9 tardi, negli anni trenta del XVII secolo, Fran\u00e7ois Mansart eresse la chiesa della Visitation con una pianta centrale e cappelle di forma ellittica accostate all'invaso circolare principale tanto da compenetrarsi con esso.\nNel medesimo periodo Jacques Lemercier (1585-1654) costru\u00ec la chiesa della Sorbona, su modello di San Carlo ai Catinari a Roma.\nL'impianto \u00e8 riconducibile ad una croce greca allungata, con cappelle laterali che si affacciano sulla navata attraverso due aperture per ciascuna, conferendo all'edificio i caratteri di una chiesa basilicale.\nTra le chiese a pianta longitudinale \u00e8 doveroso ricordare quella del Val-de-Gr\u00e2ce, opera di Fran\u00e7ois Mansart (1645). Cos\u00ec come nelle chiese romane, la pianta \u00e8 articolata con tre campate che si concludono nella cupola; nei pilastri che sostengono la calotta si trovano quattro cappelle che per\u00f2 non si aprono lungo la navata, ma direttamente verso l'invaso della cupola, rafforzandone la centralit\u00e0.\nSuccessivamente, negli ultimi decenni del Seicento, Jules Hardouin Mansart progett\u00f2 D\u00f4me des Invalides, la pi\u00f9 importante chiesa francese a pianta centrale del periodo.\nL'edificio presenta diverse analogie con la chiesa della Salute di Venezia: entrambe, malgrado le differenze formali della pianta (un quadrato nel caso della chiesa degli Invalidi e un ottagono in Santa Maria della Salute), mostrano l'aggiunta di un corpo posteriore dotato di una seconda cupola.\nMansart si ispir\u00f2 al progetto michelangiolesco di San Pietro, ma, oltre ad allungare un braccio verso il presbiterio, cre\u00f2 dei passaggi diagonali tra l'ambulacro ed il centro della chiesa. All'esterno il tutto fu celato con delle superfici molto semplici e la facciata fu ornata con due ordini di colonne classiche liberamente spaziate. La cupola, caratterizzata da robusti contrafforti lungo il tamburo, termina in una svettante guglia dal verticalismo gotico. All'interno, la struttura della medesima cupola \u00e8 composta da ben tre calotte sovrapposte: una pi\u00f9 esterna rivestita in piombo, una intermedia affrescata e una terza dotata di un grande oculo per permettere la visione dei dipinti sovrastanti.\nNella tipologia dei castelli e dei palazzi il punto di partenza dell'architettura barocca \u00e8 nelle opere del citato Salomon de Brosse, che nei primi decenni del Seicento costru\u00ec alcune importanti residenze, tra cui il palazzo del Lussemburgo a Parigi (1617).\nL'edificio fu innalzato per volont\u00e0 di Maria de' Medici e nella planimetria non si discosta dalla tipologia dell\"h\u00f4tel\" francese, ma la sistemazione di appartamenti completi nelle ali laterali determin\u00f2 un miglioramento del concetto di comodit\u00e0 rispetto ai modelli del passato.\nTuttavia, la prima vera opera del classicismo francese \u00e8 da ricercare nella facciata del palazzo di Giustizia di Rennes (noto come palazzo del Parlamento di Bretagna), innalzata sempre da Salomon de Brosse nel 1618.\nQui le ali laterali assumono minore importanza, mentre il centro della facciata \u00e8 sottolineato da due coppie di colonne binate sulle quali poggia un frontone rotondo.\nL'architettura di de Brosse influenz\u00f2 l'opera di Fran\u00e7ois Mansart; nella sua ala d'Orl\u00e9ans del Castello di Blois (1635-1638) ide\u00f2 una \"cour d'honneur\" di profondit\u00e0 contenuta, raccordando le ali all'edificio principale per mezzo di elementi curvi.\nL'opera principale di Mansart resta la casa di campagna di Maisons-Laffitte. In pianta presenta una forma rettangolare, chiusa ai lati da due ali non molto pronunciate e che sul retro dell'edificio vengono ridotte a dei semplici risalti; in alzato, la parte centrale \u00e8 sottolineata da un avancorpo su tre piani, che riprende il tema degli ordini sovrapposti (gi\u00e0 riscontrato in alcune realizzazioni di de Brosse) e conferisce al complesso un dinamismo verticale riconducibile ancora allo stile gotico, comunque equilibrato dalla presenza di elementi classici.\nL'altro grande protagonista della stagione barocca in Francia fu Louis Le Vau (1612-1670), autore del Castello di Vaux-le-Vicomte, il pi\u00f9 importante edificio francese della met\u00e0 del Seicento.\nIl castello, costruito tra il 1657 ed il 1661, \u00e8 immerso in un grandioso parco progettato da Andr\u00e9 Le N\u00f4tre (1613-1700) e si innalza al centro di un suggestivo fossato.\nAll'esterno emergono chiaramente le conformazioni degli ambienti interni ed in particolare \u00e8 evidente il volume del grande salone ellittico coperto da una cupola; inoltre le ali laterali perdono la loro autonomia e divengono parte integrante del corpo principale del palazzo.\nL'importanza di Vaux-le-Vicomte non risiede solo nella composizione spaziale, ma anche nell'organizzazione degli spazi interni in appartamenti indipendenti (\"appartement double\").\nInfatti, sino ad allora, le stanze dei prestigiosi complessi residenziali erano collegate l'una all'altra direttamente o mediante un corridoio laterale avente la funzione di disimpegno; a Vaux-le-Vicomte gli appartamenti furono disposti in maniera pi\u00f9 funzionale attorno al corpo centrale dell'edificio.\nDirettamente collegata a Vaux-Le-Vicomte \u00e8 la Reggia di Versailles, commissionata da Luigi XIV a Le Vau, Le N\u00f4tre e Charles Le Brun (1619-1690). I lavori cominciarono nel 1664 con la ristrutturazione e l'ampliamento di un padiglione di caccia preesistente voluto da Luigi XIII; la Reggia assunse una conformazione ad U e nel 1668 fu ulteriormente ingrandita con l'aggiunta di due ali che accentuarono la profondit\u00e0 della \"cour d'honneur\". Dieci anni dopo, Hardouin Mansart innalz\u00f2 due blocchi posti trasversalmente alle ali e chiuse la terrazza del corpo centrale del palazzo con la Galerie des Glaces (la Galleria degli Specchi); allo stesso Mansart si deve anche il progetto della cappella, iniziata nel 1689 e terminata solo nel 1710, nella quale si fondono elementi barocchi, classici e gotici.\nLa monumentalit\u00e0 del complesso \u00e8 sottolineata mediante una piazza rivolta verso la citt\u00e0 di Versailles, in cui converge un tridente di strade diretto verso Parigi; sul fronte opposto si estende un vastissimo parco che, con i suoi viali ortogonali e radiali, le sue fontane e le sue vasche cruciformi, rende la Reggia il simbolico punto focale dell'intera Nazione.\nIl classicismo francese raggiunse il suo apice nella facciata del Louvre di Claude Perrault (1613-1688), innalzata dopo che fu rifiutato un disegno proposto da Gian Lorenzo Bernini. Il progetto di Perrault chiuse il prospetto est del Louvre con una lunga galleria di colonne binate sorrette da un massiccio basamento e delimitate alla sommit\u00e0 da una trabeazione con una balaustra.\nInghilterra.\nFino al principio del XVII secolo, l'architettura inglese fu lontana dalle tendenze maturate nel resto d'Europa.\nIntorno al 1616 Inigo Jones (1573-1652) introdusse in Inghilterra lo stile palladiano, destinato ad avere un'enorme fortuna oltre La Manica e nelle colonie americane: tra le sue prime opere si ricorda la Queen's House a Greenwich, un edificio dall'aspetto italiano, ma dotato di numerose grandi aperture di stampo nordico.\nNella seconda met\u00e0 del secolo, complice una forte immigrazione di protestanti francesi, l'architettura inglese volse verso il gusto barocco.\nLa figura di maggior rilievo dell'ultima fase del Seicento fu Christopher Wren (1632-1723), protagonista della ricostruzione di Londra dopo l'incendio del 1666.\nIn particolare, nel 1673 present\u00f2 un primo progetto per la ricostruzione della cattedrale di Saint Paul, basato su una pianta a croce greca evidentemente influenzata dai disegni di Michelangelo Buonarroti per la Basilica di San Pietro in Vaticano, ma che presentava delle cappelle laterali aperte sulle diagonali direttamente verso la cupola.\nIl clero anglicano rifiut\u00f2 la proposta e Wren fu costretto ad apportare notevoli cambiamenti al progetto, facendo assumere al complesso una forma basilicale.\nL'elemento pi\u00f9 Barocco della cattedrale divenne la facciata principale, schermata con due ordini di colonne di derivazione francese ed affiancata da due campanili ispirati allo stile del Borromini. All'intersezione della navata con il transetto si innalza una grande cupola, definita come \"una espressione piuttosto banale degli ideali dell'architettura inglese\"; vista dall'esterno appare decisamente classicheggiante, mentre all'interno \u00e8 strutturata con un'artificiosa serie di calotte sovrapposte tipiche dell'architettura barocca.\nTra le altre opere di Christopher Wren si ricorda il Greenwich Hospital, realizzato sul finire del XVII secolo nei pressi della Queen's House di Inigo Jones. Proprio la Queen's House divenne il punto conclusivo di un asse definito mediante lunghi colonnati sormontati da due cupole speculari. Il tema delle colonne binate, che all'epoca aveva trovato ampio risalto nella facciata del Louvre di Perrault, venne proposto in ogni parte dell'edificio e persino nelle cupole, peraltro vagamente ispirate a quella della chiesa degli Invalidi, di Jules Hardouin Mansart.\nInvece, l'architettura civile fu condizionata da Roger Pratt (1620-1684), che dalla Francia import\u00f2 l\"appartement double\" e la \"cour d'honneur\", ma che non si distacc\u00f2 dall'architettura di Inigo Jones. Un'altra figura di rilievo fu Hugh May (1621-1684), che introdusse i temi del classicismo olandese e lavor\u00f2 al Castello di Windsor, realizzando alcune tra le pi\u00f9 interessanti decorazioni barocche dell'Europa settentrionale (oggi perdute).\nFiandre.\nIl Barocco nelle Fiandre venne introdotto dai Gesuiti, atti a contrastare la Riforma protestante che aveva gi\u00e0 conquistato le Diciassette Province. I primi Gesuiti arrivarono direttamente da Parigi a Lovanio nel 1542, appena due anni dopo la fondazione dell'ordine, e costruirono una residenza per gli studenti nell'universit\u00e0 cattolica cittadina. In seguito si irradiarono nella regione e nel 1562 arrivarono ad Anversa, ove nel 1574 fondarono un piccolo collegio. Ben presto accrebbero d'importanza, tanto che, su progetto dei gesuiti Pieter Huyssens e Fran\u00e7ois d'Aguilon, tra il 1615 e il 1621 costruirono la chiesa di San Carlo Borromeo, una delle prime chiese delle Fiandre in cui \u00e8 riscontrabile l'influenza barocca, seppur con chiari rimandi al Manierismo.\nDa quest'opera ben presto ne seguirono altre; a Gand l'ordine ricostru\u00ec l'antica Abbazia di San Pietro dal 1629, mentre a Lovanio decisero nel 1650 di erigere una chiesa per il nuovo collegio, la parrocchiale di San Michele, in cui lo stile barocco si manifest\u00f2 ancor pi\u00f9 chiaramente.\nIl Barocco inizi\u00f2 a diffondersi in tutte le altre citt\u00e0 mescolandosi a quella forte vocazione gotica della regione volta al verticalismo. Infatti gli edifici, pur presentando caratteristiche provenienti dalla chiesa del Ges\u00f9 di Roma, adottarono forme allungate e mantennero una certa bicromia dato dai materiali di costruzione, come la pietra arenaria e i laterizi. Nel contempo a Malines si and\u00f2 affermando Lucas Faydherbe, discepolo di Pieter Paul Rubens, la cui opera fu di grande ispirazione per l'architettura barocca della regione; egli fu autore della chiesa di Nostra Signora d'Hanswijk, nonch\u00e9 delle brussellesi chiesa delle Clarisse e di San Giovanni al Beghinaggio.\nPaesi Bassi.\nIl Barocco olandese fu influenzato dalla sobriet\u00e0 calvinista e si svilupp\u00f2 soprattutto tra il 1648, con la pace di Vestfalia, ed il 1685, anno in cui numerosi Ugonotti si rifiugiarono nei Paesi Bassi importandovi gusti e tendenze francesi che di fatto posero fine all'espressione autonoma del Barocco locale.\nProprio nel 1648, con l'indipendenza della Repubblica delle Sette Province Unite, fu iniziato il Municipio di Amsterdam, un vasto edificio dal carattere severo, con facciate caratterizzate da finestre inquadrate all'interno di una serie di pilastri che uniformano tutto il prospetto.\nL'architettura civile fu influenzata anche da un classicismo derivato dallo stile di Andrea Palladio, riscontrabile ad esempio nella Mauritshuis di Jacob van Campen (1596-1657). Sulla scia di Van Campen, si inserisce l'opera di Pieter Post (1608-1669), la cui realizzazione principale \u00e8 il Municipio di Maastricht (1659-1664).\nDi grande rilevanza fu lo sviluppo dell'architettura sacra. Le prime chiese, legate al culto protestante, avevano una pianta basilicale piuttosto tradizionale; alcune innovazioni si ebbero nella Noorderkerk (1620-1623), un edificio a croce greca con gli angoli smussati, dove confluiscono anche elementi della tradizione gotica.\nLe piante centralizzate sono alla base di numerose chiese olandesi; tra le soluzioni pi\u00f9 interessanti ed originali occorre ricordare la Marekerk di Leida, di forma ottagonale, la Nieuwe Kerk de L'Aia (1649), formata da due quadrati con absidi e sormontata da un campanile centrale, ed infine la Ronde Lutherse Kerk di Amsterdam (1668), a pianta circolare con un ambulacro che si sviluppa solo per met\u00e0 del perimetro.\nEuropa del Nord.\nL'architettura dell'Europa settentrionale fu influenzata da un insieme di tendenze francesi, olandesi ed italiane.\nIn Danimarca una certa attivit\u00e0 edilizia si svilupp\u00f2 sotto re Cristiano IV, che era desideroso di trasformare Copenaghen in una vera e propria capitale. La citt\u00e0 fu notevolmente ampliata con la costruzione di diversi edifici di stampo manierista, come il palazzo della Borsa. Per la nuova citt\u00e0 lo stesso sovrano ide\u00f2 una piazza ottagonale, che per\u00f2 non fu costruita. Il suo successore non realizz\u00f2 opere significative in ambito architettonico e solo nel 1672 fu costruito il palazzo di Charlottenborg, il primo edificio in stile barocco di Copenaghen.\nSvezia.\nL'architettura danese del primo Seicento condizion\u00f2 anche la produzione svedese, ma la nomina del francese Jean de la Vall\u00e9e (1620-1696) come architetto reale favor\u00ec l'affermazione del gusto barocco; su modello del palazzo italiano, eresse a Stoccolma il palazzo Axel Oxenstiernas (posteriore al 1650) e nel 1656 costru\u00ec la Chiesa di Caterina e il palazzo Bonde, quest'ultimo caratterizzato da una \"cour d'honneur\" e da un'articolazione delle superfici derivata dallo stile di Salomon de Brosse.\nDal 1649 la carica di architetto reale fu ricoperta da Nicodemus Tessin il Vecchio (1615-1681), al quale si deve ad esempio la Cattedrale di Kalmar (1660), il Mausoleo Carolino presso la Riddarholmskyrkan di Stoccolma (dove sono presenti angoli convessi) ed il Castello di Drottningholm.\nUn ruolo di primo piano ebbe il figlio Nicodemus Tessin il Giovane, architetto formatosi a Roma e che pi\u00f9 volte visit\u00f2 la Francia. Proprio da queste esperienze trasse l'ispirazione per il progetto del Palazzo Reale di Stoccolma, ricostruito dopo il 1697 a seguito di un incendio. Tessin, memore dei disegni di Gian Lorenzo Bernini per l'ampliamento del Louvre, edific\u00f2 un blocco dall'aspetto unitario; ad occidente furono posti due corpi curvilinei a delimitare una corte, mentre ad est furono inseriti due blocchi fortemente aggettanti.\nI rapporti con l'architettura francese sono riscontrabili nel cortile, che fu pensato come una \"place royale\" parigina, tanto che l'architetto propose di innalzarvi una statua del sovrano; invece, l'influenza del Barocco romano \u00e8 evidente nella facciata sulla \"cour d'honneur\", dove sono ripresi i temi di palazzo Barberini.\nTessin il Giovane fu autore di numerosi altri edifici di Stoccolma e della sua residenza di citt\u00e0, il palazzo Tessin; sul retro del palazzo si apre un giardino nel quale lo spazio si restringe e si dilata accentuando quell'illusione di profondit\u00e0 tipicamente barocca.\nEuropa Centrale.\nIn Germania, una delle prime architetture legate alla Controriforma fu la chiesa di San Michele a Monaco di Baviera, eretta a cominciare dal 1585 su modello della chiesa del Ges\u00f9 di Roma, con un'ampia volta sorretta direttamente dai grandi pilastri perimetrali. L'edificio, ancora inquadrabile nella corrente manierista, raggiunge un'integrazione degli spazi superiore a quella della basilica romana.\nQuesta soluzione fu ripresa da Hans Alberthal (1575-1657) in altre chiese costruite in diverse aree del paese negli anni a ridosso della guerra dei trent'anni.\nDopo la guerra, che impover\u00ec enormemente le regioni del Sacro Romano Impero, numerosi architetti italiani e svizzeri furono attivi in buona parte dell'Europa centrale e gettarono le premesse per l'affermazione dell'architettura tardobarocca del Settecento; tra questi si ricordano Carlo Lurago (1615-1684), Francesco Caratti, Carlo Antonio Carlone, Domenico Martinelli (1650-1718), Agostino Barelli (1627-1679) ed Enrico Zuccalli (1642-1724).\nLurago lavor\u00f2 soprattutto in Boemia, realizzando inizialmente opere di stampo manierista; pi\u00f9 tardi innalz\u00f2 la cattedrale di Passavia, con una navata squisitamente barocca, definita mediante una successione di volte ellittiche.\nA Francesco Caratti, morto nel 1679, si devono alcuni dei pi\u00f9 imponenti palazzi di Praga, ma l'arrivo del francese Jean Baptiste Mathey (1630-1695) introdusse uno stile pi\u00f9 raffinato, riscontrabile ad esempio nel Castello di Troja.\nA Vienna il Barocco giunse nella seconda met\u00e0 del Seicento e la prima opera di rilievo fu la facciata della chiesa am Hof, di Carlo Antonio Carlone, edificata nel 1662 e caratterizzata da ali laterali che la raccordano ai palazzi adiacenti.\nL'architettura viennese raggiunse la pienezza solo con l'arrivo, nel 1690, del lucchese Domenico Martinelli, che realizz\u00f2 il palazzo Liechtenstein ispirandosi al palazzo Chigi-Odescalchi di Bernini.\nIl bolognese Agostino Barelli introdusse il Barocco italiano in Baviera.\nA Monaco disegn\u00f2 la Theatinerkirche, iniziata nel 1663 ispirandosi alla chiesa di Sant'Andrea della Valle; nella medesima citt\u00e0 avvi\u00f2 la costruzione del palazzo di Nymphenburg, poi continuato da Enrico Zuccalli.\nAnche in Polonia l'architettura sacra fu influenzata da Roma, tanto che a Cracovia i Gesuiti eressero la loro chiesa basandosi su quella del Ges\u00f9. Successivamente fecero la loro comparsa schemi centralizzati a Klimont\u00f3w, Gosty\u0144 e a Varsavia, dove Tielman van Gameren (1632-1706) realizz\u00f2 la chiesa di San Casimiro (1688-1689). Altra opera di van Gameren \u00e8 la pi\u00f9 vivace chiesa di Sant'Anna a Cracovia (1689-1705), a pianta longitudinale.\nI castelli invece risentirono dell'influenza francese: ad esempio il grande palazzo di Wilan\u00f3w, iniziato nel 1681, si articola attorno a una \"cour d'honneur\" a forma di ferro di cavallo.\nImpero russo.\nAncor prima del regno di Pietro il Grande l'architettura russa si avvicin\u00f2 alle tendenze europee con l'adozione di motivi rinascimentali e barocchi. La transizione coincise col Barocco di Mosca, che gi\u00e0 mostra una comprensione degli ordini architettonici. Un esempio considerevole di questa corrente si ha nel monastero di Novodevi\u010dij di Mosca.\nAllo stesso tempo, la riconquista delle zone occidentali e in particolare dell'Ucraina, port\u00f2 allo sviluppo di uno stile con caratteristiche proprie, ma privo di un'autentica relazione con la coeva architettura europea.\nSolo nel corso del Settecento la Russia accolse, con maggior vigore, i canoni stilistici del mondo occidentale (si rimanda al paragrafo sull'architettura tardobarocca).\nSpagna.\nIn Spagna, l'affermazione dello stile barocco si scontr\u00f2 con le difficolt\u00e0 legate alla decadenza economica del regno di Filippo III.\nFino ad allora, sotto Filippo II, erano sorti importanti complessi come il Monastero dell'Escorial (seconda met\u00e0 del XVI secolo), costruito in buona parte da Juan de Herrera (1530-1597); allo stesso Herrera si deve il progetto della cattedrale di Valladolid, in cui si avverte un rafforzamento dell'asse centrale e che fu modello per quella di Citt\u00e0 del Messico.\nSuccessivamente l'architettura spagnola del XVII secolo volse verso il Barocco, ma non lasci\u00f2 segni particolarmente significativi nella storia dell'architettura.\nInfatti, nella maggior parte dei casi, le tendenze barocche si limitarono allo sviluppo dell'apparato decorativo, soprattutto nelle chiese; questo linguaggio, che risultava immediatamente comprensibile anche per la popolazione meno istruita, fu logicamente esportato nelle colonie dell'America Latina.\nCi\u00f2 nonostante, tra gli edifici sacri pi\u00f9 interessanti della Spagna seicentesca, si ricordano la collegiata di Sant'Isidoro a Madrid (iniziata dopo il 1629), la chiesa di Santa Maria Magdalena a Granada (posteriore al 1677, con pianta longitudinale derivata dalle coeve costruzioni romane) e la cappella di Nostra Signora dei Desamparados a Valencia (1652-1657, con pianta ellittica).\nPortogallo.\nIn Portogallo il Barocco giunse solo nell'ultimo scorcio del XVII secolo, con chiese a pianta ottagonale o circolare; lo stile (\u2018\u2019estilo ch\u00e3o/plano\u2019\u2019) pi\u00f9 moderato rispetto ad altre nazioni, influenz\u00f2 notevolmente l'architettura brasiliana e raggiunse il culmine nel Settecento, quando, nelle aree di Porto e Braga, si assiste a un rinnovamento architettonico, anche grazie all'opera di Niccol\u00f2 Nasoni.\nInoltre, a Lisbona oper\u00f2 il celebre Guarino Guarini, che intorno al 1650 costru\u00ec la chiesa della Santa Maria della Divina Misericordia, oggi scomparsa.\nAmerica latina e Asia.\nInfluenzata dalle tendenze spagnole, l'architettura messicana si avvicin\u00f2 al Barocco tra la fine del XVI e l'inizio del XVII secolo, sfociando nel Churriguerismo, uno stile dalla decorazione esuberante che si diffuse soprattutto nel Settecento in Spagna e nell'America latina.\nQuesta corrente \u00e8 riscontrabile nelle campagne piuttosto che nei grandi centri urbani, dove invece sorsero le grandi cattedrali barocche di Citt\u00e0 del Messico (1573-1667) e di Puebla (1551-1664).\nIl Brasile invece rest\u00f2 dipendente dalla cultura portoghese; una prima chiesa barocca sorse nel 1652 a Rio de Janeiro, ma in seguito lo stile si diffuse soprattutto a S\u00e3o Salvador da Bahia ed a Minas Gerais, restando in auge fino ai primi anni dell'Ottocento.\nCon il colonialismo, le forme dell'architettura europea furono introdotte anche in India. In particolare, con la conquista dell'India da parte dei portoghesi, l'architettura dello stato di Goa risent\u00ec del riflesso del Barocco portoghese.\nArchitettura tardobarocca e rococ\u00f2.\nBench\u00e9 il Barocco sia essenzialmente legato al XVII secolo, nella prima met\u00e0 del Settecento si registra la costruzione di numerosi edifici in stile tardobarocco e rococ\u00f2.\nQuesta ultima fase si differenzia dal passato per l'adozione di una ricca decorazione, per la leggerezza delle superfici murarie, per la complessit\u00e0 spaziale (gi\u00e0 emersa peraltro in Borromini e Guarini) ed infine per l'intensa luminosit\u00e0 in antitesi all'oscurit\u00e0 barocca.\nMuta il contesto storico: se il Barocco aveva avuto la funzione di esaltare il ruolo della monarchia e della Chiesa, il Rococ\u00f2 apr\u00ec un secolo nel quale si verificarono rivoluzioni culturali tali da mettere in discussione gli ideali ed i valori maturati sino ad allora.\nVersailles cess\u00f2 di essere il punto focale della nazione e la corte reale si trasfer\u00ec di nuovo a Parigi, anche se solo per pochi anni; il fascino di Versailles resistette per\u00f2 in gran parte d'Europa, dove sorsero numerose residenze ispirate al modello francese.\nFu proprio in Francia che il Rococ\u00f2 (chiamato \"Rocaille\" in francese) si svilupp\u00f2 e si diffuse nel resto del continente. \nLo stile interess\u00f2 soprattutto le arti decorativi e l'arredamento; in architettura fu accentuata la differenza tra ambienti interni ed esterni, con una distinzione dei locali in base al loro uso, mentre le strutture portanti vennero alleggerite e la plasticit\u00e0 delle superfici venne affidata al solo movimento ondulatorio delle pareti.\nIn architettura la pi\u00f9 grande riuscita barocca dell'epoca in Francia avvenne in Lorena, ducato semi indipendente all'est del paese dove nella capitale Nancy il duca Stanislao Leszczy\u0144ski, ex re di Pologna, volle creare una grande piazza reale in onore del genero Luigi XV di Francia, sul modello delle piazze reali parigine. La cosiddetta Piazza Stanislao venne costruita fra il 1751 e il 1755 dall'architetto Emmanuel H\u00e9r\u00e9. Il classicismo vi \u00e8 temperato da eleganti apporti Rococ\u00f2: su tre lati della piazza H\u00e9r\u00e9 disegna le facciate in uno stile classico d'ordine corinzio ma con leggiadre balconate e coronamenti come balaustre reggenti putti e vasi floreali. Sull'ultimo lato, sfarzose cancellate rococ\u00f2 in ferro battuto e dorato di Jean Lamour uniscono l'uno all'altro edifici pi\u00f9 bassi. Infine, negli angoli settentrionali sono incastonate le due fontane di Nettuno e Anfitrite, anch'esse di gusto rococ\u00f2, opere di Barth\u00e9lemy Guibal, creando uno scenario teatrale che rompe con il rigore delle piazze parigine.\nTuttavia, l'opera che pu\u00f2 considerarsi il punto di svolta tra Barocco e Rococ\u00f2 \u00e8 l'Abbazia di Melk, ampiamente rimaneggiata tra il 1702 ed il 1736 ad opera di Jakob Prandtauer (1660-1726). Prandtauer apport\u00f2 modifiche agli edifici lungo i cortili e edific\u00f2 una chiesa con raffinati dettagli rococ\u00f2, ma ancora barocca per la posizione scenografica; infatti l'abbazia si erge imponente su un'altura a ridosso del fiume, con una grande serliana che apre il sagrato verso il territorio circostante.\nUna fusione tra i temi del Barocco italiano e quelli Rococ\u00f2 si riscontra nella Kollegienkirche di Salisburgo, di Johann Bernhard Fischer von Erlach (1656-1723): l'interno \u00e8 uno spazio centralizzato preceduto da un atrio ellittico, mentre la facciata \u00e8 convessa con il risalto, tipico di alcune chiese italiane, di due torri campanarie.\nSignificativa \u00e8 pure la chiesa di San Nicola in Mal\u00e1 Strana a Praga, costituita da Kilian Ignaz Dientzenhofer (1689-1751) dal 1703.\nEsternamente l'edificio ha una volumetria compatta; l'interno \u00e8 a pianta longitudinale, con cappelle laterali separate l'una dall'altra da pilastri ruotati di 45 gradi, dai quali partivano, prima di essere ricoperti da una decorazione pittorica, archi a doppia curvatura.\nLe cappelle di San Nicola sono sormontate da una sorta di matroneo, tipico delle architetture medioevali, ma conformato da una plasticit\u00e0 tutta barocca.\nQuindi, sulla scia dell'affermazione dei nuovi gusti, numerose altre chiese rococ\u00f2 sorsero in gran parte dell'Europa Centrale, tra le quali si ricordano la chiesa di San Carlo a Vienna (1716-1740), la chiesa di San Giovanni sulla Roccia a Praga (1727-1739), la basilica di Vierzehnheiligen (1743-1772) e la Asamkirche di Monaco di Baviera (1733-1746).\nNella regione della Slesia, gi\u00e0 facente parte del Sacro Romano Impero e passata dal 1741-42 alla Prussia, fu marcata l'influenza boemo-tedesca; notevole esempio della regione \u00e8 il complesso dell'Abbazia di Krzesz\u00f3w, vicino allo stile di Dientzenhofer e dove lavor\u00f2 lo scultore Ferdinand Maximilian Brokoff.\nNelle stesse regioni furono innalzati imponenti palazzi, il primo dei quali fu il palazzo di Sch\u00f6nbrunn a Vienna, che Johann Bernhard Fischer von Erlach cominci\u00f2 sul finire del Seicento.\nPoco dopo, sempre nella capitale austriaca, fu costruito il Castello del Belvedere, di Johann Lucas von Hildebrandt; altri esempi notevoli si ebbero a Dresda (Zwinger, di Matth\u00e4us Daniel P\u00f6ppelmann), in Inghilterra (Blenheim Palace, di John Vanbrugh, con la collaborazione di Nicholas Hawksmoor) e a San Pietroburgo (palazzo d'Inverno, di Bartolomeo Rastrelli).\nNell'Impero russo questo stile fu importato dall'Europa Centrale attraverso il Barocco ucraino e dette origine, con la fondazione di San Pietroburgo, al sobrio ed equilibrato Barocco petrino, nel quale furono sostanzialmente recepiti i canoni stilistici del mondo occidentale (Monastero di Aleksandr Nevskij). Una fase pi\u00f9 esuberante si ebbe durante il regno di Elisabetta di Russia, con il cosiddetto Barocco elisabettiano.\nIl capolavoro del Rococ\u00f2 \u00e8 comunque la Residenza di W\u00fcrzburg, di Johann Balthasar Neumann. Il complesso si apre attorno a una \"cour d'honneur\", con due ali che si affacciano ciascuna su due cortili interni; gli ambienti interni, tra i quali emergono lo scalone e la \"Kaisersall\", presentano un ricco apparato decorativo, con affreschi di Giovanni Battista Tiepolo e stucchi di scuola italiana.\nNell'Italia settentrionale l'architettura rococ\u00f2 trov\u00f2 i massimi esponenti in Filippo Juvarra (1678-1736) e Bernardo Antonio Vittone (1704-1770).\nDi Juvarra si ricorda la Basilica di Superga e la Palazzina di caccia di Stupinigi, due opere costruite nell'area torinese nella prima met\u00e0 del Settecento. In particolare, la residenza di Stupinigi \u00e8 considerata l'opera pi\u00f9 originale di tutta l'architettura barocca e rococ\u00f2: il complesso \u00e8 formato da una serie di corpi di fabbrica che plasticamente si dilatano e si comprimono verso il nucleo centrale, costituito da una pianta ellittica da cui partono due ali a forma di croce di Sant'Andrea.\nInvece, tra la vasta produzione di Bernardo Vittone si ricordano la cappella della Visitazione del Valinotto, presso Carignano e la chiesa di Santa Maria Assunta di Grignasco, due edifici centralizzati dalle opposte conformazioni esterne: infatti, alle superfici convesse della cappella, si contrappongono le concavit\u00e0 della chiesa di Grignasco.\nTra la fine del Seicento e l'inizio del Settecento, prima dell'affermazione dei gusti neoclassici, il Granducato di Toscana si distacc\u00f2 dai modelli dell'architettura tardo-manierista, in voga fino ad allora (unica eccezione di rilievo erano state alcune opere di Gherardo Silvani), indirizzandosi con maggior vigore verso un misurato stile barocco.\nAccanto a esponenti della scuola locale, come Giovan Battista Foggini (1652-1737), Giovanni Baratta (1670-1747) ed altri, nel granducato lavor\u00f2 anche il citato Filippo Juvarra, che prest\u00f2 la propria opera nella sfarzosa Villa Garzoni di Collodi.\nNello stesso periodo, a Roma la cultura settecentesca port\u00f2 a una concreta e civile utilizzazione delle esperienze barocche, anzich\u00e9 ad un'approfondita continuazione delle medesime; non a caso, la fase conclusiva del Barocco romano trova le sue realizzazioni pi\u00f9 importanti in alcuni interventi urbanistici, come piazza di Spagna, la piazzetta di Sant'Ignazio, la Fontana di Trevi e il porto di Ripetta.\nDopo la costruzione della facciata di San Giovanni in Laterano, in cui Alessandro Galilei introdusse un modello pi\u00f9 affine al classicismo barocco di ispirazione neo-cinquecentesca, l'estremo capito della stagione barocca a Roma coincise con la realizzazione della sagrestia della basilica di San Pietro in Vaticano, di Carlo Marchionni, un'opera infelice, monotona e confusa, in cui si ravvisa un ripiego su un linguaggio sterilmente accademico.\nA Napoli, la corte borbonica mise in atto un ambizioso piano d'interventi nella capitale del regno; da ci\u00f2 deriv\u00f2 un progressivo mutamento dei gusti architettonici sotto il segno pi\u00f9 \"classicista\" dei due maggiori protagonisti: il toscano Ferdinando Fuga (1699-1782) e Luigi Vanvitelli (1700-1773), chiamati a Napoli intorno al 1750.\nAd esempio, Ferdinando Fuga, allievo di Giovan Battista Foggini e autore della facciata di Santa Maria Maggiore e del palazzo della Consulta a Roma, innalz\u00f2 il prospetto della chiesa dei Girolamini e il Real Albergo dei Poveri a Napoli.\nL'opera pi\u00f9 celebre del Vanvitelli \u00e8 invece la Reggia di Caserta, definita come l'ultima grande realizzazione del Barocco italiano; tuttavia, se all'interno \u00e8 evidente la ricerca di sfarzose scenografie di stampo barocco, l'esterno appare pi\u00f9 misurato, anticipando pertanto i temi dell'architettura neoclassica.\nIl cammino attraverso le opere tardobarocche dell'Italia settecentesca si conclude in Sicilia, e in particolare con le citt\u00e0 del Val di Noto.\nQui, Giovanni Battista Vaccarini contribu\u00ec alla riedificazione di Catania dopo il terremoto del 1693, restaur\u00f2 la cattedrale di Sant'Agata e, dopo aver appreso l'arte del Borromini, edific\u00f2 la chiesa della Badia di Sant'Agata ove manifest\u00f2 il suo stile esuberante.\nLo stesso terremoto comport\u00f2 la ricostruzione di Noto, il cui riassetto fu studiato da Rosario Gagliardi (1698-1762), attivo anche a Modica e Ragusa; nel capoluogo siciliano realizz\u00f2 la chiesa di San Giorgio (1739-1775), caratterizzata da una svettante facciata dal notevole effetto plastico, esaltato anche dalla presenza di una scalinata che la collega alla piazza antistante."}
{"id": "207800", "revid": "1543377", "url": "https://it.wikipedia.org/wiki?curid=207800", "title": "Gran Premio di Formula 1", "text": "Il Gran Premio di Formula 1 \u00e8 una corsa automobilistica di velocit\u00e0 in circuito per vetture di Formula 1 valido per il Campionato mondiale di Formula 1. \nOccupa lo spazio di un intero fine settimana, preceduto da una conferenza stampa il gioved\u00ec, due sessioni di prove libere il venerd\u00ec, una terza sessione e le qualifiche per decidere le posizioni della griglia di partenza il sabato per concludersi con la gara della domenica. Lo schema, comune anche nelle gare di altre serie gestite dalla FIA, \u00e8 studiato a favore del pubblico televisivo e di quello fisicamente presente nel circuito.\nLa conferenza stampa e le sessioni libere.\nIl Gran Premio ha inizio il gioved\u00ec con una conferenza stampa, cui prendono parte alcuni piloti. Il venerd\u00ec ha luogo la doppia sessione di prove libere, in due orari differenti, la prima nella mattinata e la seconda nel pomeriggio, per consentire ai piloti di conoscere il circuito. Fa eccezione il Gran Premio di Monaco, dove la conferenza stampa ha luogo il mercoled\u00ec e le prime due sessioni di libere si svolgono il gioved\u00ec; dal , la durata di tali sessioni \u00e8 di 60 minuti. Soltanto nella stagione , le prove del venerd\u00ec furono qualifiche a giro secco utili per le vere prove del sabato.\nFino alla stagione 2006, i sette team meno competitivi del lotto \u2013 in base alla classifica del Campionato Costruttori precedente \u2013 potevano schierare un terzo pilota in tali sessioni; dal ci\u00f2 non \u00e8 pi\u00f9 possibile, in quanto un terzo pilota pu\u00f2 partecipare solo alla prima sessione del venerd\u00ec soltanto in sostituzione di un pilota titolare che poi prender\u00e0 parte alla gara.; la terza sessione avviene il sabato, solitamente tre ore prima delle qualifiche. Mentre in precedenza occupava 45 minuti, adesso ne occupa 60.\nEventuali infrazioni commesse dai piloti durante le sessioni possono tradursi in penalit\u00e0 da scontare in griglia di partenza, determinate dalla direzione di gara e dalla Federazione in base alla gravit\u00e0 della scorrettezza.\nQualifica.\nLa sessione ufficiale di qualifica, atta a determinare la griglia di partenza, si disputa solitamente nel pomeriggio del sabato tranne che per le prove in orario notturno.\nIl numero di vetture.\nDalla stagione il numero massimo di vetture partecipanti \u00e8 26, in aumento di due unit\u00e0 rispetto al passato. Storicamente, la quantit\u00e0 di concorrenti eccedeva \u2013 spesso anche largamente \u2013 il limite attuale, pur variando in base alla pista: ad esempio, per molti anni, al circuito di Monte Carlo prendevano posto solo 20 macchine per la ristrettezza del tracciato. \nL'epoca delle prequalifiche.\nA partire dal 1950 sino all'inizio degli anni '90, ogni scuderia doveva partecipare alla doppia sessione di qualifiche svoltasi il venerd\u00ec e sabato pomeriggio; le vetture che ottenevano i tempi peggiori erano escluse dalla corsa, statistica indicata con la sigla DNQ (\u00abdid not qualify\u00bb, ovvero \u00abnon qualificato\u00bb). In alcuni casi le vetture iscritte risultarono 39, numero ritenuto pericoloso: fu cos\u00ec introdotta la pre-qualifica del venerd\u00ec, riservata alle scuderie con i peggiori risultati dell'ultimo semestre.\nLe quattro vetture pi\u00f9 veloci erano ammesse alle qualifiche del sabato, in cui 30 piloti si contendevano i 26 posti disponibili. Le automobili escluse nella pre-qualifica erano indicate dalla sigla DNPQ (\u00abdid not pre-qualify\u00bb, cio\u00e8 \u00abnon pre-qualificato\u00bb).\nLa regola del 107% (1996-2002 e 2011-presente).\nQuando le vetture iscritte al campionato scesero la situazione divenne un po' pi\u00f9 stabile e non era pi\u00f9 necessario escludere dalla gara un numero significativo di vetture lente. Dalla stagione 1993 venne fissato un limite al numero di giri (dodici, inclusi il giro di lancio e quello di rientro nella \"pit lane\") che una vettura doveva compiere durante la sessione di qualifiche ufficiali per ottenere il miglior tempo, non vi furono pi\u00f9 pre-qualifiche anche se vi furono a volte esclusioni dalla gara delle ultime vetture classificate nelle prove ufficiali, cosa che nel 1995 scomparve del tutto.\nLa regola del 107% venne introdotta nel 1996 per prevenire la poca competitivit\u00e0 di quei team dimostratisi poco performanti durante l'arco del campionato. Se una vettura andava oltre al 107% del tempo ottenuto dalla macchina in \"pole position\", sottostante anche alla decisione discrezionale del commissario, tale vettura non prendeva parte alla gara. Alla fine della stagione 2002, quando la FIA stabil\u00ec per regolamento che non pi\u00f9 di 10 scuderie (e un totale di 20 partenti) dovevano competere alla gara questa regola decadde automaticamente. Il ritorno del 107% nel 2011 dipende dai risultati dell'anno precedente delle nuove squadre, dato che si sono rivelate troppo lente sia nelle qualifiche che nella gara, causando disguidi alle vetture pi\u00f9 veloci nei Gran premi. La prima vittima \u00e8 la HRT con entrambi i piloti tagliati fuori dal Gran Premio d'Australia, primo evento dell'anno. Anche nell'anno successivo l'HRT dovr\u00e0 saltare Melbourne per la stessa regola.\nIl \"giro secco\" (2003-2005).\nNella stagione 2003, nel tentativo di ridestare l'interesse del pubblico, le prove vengono distribuite nelle prove pomeridiane, il venerd\u00ec con un solo giro secco per ogni pilota basato sulla classifica del gran premio precedente (dal primo all'ultimo classificato), a serbatoio scarico e il sabato con un altro giro secco basato sulle posizioni del giorno precedente, con carico della prima frazione di gara, tutto in un'ora sola. Nella stagione 2004 la regola venne mantenuta ma concentrata in un solo giorno, il sabato, alle ore 12:00 la prima e alle ore 14:00 la seconda.\nNella stagione 2005, invece, si mantennero le due sessioni a giro secco di un'ora, al sabato pomeriggio in assetto da qualifica a serbatoi scarichi e per la prima volta alla domenica in assetto gara col serbatoio pieno alle ore 12:00 (2 ore prima dall'inizio della gara). Non va sottovalutato che la composizione della griglia venne fatta per somma di tempi, e questa decisione scontent\u00f2 pubblico e piloti contribuendo, secondo molti osservatori, ad affossare lo spettacolo e l'interesse.\nLa FIA, nel tentativo di porvi rimedio, rientr\u00f2 precipitosamente nei ranghi a partire dal Gran Premio d'Europa 2005, settimo del mondiale, reintroducendo il giro secco, ma in assetto da corsa, carico della prima frazione della gara in corso e con un solo unico turno di prova, l'ordine di entrata in pista \u00e8 quello d'arrivo della gara precedente invertito. Per la stagione 2006 il giro secco venne accantonato definitivamente e si istitu\u00ec il sistema del \"knock-out\" tuttora vigente.\n\"Knock-out\" (2006-2015 e Gran Premio di Cina 2016-presente).\nIl sistema \"knock-out\" consiste in tre fasi della durata di 18, 15 e 12 minuti ciascuno (in passato leggermente diversa, con le tre fasi che duravano rispettivamente 20, 15 e 10 minuti, poi Q1 e Q3 differenziati di 2 minuti. Al debutto la Q1 e la Q2 erano da 15 minuti ciascuno, la Q3 da 20, mentre nel 2007 le sessioni sono tutte di 15 minuti). In un primo momento, la sessione era fermata immediatamente alla fine: se le macchine erano impegnate in un giro valido, alla scadenza dell'ultimo minuto della sessione il loro tempo non veniva considerato valido. Successivamente la modalit\u00e0 di qualifica fu alterata permettendo a una macchina impegnata in un giro veloce durante l'esposizione della bandiera a scacchi di completare il giro e rendere valido il tempo ottenuto.\nAll'ultima fase (Q3) partecipano le 10 vetture migliori, le altre 10 escono al termine delle prime due fasi: cinque nella Q1 e altre cinque nella Q2. Prendendo come esempio una situazione a 20 vetture, nella prima fase tutte le vetture entrano in pista contemporaneamente per una sessione di qualifiche di 18 minuti. Conta soltanto il tempo pi\u00f9 veloce, indipendentemente dal numero dei giri che compiono i vari piloti. Le cinque macchine pi\u00f9 lente non prendono parte alla seconda fase e vengono piazzate sulla griglia di partenza nelle ultime cinque posizioni (dalla 16 alla 20) in base ai tempi ottenuti, che vengono resettati e non valgono nella seconda fase. In questa fase 15 vetture entrano in pista contemporaneamente per un'altra sessione, di 15 minuti. Alla fine, le ultime cinque auto vengono eliminate dalla terza fase e classificate in griglia dalla posizione 11 alla 15 in base al tempo ottenuto.\nI tempi ottenuti dalle dieci vetture rimaste vengono resettati e non valgono nella terza e ultima fase di qualifiche, dove vengono classificate dalla posizione 1 alla 10 in base ai nuovi tempi ottenuti. Il rifornimento di carburante nei 12 minuti finali delle prove \u00e8 permesso soltanto alla condizione che i giri completati siano tutti almeno entro il 110% del loro tempo migliore; nel caso dei giri iniziati dalla \"pit lane\" che prevedono un rientro immediato alla stessa \u00e8 consentito non pi\u00f9 del 120% del miglior tempo del pilota. Qualsiasi rifornimento che rientri oltre i termini del 110% del tempo migliore in prova non \u00e8 consentito (almeno fino al ). La macchina e il pilota che ottiene il miglior tempo in quest'ultima sessione ottiene la cosiddetta \"Pole position\". In soli due Gran Premi del , \u00e8 stato introdotto un diverso sistema chiamato \"sedia rovente\".\nQualifiche sprint.\nNella stagione vengono introdotte, in tre Gran Premi, le qualifiche sprint, formato di qualifica in cui tutti i piloti svolgono una gara di 100 km anzich\u00e9 il miglior tempo sul giro. Tali qualifiche assegnano punti iridati ai primi tre al traguardo (3 al primo, 2 al secondo e 1 al terzo) e determinano la griglia di partenza della gara di domenica. La griglia di partenza della qualifica sprint \u00e8 invece determinata dalle qualifiche svolte il venerd\u00ec con il classico format con Q1, Q2 e Q3. Al pilota vincitore della qualifica sprint, ai fini statistici, viene riconosciuta la pole position.\nParco chiuso.\nDal 2003, oltre all'introduzione del giro secco in qualifica, venne istituito il parco chiuso.\nDopo le operazioni di peso durante la fine di ogni sessione di qualifica, libera o ufficiale, le scuderie sono tenute a fermare le macchine in una particolare sezione della \"pit lane\", prescelta dalla FIA, e conosciuta come \"parco chiuso\" (\"parc ferm\u00e9\" in francese); dove da quel momento nessuno pu\u00f2 lavorare sulla vettura (solo sostituzioni di componenti minori quali candele, ammortizzatori, freni, mozzi e via dicendo), eccetto manutenzioni di \"routine\", fino al rilascio dal parco per la gara alla mattina successiva.\nSe una scuderia, per qualsiasi motivo, dovesse operare la sostituzione del motore tra parco chiuso e partenza della griglia, vettura e pilota vengono retrocessi di 10 o pi\u00f9 posizioni, cinque in caso della sostituzione del cambio; se al contrario, operano cambiamenti sul telaio o aggiustamenti sulle sospensioni considerati significativi dalla Federazione, la vettura e il pilota partiranno dalla \"pit lane\".\nWarm-up.\nUn altro cambiamento regolamentare delle stagioni 2003 e 2004 \u00e8 l'eliminazione del \"warm-up\". Fino al 2002, la domenica mattina solitamente alle 9:30, si teneva una sessione di mezz'ora di prove libere, denominata \"warm-up\", che serviva per scaldare le vetture, sperimentare gli assetti da gara e segnare i tempi di riscaldamento. Queste venivano anche definite prove libere 4, o anche quinta sessione di prove.\nGara.\nLa gara vera e propria di Formula 1 si tiene sempre di domenica pomeriggio, generalmente alle 15:00 ora locale (a partire dal ), a parte quella di Singapore dal 2008 che si tiene alle 20:00 locali, Sakhir dal 2014 alle ore 18:00 e Abu Dhabi dal 2009 con inizio alle 17:00.\nLa durata della gara non pu\u00f2 superare le due ore e dal 2012 in caso di pioggia battente l'intero evento non pu\u00f2 superare le quattro ore. Nel caso in cui non sia possibile concludere la corsa prima dello scadere del tempo limite, la bandiera a scacchi verr\u00e0 mostrata al termine del giro seguente quello durante il quale il \"countdown\" delle due ore \u00e8 terminato, senza comunque eccedere il numero di giri previsti in partenza. Se la gara viene sospesa, il \"countdown\" si interrompe, ma viene riavviato alla ripartenza.\nProcedura di partenza.\nDopo la procedura di liberazione delle vetture dal regime di parco chiuso si tiene la cerimonia di esecuzione dell'inno della nazione che ospita la gara. Questo viene sempre eseguito dal vivo e, in alcuni casi (su tutti, il Gran Premio degli Stati Uniti) viene anche cantato. La \"pit lane\" si apre 30 minuti prima dell'inizio della gara e le macchine possono uscire in pista con i piloti che possono guidare a loro piacimento sul circuito. L'unico \"obbligo\" che hanno \u00e8 quello di ritardare il pi\u00f9 possibile il loro ingresso sulla griglia di partenza (in quel caso dovranno stare fermi), rientrando nella \"pit lane\" quante volte desiderano. Nella pratica questo sistema sostituisce di fatto la vecchia sessione di \"warm-up\" della domenica mattina. Da questo intervallo di tempo entrano in azione le 10 luci di partenza, posizionate sopra al traguardo.\nIn ogni caso, i piloti devono essere nelle loro vetture e sul posto a loro assegnato in griglia 15 minuti prima dell'inizio della gara (alle 14:55 in generale, con 5 luci rosse accese), quando l'unica luce posta all'uscita della \"pit lane\" da verde diventa rossa. Se una vettura, alla scadenza dei 15 minuti, dovesse per qualsiasi motivo rimanere dentro la \"pit lane\", il pilota dovr\u00e0 partire da l\u00ec. Una volta che tutte le vetture si sono sistemate in griglia, i meccanici possono uscire sulla pista per dare gli ultimi ritocchi e i piloti possono uscire dall'abitacolo.\nA 10 minuti dall'inizio della gara (4 luci) nella griglia di partenza devono rimanere soltanto meccanici, direttori dei \"team\" e di gara e i piloti. La scuderia tiene riscaldati fino all'ultimo istante gli pneumatici in appositi sostegni (i cosiddetti \"treni di gomme\") fuori dall'automobile, ma devono essere fissati inderogabilmente alla vettura 5 minuti prima (alle 15:05 in generale) (3 luci) della partenza. Entro questo termine i piloti devono essere rientrati tutti dentro il loro abitacolo.\nA due minuti dalla partenza (due luci) i motori vengono accesi e ad un minuto prima (1 luce) tutto il personale deve essere fuori della pista e pu\u00f2 occupare anche lo spazio verde antistante alle tribune.\nSi accendono due luci verdi che significano la partenza del giro di formazione, detto anche \"formation lap\" o \"parade lap\", giro di ricognizione o giro di riscaldamento, durante il quale le vetture devono viaggiare alla velocit\u00e0 controllata della \"pit lane\" come da regolamento (cio\u00e8 a non pi\u00f9 di 60/80/100/120\u00a0km/h), tenendo il medesimo ordine e senza sorpassarsi tra loro, cosa che nel motociclismo \u00e8 invece consentita. All'avvio di tale giro, se un pilota rimane fermo sulla sua posizione in griglia e il resto delle macchine lo passa, il pilota affronta la partenza dalla \"pit lane\", aiutato dai suoi meccanici che spostano la sua vettura dentro la corsia dei box. Le automobili compiono un giro di pista, solitamente zigzagando da una parte all'altra per riscaldare gli pneumatici e al termine riformano la griglia di partenza.\nPer interessi strategici o a causa di molte penalizzazioni, le scuderie possono scegliere a volte di partire dalla \"pit lane\", uscendo dopo che tutte le vetture hanno passato la linea del traguardo e un apposito segnale verde posto alla sua uscita, usufruendo di nuove componenti ma utilizzando gli stessi pneumatici della qualifica.\nLa partenza da fermo viene annunciata da cinque segnali di colore rosso, controllati dal direttore di gara, adottato nella stagione 1996 e fino al 2000 con luci alogene, e dal 2001 a oggi con luci a led. Queste luci si illuminano una a una, da sinistra a destra, a intervalli di un secondo ciascuno, e si spengono simultaneamente dopo un intervallo che pu\u00f2 passare da un minimo di quattro a un massimo di sette secondi. Quando tutte le luci sono spente, la gara pu\u00f2 cominciare. In passato si accendeva la luce rossa, poi quella verde dopo un intervallo variabile tra i 4 e i 7 secondi. Se questa procedura dovesse essere interrotta per qualsiasi motivo (solitamente una macchina rimasta ferma sulla griglia quando il pilota segnala il problema con una classica agitazione delle braccia), nel momento di accensione di tutte le cinque luci rosse, si accendono le luci arancioni lampeggianti a flash. Dopo alcuni secondi, sia le luci rosse che quelle arancioni si spengono e le due luci verdi si riaccendono per la ripetizione della procedura, stavolta di durata variabile a seconda della gravit\u00e0 del problema riscontrato, e l'avvio di un nuovo giro di formazione con la gara accorciata di un giro. Se, infine, una vettura si muove dalla griglia durante l'intervallo di spegnimento simultaneo delle luci rosse, questa subir\u00e0 una penalit\u00e0 da scontare durante la gara.\nLa durata, la distanza e la \"safety car\".\nLa \"safety car\" di Formula 1 \u00e8 una speciale vettura che entra in pista in occasione di situazioni rischiose per la sicurezza dei piloti, come un incidente o condizioni atmosferiche proibitive. Attualmente viene fornita dalla Mercedes-Benz tra la gamma Mercedes-AMG. Dal 2000 il pilota ufficiale della vettura \u00e8 Bernd Mayl\u00e4nder.\nIl numero di giri da percorrere deve essere il minimo per raggiungere la distanza totale di 305\u00a0km con la sola eccezione del Gran Premio di Monaco, dove vanno superati i 260\u00a0km per 78 giri di percorrenza rimasti tali dagli originari 100 giri percorsi sino al 1967 (tale distanza costitu\u00ec un'eccezione per tutto il periodo in cui nei Gran Premi si dovevano percorrere almeno 500\u00a0km). A livello di tempo, la durata massima \u00e8 di due ore, mentre dal 2012 l'evento complessivo (comprendente quindi anche eventuali sospensioni) non deve superare le quattro. Se avviene un incidente, con le vetture che occupano una parte della pista creando potenziali pericoli, entrano in azione le bandiere gialle e, quando non possibile, il regime di \"safety car\". Le gare di F1 vengono interrotte con la bandiera rossa sostanzialmente in due casi: quello in cui ci siano problemi di visibilit\u00e0 o aderenza per via di pioggia o nebbia, quello di gravi incidenti che abbiano causato la presenza di troppi detriti in pista, danneggiamento di barriere o feriti; tuttavia mentre questa pratica era molto diffusa in passato, oggi \u00e8 molto pi\u00f9 rara, proprio grazie all'introduzione della vettura di sicurezza che permette di non fermare le auto mentre vengono ripristinate le condizioni per correre dopo un incidente.\n\"Virtual safety car\".\nIl drammatico incidente di Jules Bianchi nel Gran Premio del Giappone 2014 ha portato a introdurre, a partire dal 2015, un nuovo regime che garantisse maggiore sicurezza nel caso di pericoli segnalati con doppie bandiere gialle ma per i quali non \u00e8 necessario l'intervento della safety car; in questa fase i piloti dovranno percorrere il tratto di pista interessato entro un tempo stabilito dalla direzione gara, l'inizio e la fine del tratto corrispondono ai punti in cui sono installati i pannelli luminosi. Prima dell'introduzione di questo sistema c'era un generico obbligo di rallentare, che per\u00f2 poteva portare a sanzioni solo se in quel settore si era transitati pi\u00f9 velocemente rispetto all'ultimo giro senza bandiere gialle esposte.\nIl \"pit stop\".\nI piloti normalmente effettuano uno o pi\u00f9 \"pit stop\", in media uno o due, per cambiare gli pneumatici o per eseguire riparazioni sulla vettura quando necessario. Storicamente, i rifornimenti di carburante furono inseriti nel 1982, vietati dal 1984, nuovamente reintrodotti nel 1994 e messi al bando alla fine della stagione 2009; mentre il cambio gomme era stato vietato nella sola stagione 2005. Se ci fossero entrambi i divieti, i piloti di Formula 1 non andrebbero mai nei box durante la gara se non a causa del ritiro per problemi tecnici.\nLa durata del \"pit stop\" \u00e8 variabile a seconda della conformazione della via d'accesso ai \"box\", ma in media, tra entrata e cambio gomme, si aggira tra i 20 e i 25 secondi.\nDurante il \"pit stop\", il tempo di fermata, riferito alla percorrenza normale delle altre vetture, \u00e8 diventata col tempo una strategia cruciale e saliente: se infatti una vettura ne seguiva un'altra ma era impossibilitata al sorpasso, il pilota pu\u00f2 decidere di anticipare o ritardare il \"pit stop\" (i cosiddetti \"undercut\" o \"overcut\") in attesa di riprendere la gara trovando la pista libera e mostrando tutta la sua abilit\u00e0 nel far segnare i tempi di percorrenza pi\u00f9 veloci e sorpassando la vettura che lo precedeva mentre \u00e8 anch'essa impegnata nel \"pit stop\".\nLe vetture percorrono in media dai 2 ai 4\u00a0km a litro di carburante, in base ai circuiti. Durante un rifornimento veniva anche segnalata alle scuderie (ma anche ai telespettatori attraverso sovraimpressioni) la quantit\u00e0 di carburante rifornita e una stima dei giri che dovr\u00e0 percorrere la vettura dopo quell'operazione. Durante la via di ingresso alla \"pit lane\", una linea bianca segnala l'inizio del regime di velocit\u00e0 controllata e il pilota \u00e8 tenuto ad inserire tale limitatore una volta sorpassata la linea, e lo si deve fare naturalmente anche durante il giro di ricognizione. Nella \"pit lane\" il limite di velocit\u00e0, prima assente, si struttura in questo modo:\nUna volta effettuata la sosta, nella via di uscita della \"pit lane\" si trova un'altra linea bianca; il pilota, dopo aver oltrepassato quella linea, pu\u00f2 andare a velocit\u00e0 normale. All'uscita della corsia dei \"box\" si trova anche un semaforo che obbliga i piloti a fermarsi nel caso siano accese le luci rosse. Il mancato rispetto delle indicazioni date da queste luci rosse comporterebbe la squalifica dalla gara da parte degli steward. Questo semaforo, prima con luci incandescenti, in seguito a led \u00e8 composto da:\nInoltre, nella prima parte della pista subito dopo l'uscita della \"pit lane\", \u00e8 posta segnata sull'asfalto un'ulteriore linea bianca continua che scorre parallela alla percorrenza della pista, simile al segnale stradale asfaltato dello stop. Il pilota \u00e8 tenuto a non toccare o oltrepassare con gli pneumatici tale linea, messa soprattutto per evitare eventuali uscite in pista irregolari (tagli di strada e scorrettezze tali da danneggiare gli altri concorrenti). Se lo facesse, subirebbe una penalit\u00e0 da scontare durante la gara, per esempio un drive through e prima uno stop and go.\nCerimonia del podio, conferenza stampa e verifiche di fine gara.\nAlla fine della gara, il primo, secondo e terzo classificato, dopo aver compiuto insieme agli altri il giro d'onore sul circuito dove si corre parcheggiano le vetture in una sezione particolare del parco chiuso contrassegnata sull'asfalto dai numeri 1, 2 e 3. La pratica, comune sino alla stagione 2005, dell'assembramento di meccanici e direttori di scuderia in prossimit\u00e0 dell'ultimo giro, sulla plancia di comando della \"pit lane\" per salutare il pilota vincitore, dalla stagione 2006 non \u00e8 pi\u00f9 permessa. Lo \u00e8 invece nella sezione particolare del parco chiuso, dove suddivisi da una transenna, i piloti si abbandonano ai festeggiamenti e alle congratulazioni di rito.\nVengono poi convocati sul podio, che \u00e8 sempre sopraelevato e di forma che ricorda quella di un esagono, dove salgono gli scalini occupando il posto a loro riservato e iniziando con l'ascolto dei due inni nazionali in forma abbreviata e registrati su disco, quello della nazionalit\u00e0 del pilota vincente e quello della nazionalit\u00e0 della scuderia vincente, tranne alcuni casi di vincitori mono-nazionali, mentre compaiono le bandiere dei piloti di origine elettronicamente (dal 2013, in quanto prima e a Montecarlo fino al 2016 si alzano manualmente). Alla fine, tre rappresentanti ufficiali del governo, dell'Automobile Club della nazione ospitante e dello sponsor della gara (anche personalit\u00e0 del passato o ospiti speciali, o anche ex personalit\u00e0 della F1) consegnano i trofei riservati al primo, secondo e terzo classificato ai piloti e il trofeo dei Costruttori al rappresentante della scuderia vincente, cosa che al GP di Montecarlo \u00e8 al contrario, fino alla gara del 2016, con un podio costituito dai gradini della tribuna d'onore. Alla fine sul podio i piloti festeggiano insieme ai loro meccanici e al pubblico assiepato in pista con una bottiglia di champagne; l'unica eccezione alla regola \u00e8 nei Gran Premi del Bahrein e di Abu Dhabi, dove questo viene sostituito da acqua di rose per motivi religiosi. Dal Gran Premio di Gran Bretagna 2012 sono state inoltre introdotte le interviste ai piloti sul podio, condotte da un ex-pilota o un'altra personalit\u00e0 legata al circus della Formula 1. Dal 2018 sono effettuate subito dopo l'arrivo, appena i piloti scendono dalle vetture.\nI tre piloti si recano infine alla sala conferenze dove si tiene la conferenza stampa ufficiale e rispondono a non pi\u00f9 di due o tre domande ciascuno in lingua inglese e nella loro lingua di origine (australiani e britannici hanno pi\u00f9 domande perch\u00e9 lingua d'origine \u00e8 inglese). Tutti gli altri piloti posteggiano le vetture nel parco chiuso e possono rispondere alle domande dei giornalisti sul retro del \"paddock\" e nei pressi delle scuderie soltanto dopo la conferenza stampa ufficiale. Meccanici, progettisti e direttori tecnici non sono soggetti a questo tipo di restrizioni e possono essere intervistati subito dopo la gara. Il direttore tecnico responsabile della scuderia invece pu\u00f2 indire una conferenza stampa ufficiale almeno un'ora dopo la fine della corsa.\nA gara conclusa, gli specializzati della FIA eseguono i controlli sulle vetture in parco chiuso, esaminando eventuali irregolarit\u00e0, e danno il via libera alle vetture regolari e la squalifica a quelle irregolari (solitamente e raramente).\nSistema di punteggio.\nIl Campionato mondiale piloti e quello dei costruttori vengono decisi da un particolare sistema di punteggio, variato numerose volte nel corso degli anni. L'ultima modifica, se si esclude la presenza dei doppi punti all'ultima gara nel solo 2014, \u00e8 avvenuta nel 2019, con l'introduzione di un punto addizionale al pilota che effettua il giro pi\u00f9 veloce in gara, come gi\u00e0 avvenuto dal al , ma solo se esso \u00e8 classificato nei primi 10, ovvero a punti.\nEcco il sistema di punteggio attuale, in vigore dal 2019:\nTutti i piloti che hanno percorso almeno il 90% della distanza percorsa dal vincitore vengono classificati, ma se giunti oltre la decima posizione non ricevono nessun punto.\nSe la gara, per qualche ragione, viene sospesa e non pi\u00f9 ripartita prima di raggiungere il 75% della distanza totale (calcolata al rilevamento dell'ultimo passaggio sul traguardo) il punteggio viene dimezzato. Nel caso, invece, in cui la gara venga sospesa e non venga fatta ripartire quando il leader ha completato meno di due giri, non vengono attribuiti punti.\nI punti vengono suddivisi ugualmente tra piloti e costruttori; per questi ultimi viene effettuata una sommatoria se i due piloti di una scuderia si classificano entrambi a punti e al termine della stagione, chi totalizza pi\u00f9 punti viene dichiarato vincitore dei due campionati annuali piloti e costruttori.\nSe due o pi\u00f9 piloti o squadre ottengono lo stesso punteggio alla fine della stagione, viene dichiarato vincitore il pilota/la squadra che ha vinto pi\u00f9 gran premi e nel caso di uguale numero di corse vinte tra due o pi\u00f9 piloti/squadre, vince chi ha ottenuto il maggior numero di secondi posti e, in caso di ulteriore parit\u00e0, di terzi posti, quarti, e cos\u00ec via. Nel caso non emerga un vincitore, la FIA decreter\u00e0 il campione secondo un criterio appropriato da essa scelto (circostanza davvero rara).\nBandiere.\nI commissari di gara sono muniti di un set di bandiere per far conoscere le loro decisioni ai piloti, posizionati in numerosi punti del circuito durante ogni corsa. Negli ultimi anni vengono utilizzati anche sistemi luminosi che forniscono informazioni ai piloti riproducendo le stesse bandiere digitalmente, adottati dalla stagione 2008. \nOgni bandiera ha un significato diverso per ogni colore, la cui gradazione \u00e8 specificata dalla FIA.\nLuci di segnalazione.\nA partire dalla stagione 2007, oltre le consuete segnalazioni con le bandiere da parte dei commissari di pista, le vetture sono dotate di segnali interni posizionati sul volante, di colore giallo, rosso e blu. Lo scopo \u00e8 quello di fornire maggiori e tempestive informazioni a quei piloti che non hanno avuto il tempo di vedere i segnali delle condizioni sulla pista. Le luci devono essere a LED ciascuna con un diametro minimo di 5\u00a0mm e posizionate nella visuale ottimale per il pilota.\nPer dare alle squadre di soccorso una indicazione immediata della severit\u00e0 dell'incidente ogni vettura dovr\u00e0 essere munita di una luce di emergenza direttamente connessa con un registratore di dati della FIA. La luce deve accendersi verso l'alto e mettersi nella parte superiore della cella di sopravvivenza a non pi\u00f9 di tra la linea centrale della vettura e la parte anteriore di apertura della cabina di guida e vicino all'interruttore neutro che deve essere azionato soltanto dal commissario di pista.\nPenalit\u00e0.\nLe penalit\u00e0 possono essere imposte al pilota per numerose scorrettezze, inclusa la partenza prematura, viaggiare senza il limitatore inserito nella \"pit lane\", causare un incidente, ostruire la pista volutamente, o ignorare le bandiere di tutti i colori. Esistono vari tipi di penalit\u00e0 quando un pilota incorre nella violazione delle regole:\nPer il drive through e il \"vecchio\" stop and go in pilota ha tre giri di tempo per scontare la punizione ricevuta; se non rientra nella \"pit lane\" entro i tre giri, riceve la bandiera nera. Se subisce queste penalit\u00e0 negli ultimi cinque giri della corsa, non dovr\u00e0 rientrare nella \"pit lane\", tuttavia gli verranno aggiunti rispettivamente 20 e 30 secondi sul suo tempo totale di gara.\nDal 2014 \u00e8 stato introdotto un sistema di punti (detto \"patente a punti\") che si accumulano a ogni infrazione. Se un pilota arriva a 12, viene escluso da un GP e vengono aggiunti ulteriori 5 punti al conteggio.\n\"Appeal\" mondiale.\nMalgrado la Formula 1 rappresenti attualmente il punto pi\u00f9 alto delle corse, per termini di budget e abilit\u00e0 dei piloti, i gran premi sono stati spesso accusati dagli osservatori di essere poco appetibili a livello di spettacolo, paragonati con quelli delle categorie meno prestigiose. Le differenze nell'abilit\u00e0 del pilota vengono eguagliate in comparazione alle differenti velocit\u00e0 delle vetture, e i sorpassi su pista avvengono molto di rado per le diverse aerodinamiche, influenzate in modo decisivo dalla parte anteriore (che rende possibile un sorpasso soltanto in situazione di alto rischio e raramente portato a termine, su un'automobile molto veloce che viaggia a velocit\u00e0 lenta).\nLo sport \u00e8 meno noto negli Stati Uniti, che prediligono le loro categorie casalinghe di gare per monoposto scoperte (la IndyCar Series) e la pi\u00f9 popolare e antica categoria di gare per vetture coperte, la NASCAR, ma in termini di finanziamenti e di audience globale mondiale televisiva la Formula 1 \u00e8 pi\u00f9 grande delle tre sopra citate, a eccezione del GP tenuto a Indianapolis, e recentemente ad Austin. Per la stagione 1999 le valutazioni sul preventivo di spesa per un \"top-team\" come la Ferrari erano stimate attorno ai 240 milioni di dollari, mentre la Minardi si attestava sui 50 milioni.\nPer quanto riguarda l'audience televisiva, in tempi recenti e con dati attendibili, il Gran Premio del Canada 2005 venne visto da 53 milioni di telespettatori risultando essere il secondo evento sportivo pi\u00f9 visto di quell'anno, dietro soltanto la finale della UEFA Champions League dell'anno di calcio. Le 18 gare della stagione 2006 sono state viste complessivamente da 154 milioni di telespettatori; la diretta dell'ultima gara stagionale, il Gran Premio del Brasile 2006, \u00e8 stata vista da 83 milioni di telespettatori. Secondo le cifre ufficiali fornite dalla \"Formula One Management\", la media dei telespettatori che assistono al singolo evento si aggira attorno ai 58 milioni. Caso a parte sono l'Italia e la Spagna, dove la F1 ha perso spettatori a vantaggio del motomondiale, poco seguito nel resto del mondo, ma popolare in queste nazioni, al livello della F1. Poi, grazie alla nuova tecnologia della Rai e di TELECINCO, gli spettatori tornano a seguirla per intero, pre e post gara inclusi."}
{"id": "207802", "revid": "6923", "url": "https://it.wikipedia.org/wiki?curid=207802", "title": "Lancia Zeta 12HP", "text": ""}
{"id": "207818", "revid": "1728", "url": "https://it.wikipedia.org/wiki?curid=207818", "title": "Piramide cestia", "text": ""}
{"id": "207819", "revid": "212348", "url": "https://it.wikipedia.org/wiki?curid=207819", "title": "Piramide Cestia", "text": "La Piramide Cestia (o Piramide di Caio Cestio, \"Sepulcrum Cestii\" in latino) \u00e8 una tomba romana a forma di piramide di stile egizio costruita a Roma tra il 18 e il 12 a.C. Si trova nelle immediate adiacenze di porta San Paolo ed \u00e8 inglobata nel perimetro del posteriore cimitero acattolico, costruito tra il XVIII e il XIX secolo.\nStruttura.\nFu costruita tra il 18 e il 12 a.C. come tomba per Gaio Cestio Epulone, un membro dei \"septemviri epulones\"; \u00e8 in calcestruzzo, con cortina di mattoni e copertura di lastre di marmo di Carrara; \u00e8 alta 36,40 metri con una base quadrata di circa 30 metri di lato e si leva su una piattaforma di cementizio.\nLa piramide fu costruita in soli 330 giorni, forse anche meno. Infatti Gaio Cestio dispose espressamente nel suo testamento che gli eredi gli innalzassero il sepolcro piramidale entro tale termine, pena la perdita della ricca eredit\u00e0, come ricorda l'iscrizione scolpita sul fianco orientale del monumento: \"opus absolutum ex testamento diebus CCCXXX, arbitratu (L.) Ponti P. f. Cla (udia tribu), Melae heredis et Pothi l(iberti)\". Gli eredi si affrettarono ad eseguire la disposizione testamentaria, tanto che, sembra, avessero completato la costruzione della piramide con qualche giorno di anticipo.\nAll'interno vi \u00e8 un'unica camera sepolcrale, di 5,95 \u00d7 4,10 ed alta 4,80 metri, la cui cubatura costituisce poco pi\u00f9 dell'1% del volume complessivo del monumento. Su entrambi i lati verso oriente e verso occidente, a due terzi dell'altezza, \u00e8 incisa nel rivestimento l'iscrizione che registra il nome e titoli di Cestio; sul solo lato orientale, a circa un terzo dell'altezza, sono descritte le circostanze della costruzione del monumento.\nUna comparazione della forma con le Piramidi di Giza rivela che la resistenza strutturale del calcestruzzo ha permesso di costruire la piramide romana ad un angolo molto pi\u00f9 acuto di quelle dell'Egitto. La forma pi\u00f9 slanciata ha permesso che la Piramide Cestia raggiungesse un'altezza maggiore con la stessa quantit\u00e0 di materiale.\nIl monumento era posto lungo la Via Ostiense, era circondato da una recinzione in blocchi di tufo, oggi parzialmente in vista, aveva 4 colonne agli angoli (di cui sono state rialzate quelle dal lato opposto dell'Ostiense) e due statue del defunto ai lati della porta.\nLa camera sepolcrale con volta a botte \u2013 originariamente murata al momento della sepoltura, come nelle piramidi egizie \u2013 \u00e8 dipinta in bianco, con sottili cornici e figure decorative (sacerdotesse ed anfore alle pareti, 4 figure di Nike sulla volta) di stile pompeiano. \u00c8 relativamente ben conservata, ma completamente nuda, e sulla parete di fondo, dove doveva esserci il ritratto del defunto, ora c'\u00e8 un buco, praticato da scavatori alla ricerca di tesori.\nStoria.\nLa presenza di un monumento funebre in forma di piramide a Roma si deve probabilmente al fatto che l'Egitto era divenuto provincia romana alcuni anni prima, nel 30 a.C., e la cultura sontuosa di questa nuova provincia stava venendo di moda anche a Roma.\nNel III secolo la piramide di Cestio fu incorporata nelle Mura Aureliane, delle quali venne a costituire un bastione, e l'attuale accesso corrisponde ad una posterula che immetteva su una strada secondaria \u2013 il cui basolato \u00e8 in vista\u00a0\u2013 in direzione dell'emporio sul Tevere. Questa circostanza costituisce, presumibilmente, la ragione per cui il monumento si salv\u00f2 dalle spoliazioni, che afflissero nei secoli tutti i marmi di rivestimento dei monumenti antichi.\nNel Medioevo, la credenza popolare identificava la Piramide come \"meta Remi\", collegandola con un'altra piramide indicata come \"meta Romuli\", molto simile e coeva, esistente sino al 1499 nel rione di Borgo, riportata nella Pianta della citt\u00e0 di Roma di Alessandro Strozzi del 1474, e demolita nel XVI secolo da papa Alessandro VI per l'apertura della nuova strada di Borgo Nuovo. \nLo stesso Francesco Petrarca, umanista ed esperto latinista, in un'epistola indica la Piramide Cestia come \"sepolcro di Remo\". Poggio Bracciolini per spiegare l'errore del grande scrittore afferma che esso fu causato dal \u00abnon avere il grande uomo voluto scoprire l'iscrizione coperta dagli arbusti\u00bb.\nPer il riferimento fantasioso alle origini della fondazione di Roma - oltre che per la sua forma - la Piramide Cestia fu molto ammirata dai viaggiatori, in particolare nel Seicento, e godette comunque di costante attenzione da parte dell'amministrazione pontificia: nel 1663 furono intrapresi degli scavi per ordine di papa Alessandro VII, che ne fece incidere la memoria sulla facciata; all'esterno furono trovate le basi di due statue dedicate a Cestio e fu scavata un'apertura nella piramide stessa, scoprendo la camera sepolcrale - che, come detto sopra, fu trovata vuota e gi\u00e0 visitata da tombaroli. Esiste anche un progetto del Borromini per trasformare la cella funeraria in chiesa, che non ebbe seguito. Ancora alla fine del potere temporale, comunque, la Piramide era oggetto di manutenzione conservativa: \nAi piedi della piramide, ancora dentro la cinta urbana ma immediatamente a ridosso delle mura, dal XVIII secolo si cominci\u00f2 a seppellire gli stranieri non cattolici morti in Roma. Il sito fu ufficializzato nel 1821 come Cimitero degli inglesi.\nNel 2015 l'imprenditore e mecenate giapponese Yuzo Yagi, titolare della Yagi Tsusho Ltd (che distribuisce in Giappone prodotti della moda italiana) e insignito dell\u2019onorificenza di Grande Ufficiale dal Presidente della Repubblica Italiana per il suo contribuito allo sviluppo dell\u2019industria della moda italiana, ha finanziato il restauro della piramide costato 2 milioni di euro."}
{"id": "207820", "revid": "219110", "url": "https://it.wikipedia.org/wiki?curid=207820", "title": "Dia (software)", "text": "Dia \u00e8 un software libero per la creazione di diagrammi, sviluppato come parte del progetto GNOME. Ha un'architettura modulare che include varie librerie grafiche per disegnare vari tipi di diagrammi: diagrammi di flusso, circuiti elettrici, circuiti booleani, modelli UML, diagrammi di rete, modelli E-R ed altri schemi.\nFormato.\nIl formato di file nativo di Dia \u00e8 il codice_1, ovvero documenti in XML compressi con gzip per risparmiare spazio.\nDia pu\u00f2 esportare i suoi diagrammi in PostScript, SVG, AutoCAD DXF ed altri formati immagini. Si possono creare script per Dia usando Python e interfacciarsi ad altri programmi.\nL'aggiunta di nuove librerie grafiche si effettua creando appositi file XML che contengano istruzioni scritte in un sottoinsieme dell'SVG.\nSviluppo.\nLo sviluppo, come parte del progetto GNOME, procede orientato a distribuire rilasci ufficiali per Ubuntu, OpenSUSE, Microsoft Windows ed MacOS dove per\u00f2 per questi ultimi due occorre preinstallare le librerie GTK+.\nGli sviluppatori di Dia affermano di aver preso spunto da Microsoft Visio, di cui danno retro-compatibilit\u00e0 permettendo l'esportazione nel formato proprietario codice_2."}
{"id": "207821", "revid": "34119", "url": "https://it.wikipedia.org/wiki?curid=207821", "title": "Dia", "text": ""}
{"id": "207822", "revid": "100136521", "url": "https://it.wikipedia.org/wiki?curid=207822", "title": "Lancia Zeta-12/15HP", "text": "Costruita in modeste quantit\u00e0 nel triennio 1912/1914, la Lancia Zeta \"12-15 HP\" rimane un modello di vettura Lancia abbastanza misteriosa: spesso \u00e8 stata confusa con il veicolo militare Lancia-Ansaldo 1Z, ma la teoria pi\u00f9 recente sostiene invece che nessuna parentela esistesse tra il veicolo militare e la Zeta.\nDi l\u00e0 da queste incertezze storiche e dello scarso successo commerciale ottenuto, si pu\u00f2 tranquillamente affermare che la 12-15 HP \"Zeta\" era un prodotto assolutamente innovativo: il motore era di cilindrata ridotta ma non derivava dal solito monoblocco costruito sino ad allora - differenziandosene per l'albero motore e per il sistema di raffreddamento - mentre la trasmissione prevedeva un curioso sistema in cui il cambio (a due rapporti, in blocco col differenziale) era accoppiato a un doppio rapporto corona/pignone in modo da ottenere i consueti quattro rapporti. Il sistema di trasmissione pu\u00f2 essere cos\u00ec sommariamente descritto: il moto era trasmesso, mediante un albero intubato, al \"transaxle\" posteriore; quando la terza marcia era innestata, essa utilizzava una serie di pignoni attraverso un sistema di ingranaggi con dentatura interna. Inserendo la quarta marcia si disinnestava il primo gruppo di pignoni e l'accoppiamento si aveva con il secondo gruppo, sempre utilizzando gli ingranaggi con dentatura interna. Le due corone, solidali tra loro, trasmettevano poi il moto alle ruote mediante un normale differenziale.\nQuesto sistema provocava per\u00f2 problemi di frenatura del veicolo dovuti al \"transaxle\" posteriore (albero di trasmissione in folle) che venivano risolti mediante l'adozione di due freni concentrici (uno dentro l'altro) per ciascuna ruota: in tal modo, su ogni ruota agivano due freni a doppia ganascia, uno comandato a mano e uno a pedale. Da notare che, dopo i primi esemplari, il sistema veniva modificato e le ultime \"Zeta\" montavano un solo tamburo per ruota, molto largo, con i due freni montati fianco a fianco.\nAltra particolarit\u00e0 nella frizione: una frizione multidisco a secco con trasmissione flessibile, cio\u00e8 con uno smorzatore costituito da un disco di cuoio inserito tra la frizione e il volano (successivamente questo smorzatore veniva assistito da molle elicoidali radiali).\nAl pari delle altre Lancia del periodo, anche nel caso della \"Zeta\" il telaio era disponibile in due diverse dimensioni di passo (362,5 cm oppure 378 cm) e con due diverse angolazioni del piantone dello sterzo (38\u00b0 oppure 50\u00b0).\nPare che il numero di \"Zeta\" costruite sia stato di appena 34 unit\u00e0."}
{"id": "207829", "revid": "1154737", "url": "https://it.wikipedia.org/wiki?curid=207829", "title": "Monginevro", "text": "Monginevro (in francese \"Montgen\u00e8vre\") \u00e8 un comune francese di 527 abitanti situato nel dipartimento delle Alte Alpi nella regione della Provenza-Alpi-Costa Azzurra. Situata all'altitudine di metri Monginevro prende il nome dal colle del Monginevro, uno dei principali valichi tra Italia e Francia. Montgen\u00e8vre \u00e8 anche una nota stazione sciistica e costituisce la porta sud della Via Lattea, noto comprensorio sciistico.\nSi trovano 17,09\u00a0km\u00b2 in Val di Susa annessi dal comune di Claviere in seguito al trattato di pace del 1947 e alle rettifiche del 1976.\nGeografia fisica.\nPosizione.\nPur essendo in Francia il comune appartiene alla Regione geografica italiana e al bacino idrografico del Po, dato che dal colle del Monginevro nasce la Piccola Dora, uno dei due rami sorgentizi della Dora Riparia. La prosecuzione della strada statale 24 in territorio francese, la N 94, porta verso il sud della Francia (Gap e la Provenza).\nClima.\nData la posizione sul colle, il clima \u00e8 generalmente ventilato e le giornate di sole sono moltissime; le numerose perturbazioni invernali apportano consistenti quantit\u00e0 di neve ed in inverno temperature rigide mantengono la neve ottimale per gli appassionati di sport invernali.\nStoria.\nSi tratta del primo paese dopo il confine italo-francese sulla strada del colle del Monginevro denominato in epoca romana Druantium: il comune chiude il Brian\u00e7onnais.\nNel 1947 con il trattato di Parigi il colle passa dall'Italia alla Francia.\nVia Francigena.\nIl paese di Monginevro ed il Colle sono molto importanti per il tracciato storico della Via Francigena, in quanto costituisce l'inizio del percorso in terra italiana ed anche lo spartiacque del tracciato della via Domizia verso Santiago di Compostela: una targa ricorda questo crocevia di cammini storici.\nSuccessivamente il tracciato prosegue verso Claviere e poi discende verso Cesana Torinese ed Oulx."}
{"id": "207832", "revid": "599013", "url": "https://it.wikipedia.org/wiki?curid=207832", "title": "ClamAV", "text": "Clam AntiVirus (ClamAV) \u00e8 un software libero di tipo antivirus multipiattaforma.Pubblicato sotto i termini della licenza libera GNU General Public License, \u00e8 particolarmente diffuso come antivirus su server di posta elettronica per il controllo dei messaggi in transito.\nStoria.\nIl suo sviluppo inizia nel 2001 ad opera di Tomasz Kojm a partire dal progetto OpenAntiVirus. Esso \u00e8 stato uno dei primi programmi del tipo ad essere disponibile per Unix. Il progetto lungo gli anni si \u00e8 arricchito di volontari che hanno permesso di adattare il software ad altri sistemi operativi non solo della stessa famiglia, come AIX, BSD, GNU/Linux, HP-UX, MacOS, OpenVMS, Solaris e Tru64, ma anche a Microsoft Windows.\nNel 2007 il marchio e diritti dei cinque autori principali furono acquistati da Sourcefire, l'azienda produttrice del sistema di rilevamento di intrusioni Snort, che \u00e8 stata a sua volta acquisita da Cisco Systems nel 2013 ed \u00e8 pertanto l'attuale proprietaria.\nNei principali sistemi operativi.\nMicrosoft Windows.\nLa versione di ClamAV per Microsoft Windows dispone di un'interfaccia grafica chiamata ClamWin che aggiunge le seguenti funzionalit\u00e0:\nLa scansione in tempo reale \u00e8 resa disponibile tramite ClamWin da strumenti quali Winpooch o Spyware Terminator o direttamente tramite CS Anti-Virus.\nOS X.\nLa pi\u00f9 diffusa interfaccia grafica per MacOS \u00e8 chiamata ClamXav, un programma commerciale. Ci sono due modalit\u00e0 di funzionamento: quella passiva (ossia l'utente pu\u00f2 avviare una scansione manuale sull'intero hard disk o solo su cartelle specifiche) e quella attiva (\"Sentry \"), che offre una protezione real-time scansionando i nuovi file esattamente quando \"arrivano\" nel computer. \u00c8 possibile ottenere ClamXav soltanto scaricandolo dal sito ufficiale: esisteva una precedente versione reperibile direttamente dal Mac App Store, ma per le limitazioni imposte da Apple, era carente in diverse funzioni rispetto all'app scaricabile dal sito degli sviluppatori per cui questi ultimi hanno deciso di rimuovere il programma dal negozio virtuale.."}
{"id": "207833", "revid": "287204", "url": "https://it.wikipedia.org/wiki?curid=207833", "title": "Fernando Lazaro Carreter", "text": ""}
{"id": "207834", "revid": "933835", "url": "https://it.wikipedia.org/wiki?curid=207834", "title": "Schubert (disambigua)", "text": ""}
{"id": "207835", "revid": "123286334", "url": "https://it.wikipedia.org/wiki?curid=207835", "title": "Passphrase", "text": "Una passphrase (dall'inglese \"password\" e \"phrase\", lett. \"frase chiave\", \"frase d'ordine\" o \"frase di accesso\"), in ambito informatico e crittografico, indica un insieme di parole o di stringhe alfanumeriche (di solito separate da caratteri non alfabetici, come numeri, caratteri speciali o il carattere ) utilizzato per l'autenticazione ad un sistema, ad un programma, ad una base dati o ad una rete, oppure per effettuare operazioni di cifratura. Si crede sia stato Sigmund N. Porter nel 1982 ad inventare il concetto moderno di \"passphrase\".\nDifferenza con la password.\nLa principale differenza fra \"passphrase\" e \"password\" \u00e8 il numero di caratteri utilizzato per la costruzione delle stesse (che, normalmente, sono - dovrebbero essere - non meno di 20/30 nel primo caso e 6/8 nel secondo caso): il pi\u00f9 elevato numero di caratteri (e l'utilizzo di parole o stringhe assemblate in maniera, possibilmente, casuale) rende una \"passphrase\" meno vulnerabile, rispetto ad una \"password\", ai cosiddetti \"attacchi a \"forza bruta\"\" e a quelli basati su dizionari.\nIl fatto che una \"passphrase\" possa essere costruita a partire da una frase di senso compiuto pu\u00f2 permettere di ricordarla senza doverla appuntare per iscritto, fatto che, di per s\u00e9 stesso, ne aumenta la sicurezza.\nTuttavia, se la \"passphrase\" non \u00e8 appropriatamente protetta dall\u2019autenticatore e viene mostrata in chiaro, tutta la sua efficacia svanisce. Per questo motivo si raccomanda di non utilizzare la stessa \"passphrase\" su differenti siti o servizi.\nSicurezza.\nLe \"passphrases\" possono essere relativamente fragili: per raggiungere un livello di sicurezza elevato (80-bit secondo il NIST), una \"passphrase\" dovrebbe avere una lunghezza di 58 caratteri, includendo anche maiuscoli e alfanumerici. \nSe le parole usate per comporre una \"passphrase\" sono presenti nel dizionario, esse possono ridurne drasticamente la sicurezza, rendendolo vulnerabile ad attacchi di tipo dizionario. Questo pu\u00f2 essere un problema se l\u2019intera frase pu\u00f2 essere ritrovata, ad esempio in un libro di citazioni. Tuttavia, il tempo e i costi che possono richiedere un attacco di tipo dizionario possono renderlo impraticabile: tutto ci\u00f2 dipende da quante parole ci sono nella \"passphrase\" e dal loro ordine. Scegliendo parole non presenti nel dizionario si ottiene una \"passphrase\" molto pi\u00f9 sicura.\nCreare una frase di accesso.\nI criteri per la scelta di una frase di accesso sufficientemente \"robusta\" sono analoghi a quelli per la costruzione di \"password\" sicure:\nIl metodo diceware \u00e8 uno di quelli che permettono di costruire una passphrase che sia un buon compromesso fra sicurezza offerta e semplicit\u00e0 di memorizzazione.\nEsempi di metodi.\nUn metodo per creare una \"passphrase\" efficace \u00e8 quello di utilizzare dei dadi per selezionare parole casuali da una lunga lista, una tecnica alla quale spesso ci si riferisce con il termine inglese \"diceware\". Dal momento che una tale combinazione di parole potrebbe apparire come una violazione della regola \u201cniente citazioni o parole da libri\u201d bisogna notare che la sicurezza di questa tecnica \u00e8 interamente basata sul grande numero di possibilit\u00e0 di combinazione tra le parole scelte da una lista. Per esempio, se ci sono 7776 parole in una lista e dobbiamo sceglierne 6 di queste, allora ci sono 77766 = 221\u00a0073\u00a0919\u00a0720\u00a0733\u00a0360\u00a0000\u00a0000 combinazioni.\nUn altro metodo \u00e8 quello di scegliere due frasi, trasformare la prima in un acronimo, per poi includerlo nella seconda frase. Ad esempio: \"Ogni mattina in Africa quando sorge il sole,\" diventa \"omiaqsis.\" Aggiungendo: \"una gazzella si sveglia e sa che dovr\u00e0 correre pi\u00f9 del leone\", diventa il seguente \"passphrase\": \"una gazzella si sveglia e sa che dovr\u00e0 omiaqsis correre pi\u00f9 del leone\". \nCi sono diversi motivi per cui questo esempio non pu\u00f2 andare bene:\n\"The PGP Passphrase FAQ\" suggerisce di trovare un equilibrio tra sicurezza e praticit\u00e0: le procedure per trovare una \"passphrase\" coinvolgono un compromesso tra sicurezza \u00e8 facilit\u00e0 di utilizzo. La sicurezza dovrebbe essere \"adeguata\" ma non \"frustrante\" per gli utenti. Entrambi i criteri dovrebbero essere presi in considerazione durante la creazione della \"passphrase\" e gestiti in base alla situazione."}
{"id": "207836", "revid": "1442080", "url": "https://it.wikipedia.org/wiki?curid=207836", "title": "Rhazes", "text": "Biografia.\nNacque il 28 agosto 865 nella citt\u00e0 di Rey (persiano Rayy) Al-R\u0101z\u012b, infatti, significa \u00abdella citt\u00e0 di Ray\u00bb), un'antica citt\u00e0 nei pressi di Teheran, Iran. Qui egli effettu\u00f2 gran parte delle sue ricerche e dei suoi lavori. Da notare che Avicenna abit\u00f2 per un periodo di tempo in questa citt\u00e0.\nAl-R\u0101z\u012b fu incaricato di dirigere l'ospedale di Rayy, ma ben presto si trasfer\u00ec a Baghdad, dove gli fu assegnata la direzione del Maristan al-Muqtadar\u012b. In questo periodo studi\u00f2 numerosi casi clinici.\nSi interess\u00f2 anche di musica, settore nel quale fu riconosciuto come artista eccezionale.\n\u00c8 tuttora considerato uno dei pi\u00f9 grandi alchimisti di ogni tempo, e i suoi lavori e scritti sono rimasti in uso per pi\u00f9 di dieci secoli.\nScopr\u00ec l'impiego dell'alcool in medicina e fu il primo a preparare acido solforico.\nAl-R\u0101z\u012b scrisse 184 libri e articoli su diversi argomenti scientifici.\nIbn al-Nadim, scrittore e storico vissuto alla fine del X secolo, nonch\u00e9 autore del \"Kit\u0101b al-Fihrist\" (Il Libro dell'Indice), elenc\u00f2 i seguenti motivi per i quali al-R\u0101z\u012b si era particolarmente distinto:\nMedicina.\nVaiolo e morbillo.\nCome medico capo del Maristan (ospedale) di Baghdad, al-R\u0101z\u012b ha fornito la prima descrizione conosciuta del vaiolo:\nA tal riguardo l'Enciclopedia Britannica nel 1911 recitava: \"Le fonti pi\u00f9 degne di fiducia sull'esistenza precoce di questa malattia sono da attribuire ad al-R\u0101z\u012b (IX secolo), che descrisse chiaramente i sintomi, la patologia (spiegata con una teoria umorale o fermentativa) e con prescrizioni per il suo trattamento\".\nIl primo libro scritto da al-R\u0101z\u012b a parlare del vaiolo fu l\"'al-Jadar\u012b wa l-\u1e25a\u1e63ba\" (Libro sul vaiolo e il morbillo). La metodologia medica \u00e8 basata sulla mancanza di dogmatismo e sulla fiducia ippocratica verso le osservazioni cliniche. Ecco un esempio delle sue descrizioni:\nAl-R\u0101z\u012b fu quindi il primo a indicare le differenze fra vaiolo e morbillo.\nAllergie e febbri.\nAl-R\u0101z\u012b scopr\u00ec l'asma allergica e fu il primo a scrivere un trattato sull'allergia e l'immunologia. In un libro sul senso dell'odorato, spieg\u00f2 l'insorgere delle riniti con l'annusare le rose in primavera. Tratt\u00f2 delle riniti stagionali e le accomun\u00f2 con l'asma allergica e il raffreddore da fieno.\nAl-R\u0101z\u012b fu il primo a capire che la febbre era un meccanismo di difesa naturale del corpo umano.\nFarmaci.\nAl-R\u0101z\u012b contribu\u00ec allo sviluppo e all'utilizzo di farmaci attraverso la stesura di numerosi testi. Si pu\u00f2 ricordare l'introduzione di unguenti a base di mercurio e la realizzazione di utensili, come il mortaio, alcuni tipi di spatole, fiasche e ampolle in vetro, che saranno usate dai farmacisti praticamente fino all'inizio del XX secolo.\nEtica della Medicina.\nA livello professionale, al-R\u0101z\u012b sostenne posizioni progressiste in campo medico e psicologico. Critic\u00f2 aspramente i ciarlatani e i falsi dottori che attraversavano citt\u00e0 e campagne per vendere i loro presunti medicamenti. Allo stesso tempo affermava che i medici, nonostante il loro sapere, non possedevano le risposte a tutti i problemi della medicina e non potevano guarire tutte le malattie. Tuttavia per essere pi\u00f9 efficienti nella loro professione, al-R\u0101z\u012b li esort\u00f2 a tenere aggiornate le loro conoscenze con il continuo studio dei libri di medicina e a far conoscere ogni nuova informazione.\nInoltre classific\u00f2 le malattie in tre classi: quelle curabili, quelle potenzialmente curabili e quelle incurabili.\nScritti e libri.\n\"Al-\u1e24\u0101w\u012b\" non \u00e8 un'enciclopedia medica convenzionale ma una raccolta postuma dei quaderni di appunti di al-R\u0101z\u012b, comprendenti tanto le conoscenze desunte da altri libri quanto osservazioni originali su malattie e le relative terapie, basate sulla sua esperienza clinica. Molto importante \u00e8 la notissima monografia sul vaiolo, la prima che descrive questa malattia. \u00c8 stato tradotto in latino nel 1279 da Faraj ben S\u0101lim (Ferraguth), un medico ebreo che effettu\u00f2 tale lavoro in Sicilia con altri collaboratori per Carlo I d'Angi\u00f2, e in seguito ebbe un'influenza considerevole in Europa. Il \"Nonus liber Almansoris\" \u00e8 stato commentato anche da Giovanni Matteo Ferrari da Grado.\nAlchimia.\nLe fonti dell'alchimia prendono origine dal \"Corpus Ermeticus\", testo attribuito a Ermete Trismegisto (Ermete Tre Volte Grande), spesso identificato col dio egiziano Toth, inventore dell'alchimia e dio della sapienza.\nIl \"Corpus Ermeticus\" fu conosciuto da vari filosofi ed alchimisti arabi e le tradizioni alchemiche iniziarono a circolare fin dal VII secolo d.C. nel mondo islamico, in cui gli alchimisti erano spesso medici, come al-R\u0101z\u012b.\nLe loro ricerche alchemiche portarono spesso alla scoperta di numerose invenzioni mediche e chimiche che hanno gettato le fondamenta per lo sviluppo futuro di entrambe le discipline scientifiche.\nL'interesse di al-R\u0101z\u012b per l'alchimia e la sua convinzione nella possibilit\u00e0 di trasmutazione di metalli leggeri in argento e oro furono documentate circa mezzo secolo dopo la sua morte nel testo di Ibn al-Nad\u012bm \"Le pietre dei filosofi\" (\"Lapis Philosophorum\" in latino). Ibn al-Nad\u012bm ha attribuito una serie di dodici libri ad al-R\u0101z\u012b, pi\u00f9 i sette supplementari, compresa la sua confutazione alle tesi di al-Kind\u012b riguardanti le critiche alla validit\u00e0 dell'alchimia. Al-Kind\u012b (801-873) aveva operato nella cosiddetta \"Bayt al-\u1e24ikma\", ovvero \"Casa della Saggezza\", costruita per volere del califfo abbaside al-Ma\u02bem\u016bn a Baghdad ed era stato un filosofo avversario dell'alchimia.\nLa posizione di al-R\u0101z\u012b nei confronti dell'alchimia, come pure nei confronti della medicina, pu\u00f2 essere situata all'interno della corrente filosofica dell'ilomorfismo, teoria per cui tutti gli esseri sono composti di materia e forma.\nRifiut\u00f2 l'uso delle cosiddette pozioni magiche poich\u00e9 per al-R\u0101z\u012b la magia non aveva spiegazioni razionali, anche se non rifiutava l'idea che i miracoli esistessero, pur concependoli come semplici fenomeni naturali non ancora spiegati.\nNel suo laboratorio alchemico erano presenti prodotti di estrazione mineraria persiana, ma si ha notizia che vi fosse anche cloruro d'ammonio che era stato scoperto dai cinesi.\nLe qualit\u00e0 empiriche di tipo alchimistico sviluppate ad al-R\u0101z\u012b furono i concetti di salinit\u00e0 e infiammabilit\u00e0 (ovvero carattere untuoso e carattere solforoso).\nQueste propriet\u00e0 non rientravano nella concezione tradizionale dei quattro elementi fuoco, acqua, terra e aria, universalmente accettati in quel periodo, e questo indica quanto fosse critico ed autonomo il pensiero di al-R\u0101z\u012b.\nLa trasmutazione dei metalli.\nI contemporanei di al-R\u0101z\u012b credevano che questi avesse scoperto il segreto di trasformare il ferro e rame in oro. Si dice che un certo personaggio affrontasse al-R\u0101z\u012b in pubblico e gli chiedesse per quale motivo egli curasse i pazienti senza chiedere loro un compenso.\nAgli astanti sembr\u00f2 che al-R\u0101z\u012b fosse riluttante a rispondere ma egli, dopo aver alquanto riflettuto, inizi\u00f2 a parlare:\nStrumenti e composti chimici.\nAl-R\u0101z\u012b progett\u00f2 molti utensili chimici rimasti in uso sino ad oggi.\nSi possono classificare in due categorie:\n\u00c8 altres\u00ec noto per aver perfezionato i metodi di distillazione e estrazione, che lo portarono alla scoperta dell'acido solforico, distillando a secco vetriolo (\"al-z\u0101jj\") e alcool.\nQueste ricerche furono molto utilizzate da altri alchimisti islamici e permisero di scoprire altri acidi.\nPrincipali opere.\nI due testi alchemici i pi\u00f9 noti di al-R\u0101z\u012b sono: \"al-Asr\u0101r\" (\"I Segreti\") e \"Sirr al-Asr\u0101r\" (\"Il Segreto dei Segreti\").\nFilosofia.\nL'esistenza.\n\"Egli proclamava l'assolutismo dello spazio euclideo e il tempo meccanico come i naturali fondamenti del mondo in cui gli uomini vivevano, ma risolse il problema delle infinit\u00e0 esistenti sintetizzando tale visione con la teoria atomica di Democrito, che riconobbe la materia come esistente in forma di entit\u00e0 indivisibili e comprensibili.\nLa continuit\u00e0 dello spazio, tuttavia, permane a causa dell'esistenza del vuoto, o una regione di materia mancante\u2026 tale visione \u00e8 sorprendentemente vicina ai sistemi ideati dagli scienziati europei John Dalton e Max Planck, cos\u00ec come ai risultati sperimentali e ai lavori teorici di astronomi moderni quali Halton Arp e di filosofi oggettivisti quali Michael Miller.\nIl progresso, per tutti questi uomini, non deve essere ostacolato da una selva di idee relativiste contraddittorie e casuali che risultano in un miscuglio metafisico invece che in una solida base intellettuale.\nPersino in merito al compito del filosofo, al-R\u0101z\u012b lo considera come un progresso oltre il livello dei maestri del singolo, espandendone l'accuratezza e lo scopo della dottrina ed elevandone individualmente sul di un piano intellettualmente superiore\" (G. Stolyarov II).\nAl-R\u0101z\u012b \u00e8 noto per esser stato un libero pensatore e filosofo islamico, visto che gli erano ben note le scienze dell'antica Grecia e visto che il suo approccio alla chimica era quasi naturalistico. Inoltre era ben istruito sulla teoria della musica, cos\u00ec come molti altri scienziati islamici del tempo.\nMetafisica.\nLe sue idee sulla metafisica erano basate anche sulle opere dei grandi Greci:\nIn tale contesto, l'intelletto non appare come principio separato ma \u00e8 piuttosto un dono successivo di Dio all'anima; l'anima diviene intelligente, posseduta dalla ragione e quindi capace di discernere il valore relativo degli altri quattro principi.\nSe i cinque principi sembrano eterni, l'intelletto di per s\u00e9 non lo \u00e8, almeno apparentemente.\nTale dottrina dell'intelletto \u00e8 notevolmente discordante rispetto alle dottrine dei contemporanei di al-R\u0101z\u012b, che generalmente sono Neoplatonici o Aristotelici, o aderenti a qualche forma delle due scuole.\nI rimanenti tre principi spazio, materia e tempo, costituiscono i componenti non animati del mondo. Lo spazio \u00e8 definito dalla relazione tra le particelle singole della materia, o atomi, e il vuoto che le circonda.\nPi\u00f9 grande \u00e8 la densit\u00e0 degli atomi del materiale, pi\u00f9 solido e pesante l'oggetto risultante; al contrario, pi\u00f9 grande \u00e8 la porzione di vuoto pi\u00f9 leggero e meno solido sar\u00e0 l'oggetto Tempo e materia hanno entrambi forma assoluta, limitata e generica. Cos\u00ec si ha materia assoluta \u2013 pura estensione\u00a0\u2013 che non dipende dal luogo, come se ci fosse un tempo, in tal senso, che non \u00e8 definito o limitato dal moto.\nIl tempo assoluto di al-R\u0101z\u012b \u00e8, come la materia, infinito; cio\u00e8 trascende il tempo che Aristotele confin\u00f2 alla misura del moto. Al-R\u0101z\u012b, nel caso di tempo e materia, sapeva bene in cosa il suo pensiero differiva da Aristotele ed accett\u00f2 pienamente e cap\u00ec le conseguenze inerenti alle sue posizioni anti-Peripatetiche\" (Paul E. Walker).\n\u00c8 evidente che la maggior parte dei suoi pensieri derivino dall'Islam, come \u00e8 dimostrato nel libro: \"La Metafisica\".\nFrasi celebri.\nInterrogato sulla possibilit\u00e0 per il filosofo di seguire una religione rivelata profeticamente, Al-R\u0101z\u012b risponde con franchezza:\nInterrogato sull'invidia, al-R\u0101z\u012b risponde:\nLibri sulla filosofia.\nQuesta \u00e8 una lista parziale dei libri di al-R\u0101z\u012b sulla filosofia. Alcuni libri possono essere stati copiati e pubblicati con titoli differenti.\nLibri tradotti in inglese:\nFonti e letture suggerite.\n\u00c8 stato pubblicato solo il primo volume, dal momento che il suicidio di P. Kraus ha impedito l'uscita del secondo volume, per la realizzazione del quale aveva gi\u00e0 raccolto una vasta quantit\u00e0 di materiale. Tutto questo materiale, dopo la sua morte, \u00e8 passato allIstituto Francese di Archeologia Orientale al Cairo ed \u00e8 ancora in attesa di pubblicazione."}
{"id": "207837", "revid": "1982", "url": "https://it.wikipedia.org/wiki?curid=207837", "title": "Alleux", "text": ""}
{"id": "207838", "revid": "8710", "url": "https://it.wikipedia.org/wiki?curid=207838", "title": "Al-Razi", "text": ""}
{"id": "207839", "revid": "8710", "url": "https://it.wikipedia.org/wiki?curid=207839", "title": "Ar-Razi", "text": ""}
{"id": "207841", "revid": "8710", "url": "https://it.wikipedia.org/wiki?curid=207841", "title": "Ibn Zakaria (Zakariya)", "text": ""}
{"id": "207842", "revid": "8710", "url": "https://it.wikipedia.org/wiki?curid=207842", "title": "Rasis", "text": ""}
{"id": "207844", "revid": "1982", "url": "https://it.wikipedia.org/wiki?curid=207844", "title": "Ayvelles", "text": ""}
{"id": "207847", "revid": "78881", "url": "https://it.wikipedia.org/wiki?curid=207847", "title": "Norbert Elias", "text": "Biografia.\nNorbert Elias, che oggi viene considerato uno dei pi\u00f9 autorevoli sociologi, pur avendo prodotto le sue opere pi\u00f9 importanti nel corso degli anni trenta, \u00e8 stato a lungo ignorato dalla comunit\u00e0 accademica internazionale e dal pubblico. Nato in Polonia, si trasfer\u00ec giovanissimo in Germania . Nel 1933 fugg\u00ec dalla Germania perch\u00e9 ebreo, nel 1940 rinchiuso in una prigione inglese perch\u00e9 tedesco. I suoi genitori morirono nell'Olocausto. Durante la seconda guerra mondiale e negli anni che seguirono non ebbe un impiego fisso, rimanendo ai margini della cerchia accademica britannica fino a che, nel 1954, accett\u00f2 la cattedra offertagli dall'Universit\u00e0 di Leicester, iniziando cos\u00ec la sua carriera accademica all'et\u00e0 di 57 anni. A Leicester le sue ricerche poterono fiorire e dar frutto, sotto forma di pubblicazioni di grande rilievo. In tutti gli anni trascorsi a Leicester per\u00f2, nessuno dei suoi libri venne mai tradotto in inglese. Solo dopo la nomina (1962 \u2013 1964) a professore presso l'Universit\u00e0 Legon di Accra, nel Ghana, la sua opera venne riscoperta, durante gli anni settanta, prima nei Paesi Bassi e poi in Germania e in altri paesi.\nLa sua opera pi\u00f9 importante \u00e8 \"Il processo di civilizzazione\" (\"\u00dcber den Proze\u00df der Zivilisation\"). Quest'opera, scritta da Elias nel Regno Unito, dove emigr\u00f2 nel 1933 e dove visse fino ai primi anni 1960, venne pubblicata nel 1939 in Germania e in inglese solo nel 1962.\nLa sua opera completa venne nel frattempo recepita a livello mondiale da storici e sociologi. La sua nuova descrizione sociologica dell'uomo lo ha portato ad occupare un posto centrale nell'ambito delle scienze sociali.\n\u00c8 stato il vincitore della prima edizione del Premio Europeo Amalfi per la Sociologia e le Scienze Sociali.\nAltra sua opera di rilevanza storiografica \u00e8 \"La societ\u00e0 di corte\", nella quale, partendo dalla corte di Versailles di Luigi XIV, svolge un'analisi sociologica e antropologica dei comportamenti cortigiani, e pi\u00f9 in generale dell'ethos nobiliare, individuando nell'etichetta, nei cerimoniali e nella prossemica della quotidianit\u00e0 i tratti di un'articolata struttura sociale, nella quale \u00e8 possibile anche rintracciare il riflesso di una gerarchia economica espressione diretta della volont\u00e0 e del gradimento del sovrano. L'opera accantonata per diversi decenni, \u00e8 stata riscoperta solo in seguito.\nRicevette il premio Nonino \"Maestro del nostro tempo\" nel 1990."}
{"id": "207848", "revid": "1982", "url": "https://it.wikipedia.org/wiki?curid=207848", "title": "Berli\u00e8re", "text": ""}
{"id": "207850", "revid": "1982", "url": "https://it.wikipedia.org/wiki?curid=207850", "title": "Besace", "text": ""}
{"id": "207851", "revid": "6066", "url": "https://it.wikipedia.org/wiki?curid=207851", "title": "Abu Bakr Mohammad Ibn Zakariya al-Razi", "text": ""}
{"id": "207852", "revid": "228587", "url": "https://it.wikipedia.org/wiki?curid=207852", "title": "Chapelle", "text": ""}
{"id": "207853", "revid": "4106", "url": "https://it.wikipedia.org/wiki?curid=207853", "title": "Norville (Essonne)", "text": ""}
{"id": "207856", "revid": "7", "url": "https://it.wikipedia.org/wiki?curid=207856", "title": "Monsignor Dellacasa", "text": ""}
{"id": "207857", "revid": "7", "url": "https://it.wikipedia.org/wiki?curid=207857", "title": "Monsignor Della Casa", "text": ""}
{"id": "207862", "revid": "7", "url": "https://it.wikipedia.org/wiki?curid=207862", "title": "Giovanni della Casa", "text": ""}
{"id": "207863", "revid": "1305772", "url": "https://it.wikipedia.org/wiki?curid=207863", "title": "Galateo", "text": "Con il termine galateo ci si pu\u00f2 riferire a:"}
{"id": "207867", "revid": "767487", "url": "https://it.wikipedia.org/wiki?curid=207867", "title": "Dana International", "text": "\u00c8 la vincitrice dell'Eurovision Song Contest del 1998 e ha rappresentato nuovamente Israele all'Eurovision Song Contest del 2011 a D\u00fcsseldorf, in Germania con la canzone Ding Dong nella semifinale del 12 maggio, venendo per\u00f2 eliminata e non potendo partecipare alla finale di sabato 14 maggio.\nPer nascita appartenente al sesso maschile, si \u00e8 sottoposta a un intervento chirurgico di riassegnazione sessuale.\nBiografia.\nYaron Cohen nacque a Tel Aviv, Israele, nel 1969, ultimogenito (la sorella si chiama Limor e il fratello Nimrod) di una famiglia media ebrea di origine yemenita. Yaron seguiva con grande passione ogni anno l'Eurovision Song Contest, e ricorda ancora la sua gioia quando nel 1983 la sua eroina Ofra Haza si classific\u00f2 seconda con la canzone \u00abHai\u00bb (\"vivo\").\nSapeva bene anche qual era la sua diversit\u00e0 rispetto ai bambini della sua et\u00e0. Yaron era s\u00ec un ragazzetto, ma solo nel corpo. Dentro di s\u00e9 sapeva di essere una bambina. Da principio non ebbe il coraggio di parlare con nessuno di questa sua caratteristica, tranne con un bimbo, Daniel, al quale Yaron era molto legato: erano soliti andare la sera a pedalare sulle loro piccole biciclette sul lungomare di Tel Aviv. Quando Yaron confid\u00f2 a Daniel il suo segreto, l'amico rispose: \u00abA me non importa chi tu sia. E sono sicuro che un giorno tu sarai una persona importante\u00bb.\nA seguito di un incidente stradale, Daniel mor\u00ec bambino. Proprio in memoria dell'amico il giovane Yaron, poi diventato Sharon, ha dedicato il suo nome d'arte, Dana.\nCarriera.\nGli esordi.\nCrescendo, la convinzione di Yaron di voler diventare una donna si rafforz\u00f2 enormemente. Venne sostenuto da due amici, Lior e Schmulik Sa'adia, che ancora oggi sono suoi ballerini. Durante l'adolescenza Yaron inizi\u00f2 a studiare canto e a frequentare discoteche e pub gay a Tel Aviv. Una sera gli fu proposto un numero come drag queen. Doveva fare la parodia di \"My Name Is Not Susan\" di Whitney Houston: finalmente Yaron vedeva realizzarsi il suo sogno che \u00e8 quello di cantare, e farlo come una ragazza.\nDestino volle che quella sera, in quella discoteca, ci fosse anche il dj e produttore Ofer Nissim, che rimase molto colpito dalla voce estremamente femminile, il fisico ancora androgino e la presenza scenica di quella giovane drag queen. Propose quindi a Yaron un provino. Il giovane ne fu onorato: desiderava cantare ed essere una donna, ma non avrebbe mai osato sperare di cantare veramente, ossia incidere dischi.\nPrese il nome d'arte Dana ed incise cos\u00ec il suo primo singolo, dal titolo \"International\". Fu subito un successo travolgente. Il pubblico apprezz\u00f2 subito la freschezza e il sound del pezzo. La canzone (in arabo e in inglese) canta \u00abvolo dall'Arabia Saudita al Principato di Monaco, indosso pantaloni italiani e mi curo da parrucchieri francesi, sono ricca, sono bella, sono Dana International\u00bb. Fu cos\u00ec che al nome d'arte che Yaron scelse fu aggiunta una sorta di \u00abcognome\u00bb: non pi\u00f9 semplicemente Dana, ma Dana International. Un po' come se Madonna ora fosse nota come \"Madonna Holiday\".\nLa transizione.\nMa Yaron aveva anche un'altra faccenda da affrontare, sicuramente pi\u00f9 difficile e grave: diventare la ragazza che sognava di essere. Coi soldi guadagnati con le vendite del suo primo singolo, Yaron vol\u00f2 a Londra e torn\u00f2 Sharon. Aveva infatti iniziato la transizione e la cura di ormoni gi\u00e0 da qualche tempo, e finalmente nel 1993 poteva realizzare il suo sogno e fare l'operazione di cambio di sesso.\n1993: \"Dana International\" il primo album.\nPoco tempo dopo usc\u00ec il suo primo album che comprendeva la gi\u00e0 citata \"International\" e altri singoli di successo come \"Fata Morgana, Ha-Hatzaga Chayyevet L'hamshich\" (una cover in ebraico di \"The Show Must Go On\" dei Queen), e \"Saida Sultana\", un pezzo ispirato a \"My Name Is Not Susan\" di Whitney Houston che le port\u00f2 tanta fortuna. Israele fu travolto dalla \"Danamania\": l'album andava a ruba e in un paese popolato da sei milioni di persone, pi\u00f9 di due lo acquistarono. La fama di Dana International arriv\u00f2 anche oltre confine e il suo album fu venduto in Libano, Siria, Giordania, Arabia Saudita ed Egitto.\nMa il successo di una cantante transessuale e per di pi\u00f9 israeliana provoc\u00f2 reazioni in alcuni paesi arabi: il disco di Dana fu messo al bando in Egitto ed Arabia Saudita, rimanendo comunque uno dei pi\u00f9 venduti grazie al mercato nero.\n1994: una fama consolidata.\nNel 1994 Dana biss\u00f2 il successo del suo primo album con l'uscita di \"Umpatampa\" (un gioco di parole intraducibile in italiano). Fu un altro successo: l'album comprendeva le hit \"Ani Lo Yechola Be-L'adecha\" (Non posso vivere senza te), \"Nosa'at Le-Petra\" (Andando a Petra), \"Qu'Est Ce Que C'est\" e \"Layla Tov Eropa\" (Buonanotte Europa). Fu cos\u00ec che Dana fu scelta per partecipare alla selezione di cantanti che avrebbero potuto rappresentare Israele all'Eurovision Song Contest 1994 e la canzone scelta fu proprio \"Layla Tov Eropa\".\nIl pezzo era efficace, Dana aveva grinta e talento da vendere, ma ci\u00f2 non ferm\u00f2 le proteste da parte degli ultraortodossi: \u00e8 infatti fatto divieto nella Torah di cambiare il proprio corpo permanentemente. Sono infatti vietati i tatuaggi, i piercing, la chirurgia estetica e, ovviamente, il cambio di sesso. Dana arriv\u00f2 solo seconda, ma il singolo \"Layla Tov Eropa\" riscosse sia in Israele che all'estero un enorme successo.\n1995\u20131997: come icona gay.\nNel 1995, l'ormai affermata e controversa Dana torn\u00f2 alla ribalta con un EP album, dal titolo \"EP Tampa\", che comprendeva qualche brano inedito e diversi remix, tra cui una collaborazione coi dj italiani Ti.Pi.Cal. Il ciclone Dana International era ormai inarrestabile, e nel 1996 fu la volta di \"Maganona\", il suo terzo album, dal titolo in arabo che significa \"pazza\". Dana era infatti ormai un'icona per i gay israeliani e non solo. La copertina del singolo \"Maganona\" riporta un gallo coi tacchi a spillo.\nL'album contiene anche altri grandissimi successi, come \"Cinquemila\", \"Power\", \"Sex Acher\" (\"Un altro sesso\") e \"Yesh Bo Esh\" (\"C'\u00e8 fuoco in lui\") in duetto con Igi Wachsmann. Con questo album Dana entro nelle classifiche dell'Europa, il Nordamerica, la Russia e il Giappone. Fu per questo che nel 1997 Dana si present\u00f2 ancora alle selezioni per l'Eurofestival, travolgendo gli altri candidati.\n1998: il successo Eurovision Song Contest.\nIl Festival si teneva a Birmingham nel 1998, e Dana si present\u00f2 circondata da un alone di mistero, curiosit\u00e0 e polemica. La canzone che aveva scelto per rappresentare Israele era \"Diva\" (titolo appropriato), con la quale stravinse. Yaron aveva realizzato il suo sogno, vincere l'Eurovision Song Contest: meglio ancora della sua beniamina Ofra Haza.\nDana era ormai sulla cresta dell'onda: veniva invitata spesso a talk show, festival canori, manifestazioni di beneficenza e per la difesa dei diritti delle minoranze. Era non solo un'icona gay, ma un'icona della tolleranza, del rispetto delle diversit\u00e0 e della vittoria dell'uomo sui suoi limiti. Quando Geri Halliwell abbandon\u00f2 le Spice Girls, le quattro superstiti chiesero a Dana di prendere il suo posto. La risposta fu un semplice ma efficace \u00abNo comment\u00bb.\n1999\u20132000: le polemiche.\nNel 1999 usc\u00ec in Europa \"The Album\", una raccolta dei successi di Dana dagli albori fino alla vittoria dell'Eurofestival e, subito dopo, l'album \"Free\", che comprendeva l'omonimo singolo scritto per lei da Stevie Wonder e in pi\u00f9 una cover di \"Woman In Love\" di Barbra Streisand. Nel 2000 usc\u00ec la versione israeliana dell'album. Il successo fu assai minore del singolo \"Diva\" e Dana, evidentemente non cos\u00ec ambiziosa da voler mantenere un successo planetario, in un'intervista all'emittente statunitense CNN disse: \u00abNon ho bisogno della vetta del mondo. Mi accontento d'esser felice.\u00bb\nSuccessivamente un altro caso riemp\u00ec i titoli della stampa israeliana: i rapporti tra la cantante e la major Sony BMG, etichetta con cui stava da tempo preparando gli estremi per un importante contratto discografico, si ruppero improvvisamente facendo sfumare il progetto. Poco o nulla trapel\u00f2 da ambo le parti.\nMa le polemiche non si fermavano: l'estrema destra israeliana la attacc\u00f2 aspramente quando dichiar\u00f2 in televisione: \u00abIsraele non \u00e8 lo stato degli ebrei: Israele \u00e8 lo stato degli israeliani, siano essi ebrei, musulmani o cristiani\u00bb. Dana era molto impegnata nella difesa dei diritti umani non solo in Palestina ma anche in Iraq e nel mondo.\n2001: evoluzione professionale.\nIl 2001 fu l'anno della rottura col suo manager Ofer Nissim e dell'uscita del suo nuovo album \"Yoter Ve-Yoter\" (Ancora e ancora) che comprende canzoni come l'autobiografica \"Nitzachti\" (Ho vinto), \"Ten Li-Chyot\" (Lasciami vivere), \"Be-Derech El Ha Khofesh\" (Sulla strada per la libert\u00e0). Dana appare molto cresciuta professionalmente; evidentemente il divorzio professionale da Nissim ha giovato alla diva anche se taluni credono che da allora il suo stile musicale \"etnopop\" abbia virato verso una dance pi\u00f9 standardizzata ai criteri occidentali.\n2002\u20132006: declino commerciale.\nNel 2002 usc\u00ec un altro EP album: \"Ha-Chalom Ha-Efshari\" (Il sogno possibile), con nuovi singoli come \"Tachlom\" (Sogna), \"Sipur Qatzar\" (Breve storia), \"Ba-Sof Yihy\u00e8 Tov\" (Alla fine andr\u00e0 bene) e la pacifista che intitola l'intero cd \"Ha-Chalom Ha-Efshari\", nella quale Dana canta \u00abil mio sogno \u00e8 che gli arabi e gli ebrei vivano insieme, da amici\u00bb. All'album, che nonostante l'intensa promozione vendette assai poco, segu\u00ec un tour che port\u00f2 la diva ad esibirsi in citt\u00e0 come Londra, Bruxelles, Parigi, Berlino, Vienna, Budapest, Varsavia, Kiev e Mosca, un nuovo singolo dal titolo \"AloraRola\", un \"remake\" del grande successo \"Cinquemila\" ed un cd box con tutti i singoli degli ultimi album.\nLa diva prese poi parte ad uno spot pubblicitario per un gelato e fu poi testimonial della Londa, una casa di cosmetici per capelli tedesca. Fu in questa occasione che nel 2004 che usc\u00ec il singolo in francese \"Lola\", il cui video estremamente curato \u00e8 di gusto androgino: Dana \u00e8 infatti circondata da ragazzi e ragazze che, con l'uso di effetti speciali, si trasformano gli uni nelle altre e viceversa.\n2007: ritorno sulle scene.\nDopo qualche anno di totale assenza dalle scene, finalmente nel 2007 ecco l'uscita di quattro inediti \"Hakol Ze Letova\" (\u00c8 per il tuo bene), \"Love Boy\" (Ragazzo oggetto), \"At Muhana\" (Sei pronta) e \"Seret Hodi\" (Film indiano, in duetto con un altro cantante israeliano, Idan Yaniv) che ufficializzano l'uscita del suo nuovo album che si intitola appunto \"Hakol Ze Letova\". Pare sia il pi\u00f9 grande successo della cantante dai tempi del trionfo all'Eurofestival.\nProprio il suo comeback \u00e8 stato oggetto di una intervista con Guy Pines, un presentatore del canale israeliano Channel 3 e con Shay Gal di Channel 2. L'artista, amareggiata nei confronti dei media per la loro fame di cattive notizie (a cui infatti dedicher\u00e0 la canzone \"At Muhana\"), ha motivato cos\u00ec le ragioni della sua assenza dalle scene, durata circa quattro anni, dopo il fallimento commerciale dell'album \"Ha-Chalom Ha-Efshari\":\nNel corso della trasmissione si viene inoltre a sapere che le investigazioni del giornalista Itai Goldman, che prov\u00f2 a ricostruire gli eventi che avevano portato la Sony BMG a rescindere prematuramente i rapporti con la cantante, sono state bloccate per ragioni legali.\n2008\u20132011: all'Eurovision Song Contest.\nDopo aver scritto ed interpretato \"Love Bay\", una sorta di cover del grande successo \"Love Boy\", per la sigla di un reality israeliano, Dana si \u00e8 dedicata alla composizione della musica di \"Ke'ilo kan\", presentato all'Eurovision Song Contest 2008 da Boaz Mauda; inizialmente la cantante voleva un duetto, poi ha deciso di lasciare spazio al giovane collega. Alla fine dell'anno invece viene pubblicato un nuovo singolo in collaborazione col duo ucraino NeAngely, dal titolo \"I Need Your Love\", in cui Dana per la prima volta canta, oltre che in inglese, in lingua russa. Nel corso del 2009, invece, collabora con il rapper israeliano Subliminal per \"Alay (Su di me)\" di cui viene prodotto anche un video, oltre a partecipare al centennale di Tel Aviv eseguendo \"Lo nirdemet Tel Aviv (Tel Aviv non dorme)\" di fronte a oltre 250\u00a0000 persona e a diventare giudice per un programma simile a American Idol. Nel 2010 esce infine \"Bamaqom HaKhi Namuch BeTel Aviv\", cover di un grande successo israeliano degli anni ottanta di Astar Shamir.\nVincendo il K'dam, Dana si \u00e8 aggiudicata il diritto di rappresentare Israele all'edizione 2011 dell'Eurofestival, tenutasi a D\u00fcsseldorf, interpretando la canzone \"Ding Dong\". Inaspettatamente, la diva non passa la semifinale (15\u00ba) e viene eliminata, scatenando le ire dei fans sul web.\nAnche Raffaella Carr\u00e0, che commentava lo spettacolo in diretta su Rai 5 per il pubblico italiano, si \u00e8 detta dispiaciuta per la sua eliminazione.\n2012-2015: Moda, conduzione TV, nuovi singoli e un musical.\nNel 2012 Dana ha partecipato alla settimana della moda di Tel Aviv come modella d'eccezione. Qualche settimana dopo \u00e8 stato poi pubblicato un nuovo singolo della cantante in duetto con Yardena Arazi, dal titolo \"Kshe HaGvarim Roqdim\" (Quando gli uomini ballano), nel quale le due artiste si cimentano in un pezzo che \u00e8 una gustosa fusione di musica etnica e pop.\nSuccessivamente la diva \u00e8 stata impegnata nella registrazione e pubblicazione di tre nuovi singoli di cui uno, \"Loca\", \u00e8 stato scelto come inno ufficiale del gay pride di Tel Aviv nel 2013.\nL'anno successivo vede Dana impegnata nella conduzione di un nuovo talent show dal titolo \"Yeshnan Banot\" (che richiama peraltro uno dei suoi primi successi). Nel cast \u00e8 presente come giudice anche la stessa Yardena Arazi. Lo stesso anno vede Dana come madrina di diversi gay pride: quello di Tel Aviv - da cui era stata fisicamente assente per alcuni anni - quello di Madrid e quello di Amsterdam. Poco dopo escono \"Ma Laasot\" (Che fare?), \"Yr Shalma\" (Un'intera citt\u00e0) e \"Down On Me\", la riedizione di una demo gi\u00e0 uscita nel 2011, poi alla fine del 2014 \"Yeladim Ze Simcha\" (I bambini sono felici) ed \"Emunot Ktanot\" (Piccole credenze).\n\u00c8 verso la fine di dicembre del 2014 e per tutto l'inverno che Dana debutta a teatro con la versione in musical de \"La Carica dei 101\", nella parte di Cruella DeVil (Crudelia De Mon nella versione italiana), show che registra un grande successo di critica e botteghino, e sempre a cavallo tra il 2014 e il 2015 esce la riedizione del vecchio successo \"Saida Sultana\", con la collaborazione del cantante e icona gay Uriel Yekutiel, in arte ARISA."}
{"id": "207873", "revid": "228587", "url": "https://it.wikipedia.org/wiki?curid=207873", "title": "Simputer", "text": "Il Simputer (un \"portmanteau\" delle parole inglesi \"simple\" e \"computer\") \u00e8 un computer palmare a basso costo sviluppato da un gruppo di informatici ed economisti indiani, sotto la guida dell'Istituto indiano per l'informatica e l'automazione e dell'importante industria di software Encore ltd (con sede a Bangalore), creatori della Simputer Trust, un'associazione che ha lo scopo di realizzare un sistema informatico a basso costo, non basato su linguaggio scritto, ma visivo, che permetta, attraverso il collegamento a internet, di creare i mezzi e la cultura necessaria alla nascita di attivit\u00e0 on-line per i mercati in difficolt\u00e0.\nCaratteristiche.\nQuesto sistema dispone solo di uno schermo sul quale agire, molto intuitivamente, battendo una penna sulle icone proiettate sullo schermo. Volutamente non sono state inserite altre periferiche, come la tastiera, per esempio.\nIl browser contenuto, progettato in IML (un'evoluzione dell'XML e, quindi dell'HTML), \u00e8 di semplice uso.\nGrazie all'utilizzo di un sistema operativo open source (Linux) e di un processore potente ma economico (32 bit Strong Arm), il primo Simputer non supera il prezzo di 9000 rupie (180 euro).\nPer l'acquisto gli indiani presto potranno far uso del sistema di microcredito di Muhammad Yunus, gi\u00e0 celebre per aver dato, dieci anni fa, un altro forte impulso all'economia indiana.\nAnche se il prezzo rimane ancora eccessivo per molti indiani, il Simputer, grazie al suo sistema a SIMcard, pu\u00f2 essere usato da diverse persone, basta che ognuna possieda il proprio supporto magnetico, ci\u00f2 significa che pu\u00f2 essere acquistato collettivamente da un villaggio o da una scuola.\nGrazie al sistema \"text-to-speech\", \u00e8 il Simputer stesso a leggere, attraverso un sistema di sintesi vocale, i testi delle pagine web (le lingue finora supportate sono l'Hindi, il Kannada, il Telugu, il Tamil e l'Inglese).\nI menu non sfruttano praticamente il linguaggio scritto, il computer si \"esprime\" attraverso il sonoro e le immagini. Coloro che sanno scrivere potranno farlo direttamente sullo schermo, grazie al sistema \"tap-a-tap\", che supporta sempre i dialetti indiani.\nIl Simputer pu\u00f2 essere pi\u00f9 potente di un palmare, possiede infatti:\nScena internazionale.\nIl brevetto del Simputer \u00e8 venduto dalla Trust al prezzo di 25.000 dollari per le compagnie dei paesi poveri, 250.000 dollari per quelle dei paesi ricchi.\nFinora le due imprese che hanno cominciato la produzione sono la Encode Software LTD e la PicoPeta LTD. \nLa Trust ha dichiarato che la distribuzione sarebbe avvenuta per il marzo 2002.\nLa Encore ha per\u00f2 iniziato due mesi pi\u00f9 tardi.\nSempre la Encore prevede di vendere migliaia di copie in poco tempo.\nAnche la PicoPeta ha recentemente avviato la distribuzione.\nOggi la Trust sta progettando altri tre tipi di Simputer a diversi costi, a seconda delle esigenze dei diversi strati della popolazione indiana.\nCritiche.\nIn molti affermano che \u00e8 inutile dare dei computer in un paese che non dispone ancora n\u00e9 di infrastrutture mediche n\u00e9 di acqua potabile.\nAltri affermano che sarebbe stato pi\u00f9 utile prima diffondere la telefonia mobile, magari con sistema UMTS, in India infatti sono carenti le infrastrutture di comunicazione.\nLa macchina spesso risulta lenta, inoltre le batterie (anche se sono delle semplici AA) hanno un'autonomia di solo otto ore.\nLa Trust spera che lo stato indiano acquisti la maggior parte dei Simputer, facilitando il rapporto della popolazione con questi sistemi.\nIl Simputer pu\u00f2 essere uno strumento educativo importante per le sfornite scuole indiane.\nGli indiani potrebbero presto vendere la propria produzione on-line senza l'azione intermediaria delle multinazionali occidentali (commercio equo)."}
{"id": "207875", "revid": "1543377", "url": "https://it.wikipedia.org/wiki?curid=207875", "title": "Jardin du roi", "text": "Il Jardin du roi (\"giardino del re\") \u00e8 uno dei pi\u00f9 antichi organismi scientifici ufficiali francesi. Fu infatti creato nel 1635, un secolo dopo il Coll\u00e8ge Royal (1530) ma prima dell'Acad\u00e9mie des sciences (1666) e dell'Observatoire de Paris (1672).\nStoria.\nEra dal 1633 che Guy de la Brosse per sua insistenza presso Luigi XIII, e grazie al sostegno di Jean H\u00e9roard e del cardinale Richelieu, aveva ottenuto la possibilit\u00e0 per la creazione di un giardino botanico a vocazione medica a Parigi. Il re acquist\u00f2 un terreno nei \"faubourg\" (l'immediata periferia della Parigi di allora) e la Brosse cominci\u00f2 i primi lavori e inseminazioni. L'editto che instaurava il Giardino fu per\u00f2 pubblicato solo nel 1635 e questo non pot\u00e9 essere inaugurato ufficialmente che nel 1640 col nome di \"Jardin royal des plantes m\u00e9dicinales\" (Giardino reale delle piante medicinali).\nIl progetto suscit\u00f2 numerose opposizioni fra cui quella da parte della facolt\u00e0 di medicina della Sorbona che vi vedeva un concorrente al suo proprio insegnamento. Aperti a tutti, i corsi erano tenuti non in latino ma in francese. Questa non fu l'unica novit\u00e0: alcuni studi, come quello sulla circolazione del sangue, erano insegnati nella nuova istituzione sebbene ancora criticati dalla facolt\u00e0. Alcuni insegnanti poi venivano dall'Universit\u00e0 di Montpellier, grande rivale della Sorbona.\nPer affievolire le tensioni, Luigi XIII decise di autorizzare l'insegnamento ma senza un diploma finale. Al tempo della Rivoluzione il \"Jardin du roi\" non aveva che tre tipi di cattedra: botanica, anatomia e chimica.\nIl giardino conobbe un periodo di declino finch\u00e9 Jean-Baptiste Colbert ne prese in mano l'amministrazione ed il botanico Guy-Crescent Fagon gli assicur\u00f2 un grande successo scientifico, contornandosi di una squadra brillante, nella quale figuravano Christophe Glaser, Joseph Pitton de Tournefort, Antoine-Laurent de Jussieu, ed altri. Nel 1718, il \"Jardin royal des plantes m\u00e9dicinales\" divenne il \"Jardin royal des plantes\" (Giardino reale delle piante).\nGeorges-Louis Leclerc, conte di Buffon, fu nominato intendente del giardino nel 1739 e, nei cinquant'anni in cui fu sotto la sua responsabilit\u00e0, lo fece diventare una delle pi\u00f9 importanti istituzioni scientifiche del mondo.\nCon la Rivoluzione francese divenne il \"Jardin des Plantes\" ed and\u00f2 a costituire il \"Mus\u00e9um national d'histoire naturelle\"."}
{"id": "207877", "revid": "287204", "url": "https://it.wikipedia.org/wiki?curid=207877", "title": "Fibre Channel", "text": "In telecomunicazioni ed informatica Fibre Channel \u00e8 una tecnologia per reti dati, usata principalmente per implementazioni in Storage Area Network. \u00c8 stata standardizzata nel T11 del \"Comitato Internazionale per gli Standard dell'Information Technology\" (INCITS), un comitato degli standard accreditato dall'American National Standards Institute (ANSI). Inizi\u00f2 per un utilizzo principalmente nel campo dei supercomputer, ma \u00e8 diventato il tipo di connessione standard per le Storage Area Network nell\"enterprise storage\". Nonostante la connotazione comune del suo nome, il segnale Fibre Channel pu\u00f2 andare sia su cavi di rame UTP che su cavi a fibra ottica.\nIl \"Fibre Channel Protocol\" (FCP) \u00e8 il protocollo di interfaccia dello SCSI sul Fibre Channel.\nStoria.\nFibre channel \u00e8 nato nel 1988, approvato come standard dall'ANSI nel 1994, per semplificare il sistema HIPPI allora in uso per ruoli simili. HIPPI usava delle coppie da 50 cavi e connettori di enormi dimensioni, avendo inoltre una limitata lunghezza di cablaggio.\nFibre Channel primariamente \u00e8 stato concepito per semplificare il tipo di connessione ed incrementare la distanza di cablaggio, invece che la pura velocit\u00e0 di trasmissione. Successivamente \u00e8 stato focalizzato sull'indirizzamento dei dischi SCSI, provvedendo anche all'alta velocit\u00e0 e ad un crescente numero di dispositivi da poter connettere. \u00c8 stato inoltre aggiunto il supporto ad un alto numero di protocolli di \"Alto Livello\", incluso SCSI, ATM, e IP, con un predominante uso di SCSI.\nTopologie tipiche del Fibre Channel.\nLe topologie tipiche del Fibre Channel sono principalmente tre e descrivono come un certo numero di porte vengono collegate fra loro. Una \"porta\" in terminologia Fibre Channel \u00e8 qualsiasi entit\u00e0 che comunica attivamente sulla rete, non necessariamente una porta hardware. Queste porte sono generalmente implementate in apparati come \"disk storage\", Host Bus Adapter su un server o uno switch Fibre Channel.\nFibre Channel layers.\nFibre Channel \u00e8 un protocollo a livelli o layer. Consiste di 5 livelli, ovvero:\nFC0, FC1, e FC2 sono conosciuti anche come FC-PH, i livelli fisici del fibre channel.\nI router Fibre Channel lavorano fino al livello FC4, cio\u00e8 potrebbero lavorare anche come router SCSI, gli switch fino a FC2 e gli hub solamente al livello FC0.\nI prodotti Fibre Channel sono disponibili a velocit\u00e0 di 1 Gbit/s, 2 Gbit/s, 4 Gbit/s, 8 Gbit/s, 10 Gbit/s and 20 Gbit/s. I prodotti basati sugli standard 1, 2, 4 e 8 Gbit/s dovrebbero essere interoperanti e compatibili con i precedenti. Lo standard a 10 Gbit/s (e il suo derivato a 20 Gbit/s), invece, non \u00e8 compatibile con nessuno degli apparati a minore velocit\u00e0, poich\u00e9 \u00e8 molto differente a livello FC1, usando una codifica a 64B/66B invece che 8b/10b. Fibre Channel 10Gb o 20 Gb sono principalmente utilizzati come connessioni di \"stack\" per interconnettere fra loro pi\u00f9 switch.\nPorte.\nI seguenti tipi di porte sono definiti dal Fibre Channel:"}
{"id": "207888", "revid": "1924342", "url": "https://it.wikipedia.org/wiki?curid=207888", "title": "Moonspell", "text": "I Moonspell sono un gruppo musicale gothic metal portoghese.\nStoria.\nLa band venne fondata nel bel mezzo del 1989 con il monicker Morbid God a Amadora, non lontano da Lisbona da Langsuyar (Fernando Ribeiro) alla voce e da Tetragrammaton (Jo\u00e3o Pedro Escoval) al basso. Con loro Pedro C. alla chitarra e tale Toureiro (meglio conosciuto come Baalberith) alla batteria.. Oltre a questo gruppo, i 2 principali compositori avevano pensato di creare un'altra band dal nome ARCHANGEL: avrebbe dovuto cantare il bassista e suonare la batteria il cantante.\nDopo vari fine-settimana passati a suonare in una sala prove appartenente al chitarrista, si spostarono a Brandoa. Qui fu registrata la loro prima traccia \"The Fever\", tramite un piccolo Mixer a 12 piste, dal futuro chitarrista Mantus (Duarte Picoto), che si unir\u00e0 a loro verso la fine del 1990.\nPurtroppo, a causa della chiamata alle armi, il batterista e il chitarrista non possono partecipare alle attivit\u00e0 del gruppo quindi, viene congelato il tutto per circa un anno. Nel frattempo, Pedro C. viene allontanato e, si continuano a sperimentare nuove sonorit\u00e0. Il 22 agosto del 1992, negli Heavensound Studios, venne registrata la traccia \"Serpent Angel\" inclusa nel demo intitolato \"Promo 92\": testo di Langsuyar, musiche di Mantus e Morbid God.\nLa formazione era composta da Langsuyar (voce), Mantus (chitarra solista), Fenrir (chitarra ritmica), Tetragrammaton (basso e voce addizionale) e Baalberith (batteria). Mentre, il logo della band \u00e8 disegnato da Christophe Szpajdel.\nFurono inseriti, insieme ad altri artisti emergenti portoghesi, nella Compilation \"The Birth Of A Tragedy\" della MTM.\nNell'ottobre del 1992, con l'entrata in formazione del batterista Nisroth (Miguel \"Mike\" Gaspar), decidono di cambiare il nome alla band: Moonspell.\nIl 24 gennaio del 1993 registrano quello che sar\u00e0 il loro unico demo \"Anno Satanae\", composto da tre pezzi pi\u00f9 intro e outro: \"Goat on Fire\", \"Ancient Winter Goddess\" e \"Wolves from the Fog\". Viene diffuso giusto un mese dopo e, viene considerato un classico della scena underground del periodo. \u00c8 stato, successivamente, stampato in due diverse edizioni: una in cassetta in Polonia e, una Greca in 7\" (\"Goat On Fire/Wolves From The Fog\") composta da una traccia per lato .\nLa formazione, questa volta, \u00e8 composta da Langsuyar (voce), Mantus (chitarra solista), Malah (chitarra ritmica), Tetragrammaton (basso) e Nisroth (batteria). Anche stavolta, il logo \u00e8 stato disegnato da Christophe Szpajdel.\nQuesta pubblicazione li ha portati ad avere l'opportunit\u00e0 di registrare un mini-CD con la francese Adipocere Records.\nAi tempi, il suono del gruppo era orientato verso sonorit\u00e0 black metal ma, ben presto, inizieranno ad introdurre il folk del loro territorio nelle composizioni.\nPerso per strada un altro chitarrista, Lu\u00eds Lamelas (Malah/Fenrir), viene accolto nella band Tanngrisnir (Jorge Fonseca) e, per la prima volta nella storia del gruppo, un tastierista: Neophytus (Pedro Paix\u00e3o).\nQuindi, viene pubblicato l'EP \"Under the Moonspell\", caratterizzato da suoni provenienti dal sud del Portogallo misti ai loro interessi per l'occultismo e l'erotismo. Inoltre, \u00e8 possibile scorgere l'influenza di gruppi come Bathory e Celtic Frost ma, anche, di band come Dead Can Dance o della musica tradizionale araba e portoghese.\nAvevano gi\u00e0 iniziato a suonare dal vivo, di supporto alla band del loro nuovo chitarrista (i Decayed). Ma, \u00e8 nel 1994 che fanno la loro pi\u00f9 importante apparizione aprendo il concerto dei Cradle of Filth a Lisbona . Successivamente, ci sar\u00e0 anche quella per un festival, prima di Cannibal Corpse, Samael e Anathema, questa volta ad Almada.\nL'anno successivo arriva il tanto agognato accordo con la Century Media e la pubblicazione del loro primo album \"Wolfheart\". Durante la registrazione del disco Jorge Fonseca (Tanngrisnir) si fa da parte, viene quindi reclutato Ricardo (Ricardo Amorim). Tra la pubblicazione del disco e le prime date del tour di supporto all'album anche il chitarrista Duarte Picoto (Mantus) lascia definitivamente la band.\n\u00c8 per\u00f2 con \"Irreligious\" che arriva il successo: il singolo \"Opium\" viene inserito in diverse compilation ed il video \u00e8 oggetto di diversi passaggi televisivi. Questa canzone rimane una delle pi\u00f9 conosciute del gruppo ed \u00e8 stata spesso usata per chiudere i loro concerti.\nNel febbraio del 1997, dopo alcuni diverbi, lo storico bassista Ares viene cacciato dalla band.\nLa band, ora divenuta quartetto, si appresta a registrare il loro album pi\u00f9 controverso: Sin/Pecado del 1998.\nNel 2001 il gruppo interpreta un fado dei Madredeus: \"Os Senhores da Guerra\".\nDue anni dopo, riprendono il pezzo jazz \"I'll See You In My Dreams\" per la colonna sonora dell'omonimo film dell'orrore portoghese..\nL'album \"The Antidote\", che riporta il gruppo alle sonorit\u00e0 che lo hanno reso famoso, \u00e8 stato all'origine del romanzo omonimo dello scrittore Jos\u00e9 Luis Peixoto.\nNel gennaio 2005 Fernando Ribeiro pubblica una raccolta di poesie, intitolata \"Le Ferite Essenziali\".\n\u00c8 dell'anno successivo il passaggio alla Steamhammer/SPV, con cui pubblicano l'album \"Memorial\" che, li riporta al successo.\nL'ultimo cambio di etichetta arriva sul finire del 2011: firmano per la Napalm Records."}
{"id": "207890", "revid": "125757167", "url": "https://it.wikipedia.org/wiki?curid=207890", "title": "Fisica teorica", "text": "La fisica teorica \u00e8 la branca della fisica che fa uso di modelli matematici e dell'astrazione degli oggetti e dei sistemi fisici per motivare, spiegare e prevedere i fenomeni naturali. Si distingue dalla fisica sperimentale, che cerca di studiare suddetti fenomeni tramite esperimenti.\nL'avanzamento della scienza in genere dipende dalla relazione tra gli esperimenti e la teoria. In alcuni casi, la fisica teorica si attiene al rigore matematico dando minor peso agli esperimenti e alle osservazioni. Per esempio, quando stava sviluppando la relativit\u00e0 ristretta, Albert Einstein si preoccupava del problema delle trasformazioni di Lorentz che lasciano le equazioni di Maxwell invariate, ma non era interessato all'esperimento di Michelson-Morley sull'etere luminifero. Viceversa, Einstein fu insignito del premio Nobel per la fisica per aver spiegato l'effetto fotoelettrico, che era un risultato sperimentale carente di una formulazione teorica.\nDescrizione.\nIl ricorso al formalismo fisico-matematico sempre pi\u00f9 spinto e sofisticato della fisica teorica si \u00e8 accentuato con la fisica moderna del XX secolo, con lo scopo di interpretare i fenomeni dell'infinitamente piccolo e dell'infinitamente grande, difficilmente riproducibili e osservabili in laboratorio. Se da una parte quindi, con la fisica classica, la fisica teorica corrispondeva essenzialmente all'elaborazione dei fatti sperimentali e all'estrapolazione della teoria secondo il pi\u00f9 classico metodo scientifico, con la fisica del XX secolo la situazione pu\u00f2 dirsi capovolta, con la fisica teorica a rappresentare spesso il metodo di indagine pi\u00f9 praticabile per l'avanzamento delle conoscenze, attraverso il percorso deduttivo. Riflessioni epistemologiche in merito furono elaborate da Karl Popper sotto forma di ridefinizione deduttivista-sperimentale del metodo scientifico. Concetti chiave, ampiamente diffusi in tutta la fisica teorica sono quelli di invarianza/covarianza e simmetria.\nTeorie fondamentali.\nLe \"teorie fondamentali\" sono le teorie che costituiscono le fondamenta della nostra conoscenza fisica della natura. \nSono teorie che hanno ricevuto svariate ed evidenti verifiche e conferme sperimentali e, d'altra parte, non hanno ricevuto alcuna confutazione sperimentale all'interno del dominio di validit\u00e0 che esse pretendono coprire. Sono pertanto delle teorie \"comunemente accettate\" dalla comunit\u00e0 universale dei fisici.\n\u00c8 importante sottolineare che una teoria fisica fondamentale pu\u00f2 essere confutata da un esperimento, ma al di fuori del suo dominio di validit\u00e0. Ad esempio, la teoria classica della meccanica galileiana \u00e8 valida a velocit\u00e0 basse ma \u00e8 confutata a velocit\u00e0 prossime a quelle della luce.\nFra le teorie fondamentali si possono enumerare:\nEd inoltre, possiamo aggiungere a queste anche alcune teorie pi\u00f9 recenti, che hanno ricevuto alcune verifiche sperimentali e sono ancora in fase di verifica:\nA volte un'evidenza sperimentale che contraddice la teoria originaria pu\u00f2 portare alla sua riformulazione.\nTeorie proposte.\nQuelle che si definiscono \"teorie proposte\" sono teorie relativamente recenti che non hanno ancora ricevuto un'evidente verifica sperimentale o che non sono ancora sufficientemente verificate dagli esperimenti, ovvero che sono in fase di verifica. Si possono citare ad esempio:\nSe qualcuna di queste teorie verr\u00e0 verificata da esperimenti, diventer\u00e0 parte integrante della nostra concezione dell'universo, mentre le teorie alternative a quelle verificate, verranno scartate ed accantonate. Alcune di esse hanno un carattere piuttosto estremo e potrebbero essere definite protoscienza, mentre ad altre si addice maggiormente il termine pseudoscienza. Infine alcune di queste sono piuttosto marginali, nel senso che solo una ridotta parte della comunit\u00e0 dei fisici ritiene che potranno un giorno ricevere una conferma sperimentale.\nTeorie confutate.\nLe \"teorie confutate\" sono teorie proposte nel passato, ma che sono state confutate alla prova sperimentale dei fatti. Citiamo ad esempio:"}
{"id": "207892", "revid": "767487", "url": "https://it.wikipedia.org/wiki?curid=207892", "title": "Slieve Bloom", "text": "Slieve Bloom \u00e8 una catena montuosa di dimensioni piuttosto ridotte del Laois, nell'Irlanda centro-meridionale. "}
{"id": "207893", "revid": "266299", "url": "https://it.wikipedia.org/wiki?curid=207893", "title": "Orti botanici in Italia", "text": "Elenco degli orti botanici in Italia, divisi per regione."}
{"id": "207899", "revid": "8710", "url": "https://it.wikipedia.org/wiki?curid=207899", "title": "Ibn Zakariyya", "text": ""}
{"id": "207901", "revid": "9", "url": "https://it.wikipedia.org/wiki?curid=207901", "title": "Fisica Teorica", "text": ""}
{"id": "207908", "revid": "729019", "url": "https://it.wikipedia.org/wiki?curid=207908", "title": "Sindrome da iperventilazione", "text": "La sindrome da iperventilazione (HVS, sigla in lingua inglese di \"hyperventilation syndrome\") o sindrome da iperventilazione cronica (CHVS da \"chronic hyperventilation syndrome\"), chiamata anche sindrome da iperventilazione respiratoria disfunzionale, criptotetania, tetania latente, o sindrome da ipereccitabilit\u00e0 neuronale centrale, \u00e8 un disturbo della respirazione polmonare, dovuto ad alterazioni psicologiche o fisiologiche, caratterizzato da iperventilazione (respirazione troppo rapida e poco profonda) e tachipnea (respirazione troppo frequente, pi\u00f9 di 20 inspirazioni al minuto).\nPu\u00f2 presentarsi con mancanza d'aria apparente (dispnea), formicolii e parestesie localizzati ai polpastrelli e intorno alla bocca e dolore toracico, confusione mentale, letargia, nausea, talvolta anche crampi e spasmi; pu\u00f2 accompagnare il quadro clinico dell'attacco di panico e provocare quindi una forma di tetania.\nDal punto di vista della durata dell'apnea, l'irrisorio aumento dell'ossigeno dovuto all'iperventilazione potrebbe sembrare avere effetti positivi; in realt\u00e0, la diminuzione della concentrazione di anidride carbonica porta a non avvertire la \"fame d'aria\", dato che \u00e8 proprio la quantit\u00e0 di questo composto che informa il sistema nervoso centrale riguardo alla necessit\u00e0 di respirare; ritardando quindi lo stimolo ventilatorio, l'ossigeno presente pu\u00f2 cos\u00ec scendere a valori troppo bassi, provocando anche una sincope ipossica. L'anidride carbonica sanguigna diminuisce (ipocapnia), fino a provocare alcalosi respiratoria.\nAumenta leggermente l'ossigeno (blanda iperossiemia) provocando vertigini; in seguito all'abbassamento dell'anidride carbonica per eccessiva espirazione e scarsa inspirazione, il sistema nervoso rallenta lo stimolo a respirare, provocando quindi ipossia polmonare, ipercapnia riflessa paradossa senza acidosi e ipossiemia con alcalosi. Essa induce temporanea ipocalcemia e squilibrio di elettroliti, da cui la tetania. Inoltre diminuisce l'attivit\u00e0 vasodilatatrice dell'anidride carbonica, e la vasocostrizione induce ulteriori diversi sintomi come confusione e nausea.\nFisiopatogenesi.\nI soggetti descrivono una sensazione di fame d'aria, tuttavia la loro saturazione arteriosa risulta normale, mentre ridotta \u00e8 l'anidride carbonica, con ipocapnia conseguente all'iperventilazione stessa. Anche l'ossigeno quindi si riduce, per ritardo nello stimolo respiratorio.\nIn caso di persistenza dell'episodio iperventilatorio, la caduta della pressione parziale di CO2 pu\u00f2 condurre a un'alcalosi respiratoria, con innalzamento del pH del sangue e peggioramento del quadro clinico, con l'accentuazione di sintomi neurologici quali vertigini e parestesie. Avendo la CO2 attivit\u00e0 vasodilatatrice sul circolo cerebrale, una sua riduzione dovuta a iperventilazione causa una costrizione del circolo cerebrale, il che determina la sintomatologia neurologica primaria: confusione, capogiri, vertigini, nausea, fino, in caso di grave alcalosi, al coma.\nSegue inoltre uno squilibrio degli elettroliti: in caso di alcalosi il calcio ematico si lega alle proteine e quindi si hanno temporanee ipocalcemia, ipopotassiemia e ipomagnesiemia; il mancato assorbimento cellulare provoca spasmi, crampi e movimenti involontari e distonici dei muscoli (spasmofilia o tetania); in persone con scarsit\u00e0 di paratormone (che permette al calcio di non andare disperso) e basso calcio ionizzato per diversi motivi, \u00e8 molto pi\u00f9 facile che l'iperventilazione instauri l'ipocalcemia (con iperfosfatemia) rispetto ad un paziente sano.\nL'iperventilazione con alcalosi pu\u00f2 causare infine anche sincope (svenimento completo) ipossica o lipotimia (svenimento incompleto senza perdita di coscienza ma solo debolezza estrema), ipertensione transitoria o ipotensione ortostatica. Questo per uno spostamento a sinistra della curva di dissociazione dell'ossigeno dall'emoglobina, e quindi alterazione del rilascio di ossigeno ai tessuti, che a livello cardiaco pu\u00f2 determinare in pazienti gi\u00e0 cardiopatici delle aritmie, che sono avvertite come palpitazioni; sempre come palpitazioni possono essere avvertite delle extrasistoli, che sono per\u00f2 delle aritmie tendenzialmente benigne.\nCerte persone sono psicologicamente pi\u00f9 predisposte a sviluppare la sindrome da iperventilazione..\nLe cause sono ritenute essere di origine psicologica (come l'ansia; tra i disturbi d'ansia l'attacco di panico causa spesso la sindrome) e nessuna eziologia di tipo organico \u00e8 mai stata dimostrata, tuttavia la fisiopatologia non \u00e8 ancora stata del tutto chiarita. Nonostante ci\u00f2, \u00e8 stato notato che pu\u00f2 svilupparsi pi\u00f9 facilmente in pazienti ansiosi con pregressi problemi respiratori; uno studio ha mostrato che un terzo dei pazienti con sindrome da iperventilazione psicogena aveva anche una \"malattia polmonare poco evidente, ma precisa\", o un disturbo respiratorio, che li spingeva a respirare troppo spesso o troppo profondamente. Studi condotti in Francia hanno invece proposto che alcune forme siano collegate, ma senza consenso clinico, al fenomeno della distonia neurovegetativa (una neuropatia del sistema nervoso autonomo) di tipo \"anfotonico\" (ossia un'alterazione contemporanea del tono dei sistemi ortosimpatico e parasimpatico con coinvolgimento del nervo vago).\nLa sindrome da iperventilazione \u00e8 ritenuta una delle cause di iperventilazione, insieme a infezioni, emorragie e infarto miocardico acuto. \u00c8 riscontrabile nel 60% dei pazienti con agorafobia e nel 50% di quelli con attacco di panico.\nTrattamento.\nNon ci sono prove che eventuali esercizi di respirazione possano sortire effetti terapeutici, mentre pu\u00f2 essere utile, per risolvere l'accesso acuto, rallentare volontariamente la respirazione, con rassicurazioni da parte del personale medico e con la somministrazione di ossigeno.\nNon trova invece evidenza terapeutica la tradizionale respirazione della stessa aria espirata in un sacchetto per provocare l'immediato innalzamento dell'anidride carbonica che non diminuisce affatto il rischio di ipossia, ipossiemia e ipercapnia, ma lo aumenta. Questa tecnica, estremamente nota nella cultura popolare e usata anche per gli attacchi d'ansia, fu inventata dal medico statunitense Alexander Winter (1908-1978) sulla base della sua esperienza durante la seconda guerra mondiale e pubblicata nel 1951 e causa anche la stimolazione del nervo vago. Questa pratica \u00e8 sconsigliata in quanto malattie gravi, come l'infarto cardiaco e l'asma bronchiale, mimano il quadro clinico dell'iperventilazione, ma in questi casi l'aumento di anidride carbonica e la riduzione d'ossigeno che conseguono alla respirazione con sacchetto possono portare a un peggioramento della prognosi di queste condizioni.\nLe benzodiazepine e gli SSRI possono essere utili nel trattamento cronico, per ridurre lo stress scatenante gli episodi acuti, riducendo gravit\u00e0 e frequenza degli stessi."}
{"id": "207909", "revid": "125495601", "url": "https://it.wikipedia.org/wiki?curid=207909", "title": "Via Clodia", "text": "La via Clodia era un'antica strada romana che collegava Roma con l'Etruria interna.\nDescrizione.\nLa strada collegava la via Cassia con la via Aurelia, ma mentre le due vie maggiori erano progettate principalmente per i trasferimenti militari di lungo raggio, la via Clodia era di corto raggio, funzionale ai traffici mercantili tra Roma e gli insediamenti etruschi preesistenti. . Il nome deriva da un ignoto magistrato della gens Claudia o Clodia che la fece costruire.\nAnalogamente alla via Cassia, segue un tracciato etrusco preesistente, ricalcando tra Pitigliano, Sorano e Sovana il percorso delle vie cave. La strada fu probabilmente utilizzata come via di penetrazione e conquista dell'Etruria da parte dell'esercito romano.\nAlcuni tratti basolati sono conservati nei territori di Bracciano, Oriolo Romano, Vejano, Blera, Tuscania e Saturnia (porta Romana), ma attualmente solo parte del percorso \u00e8 nota.\nMansiones.\nSecondo la Tabula Peutingeriana, le mansiones che la via Clodia incontrava nel suo percorso erano:"}
{"id": "207910", "revid": "670104", "url": "https://it.wikipedia.org/wiki?curid=207910", "title": "Hockey Club Bolzano", "text": "LHockey Club Bolzano (in tedesco \"Hockey Club Bozen\" o anche \"HC Bozen\") \u00e8 una squadra di hockey su ghiaccio di Bolzano. \u00c8 la squadra che vanta, in Italia, il maggior numero di scudetti vinti. Dalla stagione 2013-2014 gioca tuttavia nel campionato mitteleuropeo denominato \"ICE Hockey League\", che vinse gi\u00e0 nella stagione di debutto.\nStoria.\nL'Hockey Club Bolzano fu fondato nel 1933. La grande crescita dell'attivit\u00e0 hockeistica italiana avvenne per\u00f2 soprattutto nel dopoguerra e in particolare nel nord-est proprio grazie alle formazioni dell'Hockey Club Bolzano e dell'Hockey Club Ortisei (in seguito HC Gardena) che si aggiunsero alle rivali milanesi e al Cortina. Dopo Milano anche Cortina usc\u00ec dal giro del grande hockey e dal 1976 al 1985 fu tutto un derby altoatesino fra il Bolzano, vincitore di 7 scudetti, ed il Gardena che ne vinse 3. Nel 1988 il Bolzano cuc\u00ec la stella sulle maglie (decimo scudetto).\nDal 1995 il Bolzano ritorna alla ribalta nazionale vincendo 5 scudetti in sei anni e diventando la formazione italiana pi\u00f9 scudettata con sedici trionfi (verr\u00e0 eguagliato dal Cortina nel 2007). Dalla stagione 1998/99 adotta il soprannome \"Foxes\" in onore dell'allora sponsor Birra Forst e dei suoi proprietari: la famiglia Fuchs (che in italiano significherebbe letteralmente \"volpe\"). Nella stagione 1999/00, l'Asiago deve arrendersi in finale contro il Bolzano, dopo aver dominato la stagione: dopo questo successo dovranno passare altri 8 anni prima di rivedere i biancorossi conquistare lo scudetto.\nNel 2000 la societ\u00e0 modifica la sua denominazione ed assume il nuovo nome di Hockey Club Bolzano 2000. Dopo 8 anni di assenza, nel 2007-08 vince in finale playoff il derby con il Renon e si aggiudica cos\u00ec il 17\u00ba titolo, tornando quindi ad essere la squadra col maggior numero di tricolori conquistati, dopo essere stata raggiunta l'anno prima dal Cortina. Nel 2008 il Bolzano torner\u00e0 poi a disputare una competizione europea, la Continental Cup, ospitando (e vincendo) al Palaonda anche uno dei gironi, tra il 21 e il 23 novembre 2008. La qualificazione ottenuta port\u00f2 i biancorossi per la prima volta alla fase finale di una competizione europea IIHF.\nL'approdo in Erste Bank Eishockey Liga.\nNel corso dell'estate del 2013 il club bolzanino fece richiesta per accedere alla EBEL, il campionato austriaco, rimasto con sole 11 formazioni e con la possibilit\u00e0 cos\u00ec da riportarne il numero a 12. Il 26 giugno 2013 la FISG e la LIHG diedero ufficialmente al Bolzano il via libera al trasferimento nella lega austriaca, campionato a cui pi\u00f9 volte il Bolzano (gi\u00e0 dal 2008) aveva pensato - e tentato - di iscriversi, in quanto considerato di maggior livello e visibilit\u00e0 rispetto a quello italiano. La scelta fu anche motivata dalla necessit\u00e0 di reperire nuovi sponsor dato che la squadra non versava in una buona situazione finanziaria. Contestualmente (dopo aver siglato un accordo con i vertici della Lega austriaca per 3 anni di permanenza nel campionato austriaco), nel campionato italiano si iscrisse una seconda squadra del Bolzano, in serie B (allora terza serie del torneo).\nIl titolo al primo anno di partecipazione.\nNel febbraio 2014, approfittando della pausa dei campionati dovuta alle Olimpiadi di So\u010di 2014, il Bolzano organizz\u00f2 un triangolare per festeggiare gli 80 anni della societ\u00e0, contro Dragons de Rouen (squadra del campionato francese) e Jugra Chanty-Mansijsk (squadra iscritta in KHL). La vittoria and\u00f2 al team russo, vittorioso in ambo gli incontri disputati, mentre il Bolzano perse, seppur di misura, tutte e due le partite giocate e si piazz\u00f2 all'ultimo posto. L'esordio nel campionato austriaco fu invece gi\u00e0 dall'inizio molto positivo, con la squadra che gioc\u00f2 un'ottima regular season, piazzandosi al quarto posto e garantendosi cos\u00ec l'accesso ai playoff per il titolo, titolo che poi, a sorpresa, vinse (prima squadra estera a riuscire nell'impresa) nella decisiva gara-5 giocata al palazzo del ghiaccio di Salisburgo contro il team dei Red Bull, societ\u00e0 che aveva investito un budget molto pi\u00f9 elevato della squadra italiana per allestire il proprio roster. La rete della vittoria all'overtime di gara 5 fu segnata dallo sloveno Ziga Pance.\nGrazie alla vittoria della EBEL il Bolzano si garantir\u00e0 l'accesso alla prima edizione della Champions Hockey League, prestigioso torneo per club. Disputer\u00e0 tale manifestazione e il secondo anno in EBEL nonostante numerose difficolt\u00e0 finanziarie che rischiarono di compromettere l'iscrizione del team a tali competizioni, solo in extremis infatti la societ\u00e0 altoatesina confermer\u00e0 la sua partecipazione a tali tornei. Anche per questo motivo, col roster ancora non allestito e senza aver disputato la preparazione, l'esordio in coppa sar\u00e0 piuttosto deludente: il Bolzano verr\u00e0 infatti sconfitto per 9-0 in casa della squadra finlandese del TPS. Nelle successive partite gli altoatesini si comporteranno meglio, ma non riusciranno ad accedere alla fase successiva in virt\u00f9 del terzo posto ottenuto nel rispettivo girone (le altre due squadre della EBEL vinceranno invece i propri raggruppamenti).\nNella stagione EBEL 2014/15 il Bolzano riusc\u00ec ad approdare ai playoff tramite il Qualification Round. Usc\u00ec per\u00f2 ai quarti di finale, per mano del Linz, al termine di un'agguerritissima serie terminata a gara 7.\nLa stagione EBEL 2015/16 fu senz'altro positiva per i biancorossi, anche grazie alla sempre crescente passione dei tifosi. I Foxes approdarono ai playoff terminando al quarto posto la stagione regolare (dopo il pick-round) e, per il secondo anno consecutivo, incontrarono i Black Wings Linz ai quarti di finale playoff: una serie molto equilibrata e un Palaonda gremito in gara 5 con oltre 7.000 spettatori non consentirono per\u00f2 ai biancorossi di superare lo scoglio e gli austriaci riuscirono a spuntarla in sei gare.\nIl nuovo logo e la nuova \"rinascita\".\nIl 19 maggio 2016, in una conferenza stampa, la societ\u00e0 comunica il nuovo nome completo della squadra, HCB S\u00fcdtirol-Alto Adige Alperia, e rivela anche il nuovo logo. Nell'occasione \u00e8 stata anche presentata una programmazione dettagliata della preseason, segno di un \"rinascimento\" della societ\u00e0 dopo i problemi finanziari degli anni passati.\nLa stagione EBEL 2016/17 vede il Bolzano ricostruire una delle squadre pi\u00f9 forti degli ultimi anni smontata dalle partenze di giocatori come Joel Broda passato al Linz e gli attaccanti Taylor Vause e Jerry Pollastrone invece al Vienna. Alle importanti riconferme di Nick Palmieri e Brodie Reid, l'amministratore delegato Dieter Knoll completa la rosa affidata ancora a coach Tom Pokel con gli arrivi di giocatori come Travis Oleksuk, Ryan Glenn e il portiere slovacco Marcel Melichercik che saranno protagonisti della seguente stagione. La stagione hockeystica vede i Foxes eguagliare le 24 vittorie della stagione precedente e qualificarsi al sesto posto della regular season. Dopo un via vai di giocatori il Bolzano si appresta a cominciare i playoffs con il ritorno dell'attaccante Andrew Yogan e l'aggiunta dell'ala Lindsay Sparks per sostituire l'infortunato Nick Palmieri. Il Linz piazzatosi alla quarta posizione nella RS si vede costretto a pescare il Bolzano per la terza stagione consecutiva. Questa volta per\u00f2 il Bolzano chiude la serie a gara-5 grazie e va ad affrontare in semifinale i Vienna Capitals vincitori della Regular Season. In semifinale la formazione austriaca \u00e8 semplicemente troppo forte e vince la serie in sole 4 gare complice anche l'infortunio in gara 1 del miglior giocatore dei Foxes, Brodie Reid. I Capitals vinceranno la EBEL 2016/17 con un incredibile record ai playoffs di 12 vittorie in altrettante partite.\nIl \"Miracle on Ice\" del 2017/18.\nLa stagione EBEL 2017/18 si riveler\u00e0 poi la pi\u00f9 difficile e la pi\u00f9 incredibile dei Foxes nel campionato austriaco. Infatti dopo i consueti cambiamenti in estate che vedono l'allontanamento di coach Tom Pokel a favore di Pat Curcio, anche il roster viene rivoluzionato: tra le grandi perdite ci sono da segnalare la partenza di Marco Insam per la Finlandia, il difensore Ryan Glenn approdato al Villach, Andrew Yogan all'Innsbruck, e il top scorer Brodie Reid andato invece a rinforzare il Dornbirn oltre che alla partenza di Nick Palmieri. Tra i tanti nuovi acquisti della squadra assemblata da Knoll e i suoi collaboratori ci sono i due ex Nhl'ers Mike Angelidis e Mike Halmo, lo sniper Austin Smith arrivato dall'Innsbruck, l'attaccante italo-canadese Alex Petan e il difensore Mat Clark anche lui con un passato in NHL.\nNonostante le molte aspettative l'inizio del Bolzano \u00e8 da dimenticare tant'\u00e8 che a novembre la squadra si trova all'ultimo posto in classifica. A pagarne le conseguenze sono prima il portiere Marcel Melichercik sostituito in primo luogo da Matt Climie il quale si infortuna nella vittoria contro il Linz e quindi arriva l'ottimo Jakub Sedl\u00e1\u010dek che per\u00f2 lascia dopo 6 partite e viene a sua volta sostituito da Pekka Tuokkola (ex Klagenfurt e Vienna Capitals). Oltre al valzer dei portieri anche Pat Curcio viene sollevato dall'incarico poco dopo per essere sostituito dal finlandese Kai Suikkanen. Con l'arrivo di coach Suikkanen e il rientro graduale degli infortunati oltre all'aggiunta degli attaccanti Angelo Miceli e Mattias Sointu, il Bolzano si risolleva e arriva a sfiorare il pick round prima di qualifcarsi ai playoffs all'ultima partita battendo l'Orli Znojmo ai rigori dopo essere stati sotto 3-0.\nNonostante il poco raccomandabile ottavo posto al termine di una stagione assurda nessuna delle prime tre squadre qualificate ha il coraggio di scegliere il Bolzano e quindi tocca al Klagenfurt affrontare i biancorossi ai quarti di finale che vedono la formazione italiana vincere la serie 4-2. In semifinale i Foxes affrontano ancora una volta i Vienna Capitals che hanno di nuovo vinto la regular season e che hanno perso solamente 2 partite su 18 negli ultimi due anni ai playoffs. Nonostante tutti i pronostici diano il biancorossi come sfavoriti, la formazione di coach Suikkanen dopo aver perso gara-1 per 4-0, pareggia in gara-2 vincendo per 4-1 e trionfa nelle successive tre partite 3-2(ot); 5-2 e 2-1 per accedere alla sua seconda storica finale della EBEL, contro il Red Bull Salzburg.\nLa finale vede gli altoatesini, anche in questo caso sfavoriti dal pronostico, trionfare al termine di una emozionante serie decisasi solo alla settima gara, conclusasi sul punteggio di 3-2 per la formazione bolzanina. A fine partita, il capitano Alexander Egger annuncia il ritiro, cedendo il posto ad Anton Bernard.\nCon la qualificazione in finale l'HCB S\u00fcdtirol/Alto Adige Alperia si aggiudica anche il diritto di partecipare alla Champions Hockey League del 2018/19. L'8 maggio 2018, attraverso un sondaggio sulla loro pagina Facebook, viene scelta la maglia per la Champions Hockey League 2018/19.\nLa stagione 2018/19 - Per la prima volta tra le prime 16 squadre d'Europa.\nNella sua seconda partecipazione alla Champions Hockey League, l'Hockey Club Bolzano battono in casa lo Skelleftea AIK e l'IFK Helsinki. La truppa di coach Kai Suikkanen vince anche in Finlandia, spianandosi cos\u00ec la strada per l'approdo agli ottavi di finale della competizione. Qui i Foxes si scontrano contro i cechi dell'HC Skoda Plzen, che hanno agilmente la meglio sugli altoatesini nella doppia sfida di andata e ritorno.\nIn campionato intanto il Bolzano riesce a mantenersi costantemente nella Top Six, trovando anche la vetta della classifica nel corso della regular season. Poi un calo delle prestazioni che, al termine del Pick Round, porta a un clamoroso esonero di coach Kai Suikkanen a due giorni dall'inizio dei playoffs: il finlandese viene rimpiazzato dal canadese Clayton Beddoes, che viene affiancato in panchina dalla leggenda biancorossa Alexander Egger. Con una squadra dimezzata dagli infortuni, i Foxes vengono eliminati in cinque gare ai quarti di finale dall'EC KAC, che vincer\u00e0 poi il titolo.\nIl docufilm \"Hockeytown\".\nIl 9 maggio 2019 esce nelle sale cinematografiche \"Hockeytown\", il docufilm girato dallo scrittore e regista bolzanino Daniele Rielli, che racconta l'epica cavalcata dell'Hockey Club Bolzano nella stagione 2017/18, dall'ultimo posto fino alla conquista del Karl Nedwed Trophy. La pellicola ripercorre la storia biancorossa, con le interviste alle leggende della squadra, per poi concentrarsi su quel \"Miracle on Ice\" del Bolzano con immagini e interviste ai protagonisti. Il docufilm ha ottenuto un quadriplo sold out nelle prime serate ed \u00e8 stato proiettato anche a Milano.\nMaglie ritirate.\nIl 24 febbraio 2019, per la prima volta nella sua storia, l'Hockey Club Bolzano ritira ufficialmente un numero di maglia, il #33 di Gino Pasqualotto. La cerimonia di innalzamento della maglia si svolge davanti a un Palaonda gremito, alla presenze di numerose leggende che hanno fatto la storia della squadra e della societ\u00e0.\nPalaghiaccio.\nDal 1953 al 1993 la squadra ha avuto come ghiaccio di casa il palazzo del ghiaccio di via Roma. Si trattava del padiglione 1 della vecchia fiera di Bolzano, che ogni anno, all'inizio della stagione invernale, veniva adibito a palazzo del ghiaccio.\nDalla stagione 1993/94, il Bolzano gioca le proprie partite casalinghe al Palaonda, impianto dalla capacit\u00e0 di oltre 7.220 persone inaugurato per i campionati mondiali di hockey su ghiaccio che l'Italia ospit\u00f2 nella primavera del 1994.\nRoster 2021/2022.\nAllenatore.\n Greg Ireland\nDenominazioni e sponsorizzazioni.\nLa squadra nel corso degli anni ha cambiato pi\u00f9 volte la denominazione ufficiale, legandola di volta in volta ai diversi sponsor. Dal 2007-08 la denominazione completa \u00e8 stata Hockey Club Bolzano Interspar, dalla stagione 2013/14, primo anno in EBEL, la denominazione della squadra \u00e8 invece HCB S\u00fcdtirol-Alto Adige. Dal 2016 la squadra ha preso il nome di HCB S\u00fcdtirol-Alto Adige Alperia.\nPer la prima volta il cambio di nome avvenne nel 1958, quando fu denominata Hockey Club Bolzano OZO (societ\u00e0 nata dalla fusione tra HC Bolzano e Scoiattoli Bolzano). Mantenne questa denominazione per due stagioni, fino a quando lo sponsor principale divenne la Graetz, e conseguentemente la squadra fu rinominata Hockey Club Bolzano Graetz, ancora per due stagioni.\nFino al 1967 la squadra manterr\u00e0 il nome senza sponsor, ma dalla successiva fu il birrificio Forst a dare il proprio nome alla squadra, che si chiam\u00f2 Hockey Club Bolzano Forst nel 1967-68 e nel 1968-69. Questa denominazione ritorn\u00f2 poi molti anni dopo, dal 1995-96 al 2005-06.\nLe altre denominazioni furono Hockey Club Bolzano Coca Cola (dal 1970-71 al 1976-77), Hockey Club Bolzano Henkell (nel 1977-78), Hockey Club Bolzano Despar (nel 1978-79), Hockey Club Bolzano W\u00fcrth (dal 1979-80 al 1985-86 e poi nuovamente nel 1994-95), Hockey Club Bolzano Dival (dal 1986-87 al 1988-89), Hockey Club Bolzano Lancia (dal 1989-90 al 1991-92), Hockey Club Bolzano Plose (nel 1992-93), Hockey Club Bolzano Q8 (nel 1993-94), Hockey Club Bolzano Villani (nel 2006-07)."}
{"id": "207912", "revid": "122915978", "url": "https://it.wikipedia.org/wiki?curid=207912", "title": "Galena", "text": "La galena \u00e8 un minerale, un solfuro di piombo appartenente al gruppo omonimo.\nIl nome deriva dal medico della Grecia antica Galeno (II sec. a.C.).\nDescritto per la prima volta da Plinio il Vecchio come minerale di piombo.\nSpesso la galena contiene percentuali sensibili di argento, per questa ragione \u00e8 nota anche come galena argentifera o piombo argentifero.\nAbito cristallino.\nCubi, ottaedri e loro combinazioni, raramente in lamine e geminati. Concresce, a volte, con sfalerite, oppure come pseudomorfa di piromorfite. La superficie dei cristalli \u00e8 spesso ruvida, a volte ricoperta da quarzo, calcite e calcopirite.\nOrigine e giacitura.\nSi trova soprattutto in giacimenti filoniani di origine idrotermale, accompagnata da diversi tipi di ganga (ad esempio calcite, quarzo, fluorite e barite).\nQuando affiora in superficie la galena si pu\u00f2 trovare spesso alterata, per azione degli agenti atmosferici, e trasformata parzialmente in carbonati di piombo, ossidi e solfati.\nForma in cui si presenta in natura.\nSi presenta in cristalli cubici di colore grigio piombo, aggregati granulari, grossolani o compatti, scheletrici o in stalattiti.\nCaratteri fisico-chimici.\nMalleabile, fonde molto facilmente sul carbone di legna, producendo vapori solforosi e piccole sferule malleabili. Solubile in HNO3 con separazione di zolfo e formazione di PbSO4. Nella pulitura, eventuali rivestimenti di calcite possono essere rimossi con acido acetico.\nLocalit\u00e0 di ritrovamento.\nMolto comune e diffusa. I pi\u00f9 grandi depositi si trovano negli Stati Uniti (Missouri, Oklahoma, Kansas, Colorado, Utah, Idaho), in Inghilterra (Cumberland), in Australia (Broken Hill), in Germania (Erzgebirge) e in Messico (Eulalia). Grandi cristalli si trovano anche nel giacimento di St\u0159\u00edbro, presso P\u0159\u00edbram, in Repubblica Ceca.\nIn Italia si trova a Cuasso al Monte e a Boarezzo, in provincia di Varese; in Val Calolden, in provincia di Lecco; sulle pendici del monte Civillina a Recoaro, in provincia di Vicenza; a Gorno e Dossena in provincia di Bergamo; a Raibl in provincia di Udine; a Corvara e Terlano, in provincia di Bolzano; nelle miniere di Grigna e di Argentiera ad Auronzo di Cadore; e in tante altre localit\u00e0 come Montevecchio e Monteponi nella provincia del Sud Sardegna e \"Sos Enattos\" di Lula (Nuoro).\nSi trova anche a Stazzema, un piccolo comune ai piedi delle Alpi Apuane, pi\u00f9 precisamente in un sito che ne prende direttamente il nome, ovvero il paese di Gallena dove si trova una miniera abbandonata scavata in epoca romana.\nUtilizzo.\n\u00c8 il principale minerale utile per l'estrazione di piombo.\nNel passato la galena \u00e8 stata estratta pi\u00f9 per il suo contenuto di argento (soprattutto in epoca medievale quando l'argento era largamente usato per battere moneta) che per la produzione di piombo. Nel secolo scorso, prima del crollo del prezzo dell'argento, questo prezioso metallo ha assunto connotazioni economiche interessanti come sottoprodotto assai remunerativo delle miniere di galena.\nEra utilizzata per costruire un primitivo tipo di diodo raddrizzatore, usato nelle ormai obsolete radio a galena.\nVeniva utilizzata anche come componente per le vernici, ma gi\u00e0 da tempo questo uso \u00e8 stato abbandonato per l'alta tossicit\u00e0 del piombo."}
{"id": "207916", "revid": "963244", "url": "https://it.wikipedia.org/wiki?curid=207916", "title": "Edvige", "text": "Origine e diffusione.\n\u00c8 la forma italiana dal tedesco \"Hedwig\", a sua volta una continuazione dell'antico nome germanico \"Hadewig\" o \"Haduwig\"; \u00e8 composto da due elementi; il primo \u00e8 \"hathu\" (o \"hadu\", \"battaglia\", anche se alcuni citano \"ed\", \"propriet\u00e0\"), mentre il secondo viene identificato ora con \"wig\" (\"guerra\", presente anche in Heilwig, Wiebe e Luigi), ora con \"wiha\" (\"sacra\"); secondo alcune delle fonti che riportano \"wiha\", la connessione a \"wig\" sarebbe frutto di una sostituzione successiva.\nIn Italia, dove risulta diffuso soprattutto al Nord, si \u00e8 affermato grazie alla fama di alcuni personaggi storici (fra cui due sante) e alla popolarit\u00e0 della protagonista del dramma di Ibsen \"L'anitra selvatica\".\nL'ipocoristico \"Hedy\" \u00e8 condiviso anche da altre nomi che cominciano con l'elemento \"hadu\".\nOnomastico.\nL'onomastico si pu\u00f2 festeggiare il 16 ottobre in memoria di santa Edvige di Andechs, monaca cistercense, duchessa di Slesia e di Polonia, oppure il 17 luglio (o il 28 febbraio) in ricordo di santa Edvige di Polonia, regina di Polonia e granduchessa di Lituania. Si ricorda anche una beata, Maria Imelda del Ges\u00f9 Eucaristico, al secolo Jadwiga Karolina \u017bak, una delle Martiri di Nowogr\u00f3dek, il 1\u00ba agosto."}
{"id": "207917", "revid": "124292925", "url": "https://it.wikipedia.org/wiki?curid=207917", "title": "Shelob", "text": "Shelob (Aragne nella nuova traduzione de \"Il Signore degli Anelli\") \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien.\nStoria.\nShelob era un \"malefico essere in forma di ragno\", che viveva in alto sulle montagne degli Ephel D\u00faath che delimitano Mordor; \"l'ultima figlia di Ungoliant nel tormentare il mondo infelice\". Bench\u00e9 risiedesse a Mordor e fosse incredibilmente malvagia, rimase indipendente da Sauron e dalla sua influenza.\n\u00c8 presentata per la prima volta nel capitolo \"La Tana di Shelob\":\nSi stabil\u00ec in uno dei cunicoli di Torech Ungol (\"Tana del Ragno\"), una rete di gallerie posta sotto l'altopiano di Cirith Ungol (\"Passo del Ragno\"), anche se una volta probabilmente viveva nel Beleriand, pi\u00f9 precisamente sull'Ered Gorgoroth dove si rifugi\u00f2 Ungoliant. Chiamata anche il \"Ragno dell'Oscurit\u00e0\", suoi discendenti (di cui si nutriva spesso) erano anche i Ragni che catturarono nel Bosco Atro i Nani amici di Bilbo Baggins (come narrato ne \"Lo Hobbit\"), probabilmente nati durante la sua permanenza nel Beleriand.\nLa tana di Shelob era lungo il sentiero che Frodo Baggins e Samvise Gamgee hanno intrapreso per tentare di raggiungere il Monte Fato. Le sue ragnatele erano forti e fabbricate intelligentemente, ed intrappolavano chiunque provasse ad attraversarle. Gollum aveva incontrato Shelob durante il suo precedente viaggio a Mordor, e apparentemente l'aveva idolatrata, promettendole del cibo. Gli Orchi della Torre di Cirith Ungol la chiamavano \"Shelob la Grande\" e \"Sua Eccellenza\", e sapevano del rapporto tra Gollum e lei (si riferivano a lui come l\"'Infido Servitore\"). Lo stesso Sauron sapeva della sua esistenza, ma la ignorava, considerandola un'utile guardiana del passo. A volte le inviava anche prigionieri per cui non aveva ulteriori usi.\nGollum condusse gli Hobbit nella sua tana cos\u00ec da poter prendere l'Unico Anello dopo che lei li avesse mangiati, poich\u00e9 lei non aveva interesse ad esso. Attacc\u00f2 e punse Frodo, paralizzandolo, mentre Gollum provava a strangolare Sam. Tuttavia Sam, esasperato, si sbarazz\u00f2 di Gollum e attacc\u00f2 disperatamente Shelob con la spada del suo padrone. Dopo averle spaccato un artiglio della gamba ed averle trafitto un occhio (quest'ultimo era l'unica parte molle del suo corpo), la sconfisse definitivamente quando la stessa Shelob si lanci\u00f2 su Pungolo mentre tentava di schiacciarlo. Fugg\u00ec nella sua tana, gravemente ferita. La storia sostiene che il suo destino finale rimarr\u00e0 ignoto ai popoli della Terra di Mezzo. Fa notare anche - gli stessi Orchi vi fanno caso - che era la prima volta che qualcuno avesse \"punto con un chiodo\" Shelob.\nCredendo che Frodo fosse morto, Sam prese l'Anello dal suo amico e si lasci\u00f2 il corpo alle spalle, ma sentendo la conversazione tra due Orchi scopr\u00ec che Shelob poteva iniettare una dose non letale di veleno alle sue vittime in modo da renderle incoscienti e mantenerne le carni fresche. Comunque, nel testo prova a \"uccidere\" subito Sam.\n\u00c8 possibile che dopo la Guerra dell'Anello e la caduta di Sauron essa abbia continuato a vivere nell'oscurit\u00e0 della sua Tana.\nNome.\nIl nome \"Shelob\" deriva da una combinazione di \"she\" (\"lei\", in Inglese moderno) + \"lob\" - essendo \"lob\" una parola in Inglese arcaico per \"ragno\", collegata alla parola \"lobster\" (\"aragosta\", in Inglese moderno; dal latino \"locusta\" influenzato dall'Antico inglese), a \"loppe\" (\"pulce\", in Antico inglese) e a \"spider\" (\"ragno\", in Inglese moderno). La parola non \u00e8 collegata a \"cobweb\" (\"ragnatela\", in Inglese moderno).\nAdattamenti.\nNella trilogia di Peter Jackson, che \u00e8 basata sul libro, Shelob appare dopo la met\u00e0 del terzo film, \"Il ritorno del re\". Nel film, Shelob ha un pungiglione retrattile velenoso sull'estremit\u00e0 posteriore, tra le filiere, che ricorda quello di una vespa. Questo \u00e8 molto diverso dai ragni veri (bench\u00e9 in linea con la raffigurazione originale del romanzo), che iniettano il veleno con i loro denti aguzzi, parte dei cheliceri. Shelob appare anche con la bocca spalancata, mentre i veri ragni possono ingerire solo liquidi. Ancora una volta, per\u00f2, queste incongruenze diventano verit\u00e0 secondo la descrizione effettuata da Tolkien ne \"Le due torri\". Comunque, secondo il commento in DVD, Jackson dice che l'aspetto di Shelob \u00e8 per lo pi\u00f9 basato sui \"Porrhothele antipodiana\" della Nuova Zelanda, che lui odia. Comunque nel film non si dice se Shelob possa essere o no qualcosa di pi\u00f9 di un semplice ragno gigante, non possedendo il sovrannaturale terrore della sua genitrice Ungoliant.\nNel film, Shelob \"punge\" Frodo al petto, mentre nel libro lo perfora nel collo, sopra la cotta di maglia in \"mithril\". Questa \u00e8 una possibile incongruenza nella trama, dal momento che, in un'altra scena, Sam sente due Orchi litigare per la sua intatta camicia in mithril (bench\u00e9 il pungiglione potrebbe semplicemente averlo colpito sotto il riparo della camicia, ma appena al di sotto del suo collo).\nNel videogioco ', che \u00e8 basato sul film, Shelob \u00e8 uno dei boss e la sua sconfitta \u00e8 richiesta per completare il livello \"Tana di Shelob\". Ne ' \u00e8 un'unit\u00e0 eroica della fazione dei Goblin. Nel videogioco \"\", Shelob pu\u00f2 assumere le sembianze di una bellissima donna bruna. In un ricordo segreto sbloccabile si scopre che durante la Seconda Era Shelob e Sauron erano amanti nelle rispettive forme umanoidi ma Sauron trad\u00ec Shelob per ottenere un vantaggio politico su un re umano nemico e per questo Shelob fugg\u00ec nelle gallerie di Cirith Ungol giurando vendetta."}
{"id": "207919", "revid": "298055", "url": "https://it.wikipedia.org/wiki?curid=207919", "title": "Forum Clodii", "text": "Forum Clodii era sede di una praefectura lungo la Via Clodia, a circa 23 miglia romane, circa 34 km a nord-ovest di Roma, invece delle 32 miglia come afferma l'Itinerario Antonino, sul lato occidentale del \"Lacus Sabatinus\" e collegata alla Via Cassia a \"Vacanae\" da un ramo della strada che corre nel lato nord del lago in direzione di Trevignano Romano. Lungo lo stesso tracciato stradale (SP 4/a Settevene - Palo I tronco) si pu\u00f2 ammirare l'antico \"Vicus Aurelii\" (Vicarello). \nNella Tabula Peutingeriana del XII-XIII secolo il luogo viene indicato lungo la Via Clodia come \"mansiones\", dopo \"Careias\" (Galeria) e \"ad Nonas\" (Vigna di Valle).\nIl sito \u00e8 segnato dalla chiesa dei Santi Marco, Marciano e Liberato, nell'attuale tenuta di San Liberato, e sotto la giurisdizione dell'attuale parrocchia di San Lorenzo in Pisciarelli fondata nell'VIII o nel IX secolo. In base ad alcune epigrafi rinvenute in loco, nel II secolo a.C. er\u00e0 sede durante il periodo augusteo della \"praefectura Claudia\".\n\"Forum Clodii\" fu anche sede vescovile, \"diocesi foroclodiense\", fino al 502; a seguito dell'invasione longobarda cadde in rovina determinando probabilmente nel 649 il passaggio della sede vescovile nella vicina \"Manturanum\". L'insediamento romano \u00e8 oggi visitabile nella cosiddetta \"Macchia della Fiora\", lungo il tratto di Via Clodia che collega i centri di Bracciano e Manziana. \nDi Monterano sono note e apprezzate le rovine del centro abitato. Mentre la chiesa di S. Liberato nell'antico sito di Forum Clodii \u00e8 non solo fruibile ma ben conservata."}
{"id": "207920", "revid": "1305772", "url": "https://it.wikipedia.org/wiki?curid=207920", "title": "Cimitero acattolico", "text": ""}
{"id": "207921", "revid": "1543377", "url": "https://it.wikipedia.org/wiki?curid=207921", "title": "Boromir", "text": "Boromir \u00e8 un personaggio di Arda, l'universo immaginario creato dallo scrittore inglese J. R. R. Tolkien. Compare solo nel romanzo \"Il Signore degli Anelli\".\nAll'interno del \"corpus\" dello scrittore, Boromir si distingue per essere il figlio del Sovrintendente di Gondor, Denethor, fratello maggiore di Faramir, nonch\u00e9 membro della Compagnia dell'Anello. Il ruolo di Boromir ne \"Il Signore degli Anelli\" \u00e8 quello di aiutare Frodo Baggins nel suo viaggio verso Mordor allo scopo di distruggere l'Unico Anello creato dall'Oscuro Signore Sauron. Ne \"Il Signore degli Anelli\", inoltre, \u00e8 l'unico membro della Compagnia dell'Anello a morire nel corso del viaggio, oltre ad essere l'unico del gruppo a venir corrotto dall'Unico Anello. Riacquista per\u00f2 l'onore immolandosi nel tentativo di agevolare la fuga di Meriadoc Brandibuck e Peregrino Tuc durante l'assalto degli Uruk-hai.\nNel romanzo, Boromir segue un percorso narrativo molto simile a quello di Saruman e Gollum, anch'essi intenzionati ad impadronirsi dell'Unico Anello, con la sola differenza che Boromir rimarr\u00e0 dalla parte delle forze del bene contrariamente agli altri due personaggi.\nCreazione e sviluppo del personaggio.\nIl personaggio di Boromir appare per la prima volta nella prima bozza del capitolo de \"Il Consiglio di Elrond\" scritta da Tolkien nel 1939. In tale versione, Boromir viene descritto come \"un uomo il cui volto \u00e8 nobile, ma scuro e triste\". A differenza di altri personaggi, gi\u00e0 da questa versione il nome del personaggio \u00e8 Boromir, ma Tolkien non descrive la ragione per cui il personaggio \u00e8 giunto a Gran Burrone. All'inizio, Tolkien non aveva intenzione di rendere Boromir un membro della Compagnia dell'Anello, ma successivamente si convinse ad inserirlo nel gruppo. Nella prima versione scritta da Tolkien riguardo alla salita verso il passo di Caradhras, Boromir svolgeva un ruolo molto importante nel gruppo.\nNel 1940, Tolkien incominci\u00f2 a riscrivere il capitolo sul consiglio di Elrond e, in esso, gli inser\u00ec il motivo del viaggio di Boromir verso Gran Burrone, ovvero il sogno profetico riguardo l'Unico Anello. In questa nuova versione, \u00e8 Boromir a sognare tale evento e non Faramir che, all'epoca, non era stato ancora creato dall'autore.\nNelle prime bozze sui capitoli dopo gli eventi riguardo Moria, la storia di Boromir \u00e8 molto diversa dalla versione definitiva. Tolkien non aveva ancora deciso di far morire il personaggio e prefer\u00ec, all'inizio, farlo schierare dalla parte di Saruman con il quale avrebbe cercato di detronizzare Aragorn. In questa bozza, inoltre, Boromir moriva per mano di Aragorn, durante un combattimento con quest'ultimo. Se si legge attentamente il capitolo su L\u00f3rien, si possono notare i primi segni di tradimento di Boromir in quanto questo capitolo non \u00e8 stato modificato dall'autore e presenta ancora la cronologia con la precedente versione che vedeva Boromir morire per mano di Aragorn. Solo nell'inverno tra il 1941-1942, Tolkien decide di modificare il racconto nella versione originale e fa morire Boromir da eroe, nel tentativo di difendere gli Hobbit, prima di confessare ad Aragorn di aver cercato di togliere l'Unico Anello a Frodo.\nBiografia del personaggio.\nNato nell'anno 2978 della Terza Era, Boromir \u00e8 il figlio primogenito di Denethor II, Sovrintendente di Gondor, e Finduilas di Dol Amroth. Suo fratello minore, Faramir \u00e8 nato cinque anni pi\u00f9 tardi. Nell'anno 3018 della Terza Era, Boromir, divenuto capitano di Gondor, riesce a difendere Osgiliath, con un drappello di uomini, dalle armate di Mordor capitanate dal Re stregone di Angmar. Da questa vittoria, tuttavia, solo pochi rientrano a Minas Tirith, tra cui lo stesso Boromir, suo fratello e altri quattro valorosi soldati. Il giorno prima dell'assalto finale, Faramir fa un sogno misterioso che gli narrava una profezia:\nIl sogno si ripete pi\u00f9 volte sia a Faramir che a Boromir, e cos\u00ec, secondo il parere di Denethor, i fratelli si accordano per andare a Gran Burrone in cerca di un'interpretazione del sogno. Boromir si offre di andare al posto del fratello e lascia Minas Tirith il 4 luglio, intraprendendo un viaggio di pi\u00f9 di cento giorni prima di arrivare a destinazione. Una volta giunto a Gran Burrone, Elrond lo invita al Consiglio di Elrond dove \u00e8 il primo ad intervenire nella discussione. Boromir cerca di convincere il Consiglio a portare l'Unico Anello a Gondor e di utilizzarlo contro le forze del male, ma Gandalf si oppone rivelando che l'anello non pu\u00f2 essere utilizzato per questi propositi. La sua richiesta non viene accettata dal consiglio e Boromir si unisce alla Compagnia dell'Anello, il cui obiettivo \u00e8 quello di proteggere il portatore dell'Unico Anello e di distruggere quest'ultimo nel Monte Fato a Mordor. Nel corso del viaggio, Boromir affronta diverse battaglia, finch\u00e9, dopo l'apparente morte di Gandalf, si reca nei boschi di Lothl\u00f3rien, casa della Dama elfica Galadriel e di Sire Celeborn, dove sia lui che il gruppo possono finalmente riposarsi. Qui Galadriel lo mette in guardia sul destino che aspetta la sua citt\u00e0 e il suo popolo. Dopo aver udito le parole della dama elfica e una volta ripreso il viaggio verso Mordor, Boromir cerca di convincere un riluttante Aragorn a portare l'Anello a Gondor, per poi dirigersi a Mordor con pi\u00f9 forze, nel vano tentativo di distruggere l'Unico. Aragorn, per\u00f2, ritiene che la decisione spetti a Frodo, il Portatore dell'Anello che, chiedendo tempo per decidere, viene assalito da Boromir, momentaneamente soggiogato dall'Anello e dal desiderio di salvare il suo popolo.\nDopo aver riacquistato la ragione, Boromir si riscatta combattendo per salvare gli Hobbit Merry e Pipino dall'attacco degli Orchi che sorprende la Compagnia alle Cascate di Rauros. Nonostante i suoi sforzi, gli Hobbit vengono comunque rapiti e Boromir perisce nello scontro venendo colpito al petto e al cuore da diverse frecce dalle penne nere. Dopo l'attacco, Boromir vien ritrovato, ormai in fin di vita, da Aragorn a circa un miglio dal campo di Parth Galen. Il Ramingo arriva in tempo solo per raccogliere la dolente confessione del moribondo sul suo tentativo di impadronirsi dell'anello e la sua invocazione del perdono. Con l'aiuto di Gimli e Legolas, Aragorn si attarda a dare al corpo dell'amico le esequie funebri: con le armi in pugno e il corpo orgogliosamente composto, Boromir viene deposto in una delle barche elfiche e sospinto verso le cascate di Rauros.\nLe leggende a Gondor narreranno che la barca contenente Boromir, dopo aver oltrepassato le cascate e le acque spumeggianti, avrebbe raggiunto Osgiliath prima di raggiungere il Grande Mare. Il corpo di Boromir viene appena intravisto da Faramir nell'Ithilien prima che possa scomparire verso il mare.\nAspetto e caratteristiche.\nNe \"La Compagnia dell'Anello\", Boromir viene descritto come un uomo alto (poco pi\u00f9 basso di\nAragorn, ma pi\u00f9 piantato e corpulento) con lunghi capelli neri tagliati sopra le spalle, con un volto bello e nobile, occhi grigi (prerogativa dei discendenti di N\u00famenor e degli Elfi), dall'espressione orgogliosa e severa.\nEra abbigliato in modo sontuoso; indossava una cappa foderata di pelliccia e stivali, e al collo aveva una collana d'argento ornata di un'unica pietra bianca. Infine, appeso al balteo portava un grande corno di guerra dalla punta e dalle rifiniture d'argento e inciso con lettere antiche in oro. Tale oggetto fu ricavato dal corno di un bisonte proveniente dall'Araw, dalle remote praterie dei Rh\u00fbn, cacciato da Vorondil, padre del Sovrintendente Mardil. Il corno era un cimelio di famiglia, tramandato e portato da tutti i primogeniti della casata sin dai tempi remoti, prima della caduta di E\u00e4rnur ultimo Re di Gondor.\nSi narra che verr\u00e0 subito portato soccorso a chi lo suona se questo corno viene suonato in un momento di grave pericolo in un posto entro le frontiere di Gondor. Quando per\u00f2 Boromir viene assalito dagli Orchi si trova troppo distante dalle frontiere del suo paese anche se il suono del suo corno viene comunque udito a Minas Tirith. Sebbene non sia tecnicamente un oggetto mistico, il Corno \u00e8 intrinsicamente di natura magica ed un suo suono \u00e8 sufficiente a terrorizzare il pi\u00f9 risoluto dei nemici. Il corno viene recuperato dai soldati di Gondor, spezzato in due, e portato dal Sovrintendente.\nDurante la permanenza a Lothl\u00f3rien, Boromir e gli altri membri della Compagnia ricevono i manti con cappuccio dei Galadhrim, cuciti su misura per ognuno di loro da Galadriel, aiutata dalle sue damigelle. I mantelli erano di una stoffa di seta leggera ma calda, che veniva chiusa al collo da una spilla simile a una verde foglia venata d'argento. Inoltre i manti avevano la particolare capacit\u00e0 di donare al possessore mimetizzazione e furtivit\u00e0, grazie al proprio colore che sfumava dal grigio al verde, al marrone e all'argento.\nSuccessivamente, prima della partenza da L\u00f3rien, \"Galadriel|Dama della Luce\" dona a Boromir un ultimo dono: una splendida cinta di foglie d'oro intrecciate.\nIn quanto all'equipaggiamento da battaglia, Boromir era munito di una lunga spada con manico ed elsa in ferro rivestito di pelle, di fattura simile ad And\u00faril, ma di minor lignaggio, infatti rimane scalfita dopo un poderoso fendente serrato sull'avambraccio di un Troll di Caverna nella Camera di Mazharbul, durante l'attraversamento delle miniere di Moria. Successivamente, durante l'attacco degli Orchi nei pressi di Parth Galen dopo aver ucciso una ventina di Orchi la stessa lama finisce in frantumi presso l'impugnatura. Con s\u00e9 porta anche uno scudo rotondo da esploratore Inoltre porta con s\u00e9 anche un elmo, il quale segue le stesse sorti della sua spada, e del suo corno, finendo spezzato in due.\nBoromir pi\u00f9 grande di suo fratello Faramir di cinque anni, era sempre prediletto dal padre Denethor al quale gli rassomigliava nel volto e particolarmente nell'orgoglio. Di carattere forte e temerario si interessava poco alla storia, salvo quella di antiche battaglie. Era piuttosto simile all'antico Re E\u00e4rnur che non desiderava prendere moglie dilettandosi invece e unicamente di armi. \u00c9omer invece, lo definisce \"pi\u00f9 simile ai rapidi figli di Eorl che non ai gravi uomini di Gondor.\nNonostante Boromir e Faramir abbiano due personalit\u00e0 completamente diverse, Tolkien afferma che \u00abfra i due vi era un profondo amore, sin dall'infanzia, quando Boromir proteggeva e aiutava Faramir. E da allora fra di essi non era una sorta n\u00e9 di gelosia n\u00e9 di rivalit\u00e0 per l'affetto del padre o per l'ammirazione del popolo. Non sembrava possibile a Faramir che qualcuno a Gondor potesse rivaleggiare con Boromir, erede di Denethor, Capitano della Torre Bianca; e Boromir era del medesimo parere\u00bb.\nAccoglienza e similitudini con altri personaggi letterari.\nIl ruolo di Boromir nel romanzo \u00e8 stato oggetto di numerose critiche da parte degli amanti del genere fantasy. Per Marjorie Burns, Boromir rappresenta \"la prova pi\u00f9 evidente di Tolkien per creare una personalit\u00e0 moralmente turbata\", mentre per altri critici, Boromir \u00e8 uno dei personaggi che fanno s\u00ec che la Terra di Mezzo sia \"piena di paradossi e ambiguit\u00e0\". Per Nancy Enright, Boromir \u00e8 lo stereotipo tradizionale del potere maschile, mentre Ralph C. Wood evidenzia alcune somiglianze tra il personaggio di Saruman e dello stesso Boromir: entrambi vogliono l'Unico Anello e muoiono per averlo, ma Wood ricorda che mentre Saruman lo vuole per distruggere, Boromir vuole l'anello per poter contrastare il potere di Sauron e per salvare il suo popolo. Secondo Emanuele Terzuoli, Boromir rappresenta la debolezza umana, la stessa che ha impedito Isildur di distruggere l'Unico Anello.\nSecondo molti critici \u00e8 solo con il suo sacrificio e la sua confessione ad Aragorn, che Boromir ha potuto redimersi di tutti i suoi peccati e dei suoi sbagli nella Compagnia dell'Anello. Secondo Wood, la morte di Boromir rappresenta \"la scena pi\u00f9 toccante de \"Il Signore degli Anelli\"\". Per Christine Brooke-Rose, Boromir \u00e8 un personaggio che ha un ruolo prevalentemente strutturale nel romanzo: \u00e8 lui che provoca la divisione della Compagnia dell'Anello, permettendo che Frodo e Sam continuino il viaggio verso Mordor.\nLa morte di Boromir \u00e8 parallela alla morte di Orlando che suona l'Oliphante per avvertire Carlo Magno dell'attacco dei baschi (nella \"Chanson\" dai saraceni) alle truppe francesi. Tuttavia le due morti sono molto diverse: Boromir muore trafitto dalle frecce nemiche, mentre Orlando muore unicamente per l'immenso sforzo di suonare il corno. Altro parallelismo sono gli arrivi di Carlo Magno e Aragorn che, purtroppo, giungono troppo tardi per salvare i loro compagni di battaglia. L'elemento del corno \u00e8 utilizzato anche dal personaggio di Susan Pevensie nella saga de \"Le cronache di Narnia\" di C. S. Lewis. Sia in quest'ultima opera, che ne \"Il Signore degli Anelli\", il corno viene suonato per chiedere aiuto.\nAdattamenti.\nBoromir \u00e8 apparso in molti adattamenti cinematografici e radiofonici de \"Il Signore degli Anelli\". Il primo adattamento \u00e8 quello prodotto dalla BBC Radio nel 1956, in cui Boromir era doppiato da Derek Prentice (doppiatore anche di Faramir), che per\u00f2 non riscosse il successo sperato; persino Tolkien rimase deluso dell'opera.\nNella trasposizione cinematografica a cartoni animati di Ralph Bakshi, la voce di Boromir \u00e8 di Michael Graham Cox. In questo film il personaggio assomiglia ad un vichingo e non possiede quell'aspetto bello e nobile caratterizzato nel romanzo.\nNella trilogia diretta da Peter Jackson il personaggio \u00e8 interpretato da Sean Bean, con la voce italiana di Massimo Corvo. Bruce Willis, fan del libro, si rivel\u00f2 interessato ad interpretare il personaggio, mentre Liam Neeson venne avvicinato per il ruolo, ma poi rifiut\u00f2 dopo aver letto la sceneggiatura. Sean Bean interpret\u00f2 il personaggio in tutti e tre i film della saga. Nel primo film, \"La Compagnia dell'Anello\", il cui finale rappresenta l'inizio del romanzo de \"Le due torri\", Boromir viene ucciso da Lurtz (il capitano degli Uruk-hai inventato per il film), contrariamente al racconto in cui viene ucciso da un orco o pi\u00f9 orchi sconosciuti. Nell'adattamento di Jackson, inoltre, quest'ultimo mette maggiormente in risalto il rapporto tra Boromir e Faramir, grazie ad un flashback nella versione estesa de \"Le due torri\". Per la sua interpretazione, Bean ricevette una \"nomination\" all'Empire Awards come miglior attore britannico nel 2002."}
{"id": "207926", "revid": "2108263", "url": "https://it.wikipedia.org/wiki?curid=207926", "title": "Faramir", "text": "Faramir \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Ne \"Il Signore degli Anelli\" \u00e8 il figlio minore del sovrintendente di Gondor, Denethor, nonch\u00e9 fratello di Boromir e Capitano dei Raminghi dell'Ithilien.\nIn \"The History of The Lord of the Rings\", Christopher Tolkien racconta che il personaggio di Faramir non era inizialmente previsto nel romanzo e che suo padre lo ha inventato contemporaneamente alla realizzazione de \"Le due torri\". Tolkien rivel\u00f2 che l'invenzione del personaggio di Faramir lo costrinse a rinviare l'epilogo della storia; in questo personaggio, inoltre, si pu\u00f2 poi riscontrare un'auto-descrizione dello stesso autore.\nCaratteristiche.\nFaramir viene descritto molto simile al fratello Boromir, almeno in apparenza. Frodo, appena vede per la prima volta il Capitano di Gondor, vede in lui una notevole somiglianza con il fratello maggiore, poich\u00e9 entrambi si assomigliavano nella statura, nel portamento e nel modo di parlare. Beregond descrive Faramir come ardito, meno spregiudicato e ansioso di Boromir, ma non meno risoluto. Il personaggio di Faramir si identifica, a detta dello stesso autore, ad un soldato partecipe della \"Battaglia della Somme\" durante la prima guerra mondiale.\nContrariamente al fratello Boromir, che rappresenta la razza umana (considerata dall'autore come debole e impura), Faramir (cos\u00ec come \u00c9owyn) \u00e8 un personaggio \"meno corrotto\". Inoltre, sempre contrariamente al fratello maggiore, Faramir rinuncia al proposito di impadronirsi dell'Anello, dimostrando di essere un uomo di profonda saggezza e compassione umana. Con questo gesto, Faramir supera la prova dando testimonianza di fedelt\u00e0 al suo destino e di intima adesione agli stessi principi legati a Frodo e al suo viaggio verso Mordor.\nBiografia del personaggio.\nDa quello che \u00e8 narrato da Boromir durante il consiglio di Elrond, \u00e8 stato proprio Faramir il primo a fare il sogno premonitore che ha poi portato Boromir al nord per chiedere delucidazioni a Imladris. Nel periodo dell'assenza di Boromir (assenza che sar\u00e0 poi definitiva dato la sua morte), \u00e8 Faramir a reggere le sorti dell'esercito di Gondor. Comanda infatti la spedizione nell'Ithilien, per fermare i congiungimenti delle forze dei Sudroni con l'esercito di Sauron.\nDurante questa spedizione cattura casualmente Frodo e Sam. Agli occhi di Frodo, che aveva avuto una brutta esperienza con suo fratello Boromir a causa dell'anello del potere, \u00e8 magnanimo, e non cerca di impossessarsi dell'Anello, nonostante un errore di Sam lo porti a capire qual \u00e8 la missione di Frodo. Si dimostra molto diffidente nei confronti di Gollum.\nTornato a Minas Tirith, comanda la retroguardia di Gondor nel tentativo di respingere l'esercito di Sauron da Osgiliath. Comanda poi la ritirata dalla citt\u00e0 in modo che non diventi caotica, disordinata o con troppe perdite, facendo cos\u00ec entrare i suoi uomini a Minas Tirith con il portamento fiero e gli occhi orgogliosi, viene per\u00f2 ferito da una freccia avvelenata. Nella sua follia, e credendolo morto, il padre lo vuole ardere con lui nella volont\u00e0 di mettere fine alla casa dei sovraintendenti; viene per\u00f2 salvato da Pipino e da Gandalf, di cui era stato sempre \"allievo\", in quanto dotato di intelligenza e magnanimit\u00e0. La sua ferita avvelenata viene curata da Aragorn dopo la battaglia dei campi del Pelennor. La sua degenza avviene nelle case di Guarigione, dove conosce \u00c9owyn, che era l\u00ec per curare la ferita riportata durante l'assedio di Gondor ad opera del capo dei Nazg\u00fbl. Alla fine della guerra il cuore di \u00c9owyn si apre verso di lui, i due si baciano nella terrazza delle case di guarigione e in seguito si sposano.\nFaramir verr\u00e0 poi confermato Sovrintendente da re Elessar e nominato Principe della verde contrada dell'Ithilien, terra che torner\u00e0 ad essere fertile e della quale lui ed \u00c9owyn saranno i signori. Loro figlio sar\u00e0 Elboron, padre a sua volta di Barahir, probabilmente Sovrintendente alla morte di re Elessar o poco dopo.\nAdattamenti.\nNel film \"Il ritorno del re, \"adattamento del 1980, appare un uomo dai capelli scuri accanto ad \u00c9owyn mentre saluta Aragorn a Minas Tirith. Tale personaggio viene interpretato come Faramir.\nNella trasposizione cinematografica dell'opera a cura di Peter Jackson il personaggio \u00e8 interpretato da David Wenham. Nel film il processo che porta alla liberazione di Frodo \u00e8 pi\u00f9 lungo: infatti in un primo momento, Faramir decide di portare l'Anello al padre, cos\u00ec da accattivarsi la sua benevolenza; raggiunta Osgiliath, per\u00f2, che nel frattempo \u00e8 assediata dagli Orchi, decide di lasciar andare i due Hobbit assieme a Gollum, mettendo da parte il desiderio di apparire devoto agli occhi del padre, che in ogni caso non l'avrebbe considerato in modo migliore.\nCi\u00f2 ha creato molte polemiche, poich\u00e9 buona parte dei critici e dei fan dell'opera di Tolkien non ritiene che un personaggio importante come Faramir possa essere modificato solo per scopo cinematografico. Alcuni fan hanno poi scherzosamente soprannominato il personaggio in \"Filmamir\" o \"Farfromthebookamir\". Jackson ha rivelato che tali vicende aggiuntive sono state inserite nel film per ritardare l'arrivo di Frodo e Sam a Cirith Ungol; queste vicende, infatti, erano state programmate per il terzo film. Infatti, secondo la sequenza temporale di Tolkien, Frodo e Sam avevano raggiunto il Cancello Nero al momento della caduta di Isengard.\nAltre critiche sul Faramir cinematografico di Jackson sono andate all'attore, David Wenham, e soprattutto al carattere mutato del personaggio, ritenuto tra i fan molto pi\u00f9 simile a quello di Boromir; ci\u00f2, quindi, portava ad indebolire il contrasto fra i due fratelli. Un'altra differenza tra il Faramir del romanzo e quello cinematografico \u00e8 il rapporto con Gollum: mentre nel romanzo Faramir si mostra diffidente nei confronti della creatura (\"Trattala con gentilezza, ma sorvegliala\"), nel film (ma solo in una scena estesa) arriva a picchiarlo violentemente.\nNell'edizione estesa de \"Il Signore degli Anelli - Le due torri\", Jackson ha incluso una scena flashback inventata per il film, in cui Denethor sceglie Boromir al posto di Faramir per la spedizione a Gran Burrone per recuperare l'Unico Anello. Tale scena ha suscitato in critici e fan una pi\u00f9 favorevole visione del personaggio di Faramir.\nInfluenza culturale.\nA Faramir sono dedicati i Faramir Colles su Titano."}
{"id": "207931", "revid": "287204", "url": "https://it.wikipedia.org/wiki?curid=207931", "title": "Arwen", "text": "Arwen Und\u00f3miel \u00e8 un personaggio di Arda, l'universo immaginario fantasy dello scrittore inglese J. R. R. Tolkien. Appare nel suo pi\u00f9 famoso romanzo, \"Il Signore degli Anelli\". Arwen \u00e8 una mezzelfa che visse durante la Terza Era.\nLetteratura.\nArwen era la figlia pi\u00f9 giovane di Elrond e Celebr\u00edan; i suoi fratelli maggiori erano i gemelli Elladan e Elrohir. Si dice reincarnasse le sembianze di L\u00fathien Tinuviel, e fu chiamata Und\u00f3miel, poich\u00e9 era la \"Stella del Vespro\" del suo popolo.\nCome \u00e8 narrato ne \"La Storia di Aragorn e Arwen\", che si trova nell'Appendice A de \"Il Signore degli Anelli\" (dopo il terzo volume, \"Il ritorno del re\"), quando Aragorn aveva vent'anni incontr\u00f2 Arwen per la prima volta a Gran Burrone, dove egli viveva sotto la protezione di Elrond. Arwen, che allora aveva oltre 2700 anni, era recentemente ritornata alla casa di suo padre dopo aver vissuto per un po' con sua nonna Galadriel a Lothl\u00f3rien. Aragorn s'innamor\u00f2 di Arwen a prima vista. Circa trent'anni dopo, i due si ritrovarono a L\u00f3rien; quella volta, Arwen ricambi\u00f2 l'amore di Aragorn; allora \"si giurarono eterna fedelt\u00e0\" sulla collina di Cerin Amroth.\nLa prima vera apparizione di Arwen ne \"Il Signore degli Anelli\" \u00e8 a Gran Burrone, quando gli hobbit arrivarono l\u00ec, e Aragorn fu visto con lei \u2014 il primo indizio della loro relazione. Dopo, quando la Compagnia dell'Anello arriv\u00f2 a L\u00f3rien, Aragorn ricord\u00f2 il loro precedente incontro e si ferm\u00f2 riverente presso Cerin Amroth.\nArwen ritorna di nuovo nella storia quando, prima di prendere i Sentieri dei Morti, Aragorn incontr\u00f2 un gruppo di dunedain (la sua gente, proveniente dal nord), e i fratelli di Arwen, Elladan e Elrohir. Gli portarono un vessillo di tessuto nero: un dono fatto da Arwen, e un segno che lo incoraggi\u00f2 a prendere il difficoltoso sentiero. Quando il vessillo fu spiegato alla Battaglia dei Campi del Pelennor per rivelare l'emblema di Elendil in \"mithril\", gemme e oro fu il primo, trionfante annuncio del ritorno del Re.\nFinalmente, Arwen arriv\u00f2 a Minas Tirith dopo che Aragorn era diventato Re di Gondor e Arnor, e si sposarono.\nI quattro passaggi descritti sopra sono le \"uniche\" apparizioni di Arwen nella storia, non considerando \"La Storia di Aragorn e Arwen\". Giudicando solo secondo la visibilit\u00e0, Arwen \u00e8 per lo pi\u00f9 un personaggio secondario ne \"Il Signore degli Anelli\" di Tolkien, ma nondimeno appare dettagliatamente nelle Appendici. Interpreta anche un ruolo nella trama che \u00e8 sproporzionato al numero di scene in cui appare. Arwen era un'ispirazione e una motivazione per Aragorn, che, come Elrond aveva stipulato, doveva diventare nientemeno che Re di Gondor e Arnor prima di poterla sposare. Quando \u00c9owyn s'innamor\u00f2 di Aragorn fu la sua fedelt\u00e0 a Arwen a trattenerlo dal ricambiare. Questo parzialmente motiv\u00f2 il conseguente eroico desiderio di morire di \u00c9owyn durante la battaglia dei Campi del Pelennor, che ebbe maggiori ripercussioni per la difesa della Terra di Mezzo.\n\"La Storia di Aragorn e Arwen\" dice che Arwen ebbe da Aragorn un figlio, Eldarion, e come minimo due figlie di cui non si fa il nome. Rinunci\u00f2 alla vita nel 121 della Quarta Era, a Cerin Amroth, un anno dopo la morte di Aragorn. A quel tempo, aveva 2901 anni.\nAspetto e caratteristiche.\nNe \"La Compagnia dell'Anello\", Arwen viene descritta come una graziosa dama estremamente rassomigliante al padre Elrond, dal portamento regale e uno sguardo trapelante riflessione e saggezza, apprese col passare degli anni.\nHa una carnagione bianca e vellutata e i suoi capelli sono di un nero corvino; nel suo volto limpido risplendono due occhi grigi, prerogativa della razza elfica.\nQuando Frodo Baggins la vede per la prima volta a Gran Burrone, Arwen porta una cuffietta di pizzo argenteo ricamata con pietre preziose e scintillanti, e indossa una veste di un grigio pallido senza alcun ornamento all'infuori di una cinta di foglie intrecciate con fili d'argento.\nNel suo primo incontro con Elessar, avvenuto anch'esso a Gran Burrone, ella veste abiti simili a quelli indossati anni prima nel Beleriand da L\u00fathien Tinuviel: un manto argento e azzurro. Arwen porta con s\u00e9 la \"Stella del Vespro\": una gemma bianca come una stella che pende sul suo petto da una catena d'argento. Tale gioiello viene donato a Frodo Baggins in memoria dell'amicizia di Re Aragorn e Dama Arwen con lo Hobbit prima della loro separazione a Gran Burrone.\nRetroscena.\nAttraverso suo padre Elrond, Arwen era la nipote di E\u00e4rendil il Marinaio (il secondo dei Mezzelfi), pronipote di Tuor di Gondolin, e quindi una discendente diretta dell'antica Casa di Hador. Arwen era anche una discendente di Re Turgon dei Noldor attraverso la sua bisnonna, Idril. Attraverso sua madre, era la nipote di Dama Galadriel e la pronipote di Finarfin. \u00c9omer di Rohan disse che Dama Arwen fosse pi\u00f9 bella di Dama Galadriel di L\u00f3rien, ma Gimli figlio di Gl\u00f3in la pensava diversamente. Attraverso entrambi i suoi genitori Arwen era una discendente diretta dell'antica Casa di Finw\u00eb. Inoltre, Arwen era una discendente di Beren e L\u00fathien Tin\u00faviel, la cui storia ricorda la sua. Infatti, Arwen era ritenuta la ricomparsa in somiglianza della sua antenata L\u00fathien, la pi\u00f9 bella tra tutti gli Elfi, che era chiamata Usignolo (Tin\u00faviel).\nArwen era una parente molto lontana di suo marito Aragorn. L'antenato di Aragorn, Elros Tar-Minyatur, il primo Re di N\u00famenor, che scelse di vivere come un Uomo piuttosto che come uno degli Eldar, era il fratello del padre di Arwen Elrond. Arwen alla fine divenne Regina del Regno Riunito di Arnor e Gondor quando spos\u00f2 Aragorn, che era della linea dei Re di Arnor. Dal matrimonio di Arwen e Aragorn, le stirpi dei Mezzelfi a lungo separate furono riunite. La loro riunione serv\u00ec anche a unire e conservare le linee di sangue di Tre dei Re degli Alti Elfi (Finw\u00eb e i fratelli Olw\u00eb e Elw\u00eb) oltre all'unica discendenza Maiarin attraverso l'ava di Arwen, Melian, Regina del Doriath, e anche dal lato di Aragorn, attraverso la linea di Re di Arnor e N\u00famenor per mezzo di Elros, il fratello di Elrond, la cui trisnonna era Melian.\nNomi e titoli.\nIn Sindarin il nome di Arwen significa \"nobile donna\" \"(S. 'ar'=nobile, 'wen'=fanciulla)\". Il suo secondo nome o epess\u00eb, Und\u00f3miel vuol dire Stella del Vespro \"(Q. 'und\u00f3m\u00eb'=crepuscolo, '\u00e9l'=stella)\". Inoltre \u00e8 anche chiamata Arwen Stella del Vespro. \u00c8 conosciuta anche come la Dama di Gran Burrone e la Dama di Lothl\u00f3rien, da due posti dove visse, con la gente di sua madre e quella di suo padre.\nConcezione e creazione.\nCome \u00e8 scritto nella \"The History of Middle-earth\", Tolkien concep\u00ec tardi negli scritti il personaggio della \"figlia di Elrond\". Prima, aveva considerato la possibilit\u00e0 che Aragorn sposasse \u00c9owyn.\nAdattamenti.\nArwen non appare nell'adattamento del 1978 de \"Il Signore degli Anelli\" di Ralph Bakshi, n\u00e9 nell'adattamento del 1980 de \"Il ritorno del re\" di Rankin-Bass.\nNella trilogia \"Il Signore degli Anelli\" di Peter Jackson, Arwen \u00e8 interpretata da Liv Tyler con la voce italiana di Stella Musy. Molte scene aggiuntive con Arwen sono state aggiunte, le quali deviano praticamente tutte dal romanzo e alcune delle quali sembrano ispirate dalla \"Storia\".\nNel primo film, Arwen parte di nascosto per trovare Aragorn cavalcando Asfaloth (nel libro \u00e8 il cavallo di Glorfindel) e soccorre da sola Frodo Baggins dai Cavalieri Neri al Bruinen, ostacolandoli con un'improvvisa inondazione, evocata da un incantesimo. Nel libro, Glorfindel fa montare Frodo su Asfaloth e lo lascia andare da solo per sfuggire ai Cavalieri Neri, e Elrond e Gandalf causano l'inondazione. Nel libro, Frodo fronteggia da solo i Cavalieri Neri; nel film Arwen lo difende. Durante la fuga, Arwen porta la spada Hadhafang, che secondo il merchandise del film era stata brandita da suo padre. Questa spada \u00e8 in realt\u00e0 la spada di Idril Celebrindal, la bisnonna di Arwen. Appare solo nel film, bench\u00e9 il nome derivi dagli scritti di Tolkien.\nDopo le scene sopra menzionate, le deviazioni includono una scena nella quale Aragorn \u00e8 ferito e sogna Arwen (che lo bacia), una scena dove Arwen ha un litigio con suo padre sulla partenza per Valinor e una scena dove parte per Valinor e ritorna all'improvviso quando ha una visione del suo futuro figlio, Eldarion (ci\u00f2 la sorprende, perch\u00e9 suo padre aveva profetizzato solo morte nel suo futuro).\nDurante la Guerra dell'Anello, Elrond la prega di accompagnarlo alle Terre Imperiture perch\u00e9 non desidera vedere un altro suo familiare morire, ma dopo essere inizialmente partita per i Porti Grigi per salpare, ritorna a Gran Burrone e rifiuta di lasciare la Terra di Mezzo a causa dell'amore che prova per Aragorn.\nNel film \"Il Signore degli Anelli - Il ritorno del re\" Arwen ritorna indietro dalla strada per i Porti Grigi. Elrond porta la riforgiata Narsil, ora And\u00faril, a Aragorn a Dunclivo, gli dice che il fato di Arwen \u00e8 diventato collegato all'Unico Anello e che lei sta morendo. Non \u00e8 spiegato come questo possa accadere. Nei libri, Narsil viene riforgiata prima che la Compagnia dell'Anello lasci Gran Burrone, e la vita di Arwen non \u00e8 legata alla lotta per distruggere l'Anello. In questo film inoltre ella rinuncia all'immortalit\u00e0 per amore di Aragorn, un fattore importante anche nel libro, nel quale Arwen ricalca la scelta e il fato della sua antenata L\u00fathien di divenire una donna mortale.\nLa trilogia inventa un gioiello chiamato la \"Stella del Vespro\" che Arwen d\u00e0 a Aragorn per ricordargli il loro amore. La Stella del Vespro appare anche nella serie \"\" della Electronic Arts. Essa concede dei poteri alle forze del bene, diversamente dall'Unico Anello che d\u00e0 potere alle forze del male. Nel romanzo, Arwen d\u00e0 a Frodo una collana simile prima che egli parta da Minas Tirith. In realt\u00e0 si tratta della rappresentazione cinematografica dell'Elessar, la mitica gemma di cui si narra nei \"Racconti incompiuti\".\nNelle prime versioni del copione (quando si supponeva che i film sarebbero stati girati in due parti sotto un'altra casa produttrice), Arwen combatteva alla Battaglia del Fosso di Helm e portava la spada And\u00faril ad Aragorn. Comunque, sia Liv Tyler sia gli sceneggiatori sentivano che il coinvolgimento del personaggio al Fosso di Helm fosse inappropriato, e la lasciarono fuori dalla sequenza.\nInfluenza culturale.\nAd Arwen sono dedicati gli Arwen Colles su Titano."}
{"id": "207932", "revid": "2071984", "url": "https://it.wikipedia.org/wiki?curid=207932", "title": "Galadriel", "text": "Galadriel \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare in \"Il Signore degli Anelli\", \"Il Silmarillion\", \"Racconti incompiuti\" e \"Racconti ritrovati\".\nEra una nobile elfa della Terra di Mezzo, che regn\u00f2 insieme al suo sposo Celeborn sui reami di Eregion e L\u00f3rien. Spesso viene citata come Dama di L\u00f3rien o Dama dei Galadhrim. Al di fuori del reame di Lothl\u00f3rien, tuttavia, ci si riferisce a lei semplicemente come Dama Galadriel o Dama o Dama dei Boschi. Ella e Celeborn divennero noti come Il Signore e la Dama. Galadriel non fu mai regina, sebbene fosse di sangue reale e probabilmente avrebbe desiderato esserlo.\nIl suo nome paterno era Artanis (lett. \"Nobile donna\") e quello materno Nerwen (lett. \"Ragazza-uomo\"), in riferimento alla sua notevole altezza e alla sua forza sia corporea che interiore. Ma il nome che prefer\u00ec fra tutti fu quello di Galadriel, versione Sindarin del Telerin Quenya \"Alat\u00e1riel\", \u00abessendo il pi\u00f9 bello dei suoi nomi, quello che le era stato dato dal suo innamorato, Celeborn dei Teleri, che pi\u00f9 tardi spos\u00f2 nel Beleriand\u00bb, che significa \"Donna coronata con una ghirlanda di luce brillante\", in riferimento ai suoi capelli. Gli Elfi di Tirion ritenevano che nei capelli di Galadriel fosse rimasta imprigionata la luce dei due Alberi di Valinor, Laurelin e Telperion. Fu molto ammirata da F\u00ebanor e forse ne fu fonte d'ispirazione per la creazione dei Silmaril.\nIl nome \"Galadhriel\" (lett. \"Albero-ghirlanda\") veniva usato al di fuori di L\u00f3rien dalla gente che non conosceva i giorni antichi e la storia di Galadriel, confondendo la parola elfica \"galadh\" (\"albero\") con il nome dei Galadhrim, la gente di L\u00f3rien.\nFu la custode dell'Anello d'Acqua, Nenya, forgiato nell'antichit\u00e0 da uno dei pi\u00f9 grandi maestri elfici, secondo forse solamente a F\u00ebanor, Celebrimbor. Sua figlia Celebr\u00edan spos\u00f2 Elrond.\nBiografia.\nDal Reame Beato alla terza Era.\nOrigini e partenza da Aman.\nGaladriel nacque in Valinor nel 1362 Anni degli Alberi, fiera e forte come tutti i discendenti di Finw\u00eb, salvo Finarfin. Era una Nolde buona e comprensiva, e di tutti aveva rispetto, ma si risentiva e non aveva a genio il comportamento spavaldo di F\u00ebanor, il creatore dei Silmaril, il quale ammirava lo splendore dei suoi capelli dorati, ottenendone in cambio solo il disprezzo della Dama per i suoi atteggiamenti arroganti.\nPur essendo reverente nei confronti dei Valar, si ribell\u00f2 a loro durante l'Ottenebramento di Valinor a opera di Morgoth (o Melkor) e Ungoliant. Conobbe Celeborn ad Alqualond\u00eb (secondo la prima versione redatta da Tolkien, perch\u00e9 nella versione \"canonica\", in \"The Road goes ever on\", egli figurava come un Elfo del Doriath alla corte di Thingol, poich\u00e9 suo padre ne era il nipote) dove viveva da lungo tempo con la stirpe di sua madre.\nImbocc\u00f2 la strada dell'esilio dopo la rivolta di F\u00ebanor, giungendo con Celeborn nel Beleriand, nel porto di cui era signore C\u00edrdan il Timoniere (nei \"Racconti incompiuti\", a differenza de \"Il Silmarillion\", Galadriel giunge con Celeborn su una nave dei Teleri e non con i Noldor al seguito di F\u00ebanor o di Fingolfin, attraversando l'Helcarax\u00eb). Nessuno dei due partecip\u00f2 mai alla guerra contro Angband, fortezza di Morgoth: si ritirarono, dopo un soggiorno nel Doriath, al di l\u00e0 degli Ered Lindon, prima della distruzione del Beleriand.\nL'Eregion e L\u00f3rien.\nPer i primi tempi dimorarono sul lago Evendim, a nord della futura Contea, vicino ad Ann\u00faminas. L\u00ec, tra il 350 e il 400, nacque Amroth (che, in seguito, Tolkien disconoscer\u00e0 essere figlio di Celeborn e Galadriel, indicando in Celebr\u00edan la loro unica figlia, pur non indicandone la data di nascita). Nel 700 si recarono a est fondando il regno di Eregion, aiutati probabilmente dal fatto che conoscevano i Nani di Khazad-d\u00fbm, di cui divennero amici (specialmente Galadriel, perch\u00e9 a volte si dice che Celeborn non li amasse, perch\u00e9 ricordava l'uccisione di Thingol da parte di un gruppo di Nani). Presero contatto con gli Elfi dell'Anduin, i Nandor, lontani congiunti di Celeborn, a quel tempo dislocati in una superficie boschiva che si estendeva su entrambe le rive per alcune decine di miglia e comprendeva anche Dol Guldur.\nCapit\u00f2 che Sauron riuscisse a circuire i fabbri dell'Eregion, primo tra tutti Celebrimbor, fino a che questi, presa coscienza dell'errore, si ribellarono. Celebrimbor diede alla Dama Nenya, uno dei Tre Anelli degli Elfi; Galadriel, nel frattempo, spinta dal rancore dei fabbri irretiti da Sauron, si spost\u00f2 nel L\u00f3rien, ma Celeborn, sviluppata una certa avversione per i Nani che mal concordava con i sentimenti della moglie, rimase nelle terre a Ovest delle Montagne Nebbiose.\nRiunione con Celeborn.\nDopo la distruzione dell'Eregion, Celeborn si rifugi\u00f2 a Gran Burrone (o Imladris). Dopo il 1800 circa, Galadriel decise di andare alla ricerca di Celeborn, invischiato intanto nella sanguinosa guerra contro le armate di Sauron che ebbe il suo punto di svolta secoli dopo nella battaglia di Dagorlad; lo trov\u00f2 a Imladris, fondata da poco da Elrond Mezzelfo, e vi dimorarono assieme per molti anni. Si trasferirono poi nel Belfalas, nella futura Dol Amroth, presso il porto elfico di Edhellond, recandosi a volte a L\u00f3rien.\nFu in uno di questi soggiorni che Gandalf il Grigio le consegn\u00f2 l'Elessar, la mitica gemma magica degli Elfi, che anni dopo sarebbe passata ad Aragorn; fu solo nella Terza Era, nel 1981, dopo la morte di Amroth, che essi, chiamati dai Galadhrim a custodire il loro regno, tornarono definitivamente nel L\u00f3rien, circa mille anni prima dei fatti che avrebbero preceduto la Guerra dell'Anello.\nGaladriel e la Guerra dell'Anello.\nNella Terza Era, Galadriel entra a far parte del Bianco Consiglio, a capo del quale vorrebbe mettere Gandalf, e non Saruman il Bianco.\nDurante il viaggio verso Sud della Compagnia dell'Anello, Lothl\u00f3rien \u00e8 una tappa del viaggio. Galadriel fa la conoscenza di Frodo Baggins che le offre l'Unico Anello, abbagliato dallo splendore della Dama elfica; la Dama rifiuta con fatica il potere a lungo desiderato. Offre ai membri della Compagnia alcuni importanti doni: ad Aragorn ella dona una spilla d'argento a forma di aquila che incastona una grande pietra verde, dono per le future nozze con Arwen (di cui lei \u00e8 la nonna); a Legolas un arco di L\u00f3rien; a Gimli, che osa chiederle un solo e semplice capello, ella ne concede graziosamente tre (l'enorme valore simbolico di ci\u00f2 si rivela tenendo presente che Galadriel concede volentieri questo dono a Gimli, un Nano, mentre lo rifiut\u00f2 pi\u00f9 volte, molte ere prima, a F\u00ebanor in persona); a Boromir, Meriadoc Brandibuck e Peregrino Tuc dona delle preziose cinture; a Samvise Gamgee una scatolina con polvere di L\u00f3rien, per concimare al suo ritorno a casa la terra della Contea, ed una corda elfica; e infine, a Frodo, una fiala d'acqua dello specchio, nel cui interno \u00e8 stata catturata la luce della stella di E\u00e4rendil, la Stella del Vespro: essa dovr\u00e0 servire al Portatore dell'Anello per le ore pi\u00f9 buie del suo viaggio. Subito dopo la partenza della Compagnia, Galadriel ospita e veste il rinato Gandalf, sopravvissuto alla battaglia contro il Balrog di Morgoth.\nDurante la Guerra dell'Anello, Lothl\u00f3rien subisce tre attacchi, tutti respinti, e alla fine di questi Galadriel e Celeborn si inoltrano nel Bosco Atro, dove incontrano Thranduil, re del reame elfico del bosco e dove Galadriel purifica la foresta e la fortezza di Dol Guldur dal ricordo di Sauron. Con la scomparsa dell'Unico Anello la decisione per gli Alti Elfi \u00e8 chiara; cos\u00ec Galadriel, dopo aver assistito al matrimonio della nipote Arwen e al funerale di Re Th\u00e9oden, parte dalla Terra di Mezzo insieme ad Elrond, Gandalf, Frodo, Bilbo Baggins e a tanti della sua razza, verso le Terre Imperiture, salpando dai Porti Grigi il 29 settembre del 3021 della Terza Era, andando a riunirsi alla Casa di Finarfin e alla figlia, seguita qualche anno dopo da Celeborn.\nAdattamenti.\nNei film di Peter Jackson, \u00e8 interpretata dall'australiana Cate Blanchett con la voce italiana di Cristiana Lionello. In principio il ruolo doveva essere di Kylie Minogue la cui bassa statura, per\u00f2, sarebbe stata in contrasto con l'altezza leggendaria di Dama Galadriel."}
{"id": "207933", "revid": "287204", "url": "https://it.wikipedia.org/wiki?curid=207933", "title": "Th\u00e9oden", "text": "Th\u00e9oden Ednew \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 il diciassettesimo Re di Rohan, e durante il suo regno si svolge parte della storia de \"Il Signore degli Anelli\". \u00c8 figlio di Thengel e di Morwen di Lossarnach (una regione di Gondor). La sua spada era Herugrim.\nBiografia del personaggio.\nPer lungo tempo fu ingannato dal suo consigliere Grima Vermilinguo, che lavorava al soldo di Saruman il Bianco. Durante una delle prime battaglie ai Guadi dell'Isen, mor\u00ec il figlio Th\u00e9odred, suo unico erede; a causa di questo, l'eredit\u00e0 legittima del trono di Rohan pass\u00f2 al nipote \u00c9omer, il figlio di sua sorella.\nI cattivi consigli di Grima Il Vermilinguo avevano incupito e reso debole Th\u00e9oden, che si riprese solo grazie all'intervento di Gandalf, che smascher\u00f2 la malafede di Vermilinguo e lo rivel\u00f2 per quello che era: uno strisciante servitore di Saruman. Dopo l'aiuto dello stregone, il Re fu soprannominato \"Ednew\", che vuol dire \"rinato\".\nSeguendo i consigli di Gandalf, Th\u00e9oden decise di affrontare le forze di Saruman, rifugiandosi nel Fosso di Helm, dove venne assediato. La vittoria arrise alle forze di Rohan soprattutto grazie all'intervento di Gandalf che, abbandonati gli assediati alla vigilia della battaglia, inform\u00f2 gli Ent e li convinse a mandare un esercito di Ucorni ed inoltre riusc\u00ec a recuperare un buon numero di soldati, comandati da Erkenbrand dell'Ovestfalda, che, dispersi, ritornarono al Fosso all'apice della battaglia. In seguito alla vittoria Th\u00e9oden si rec\u00f2 ad Isengard, dove scopr\u00ec il vero volto di Saruman e assistette alla cancellazione del suo potere. \u00c8 qui che Gandalf, nuovo \"stregone bianco\", spezz\u00f2 il bastone del suo antico superiore.\nDopo una prima fase di sospetto e cautela nei confronti di Aragorn, il re decise di aiutarlo nella guerra contro Sauron, portando le proprie forze a cavallo, chiamate \"\u00c9ored\", in soccorso dell'assediata Gondor. La fine di Th\u00e9oden \u00e8 gloriosa; nel mezzo della battaglia per liberare la citt\u00e0 di Minas Tirith assediata dalle forze di Sauron, la sua cavalcata \u00e8 vincente. Dopo aver abbattuto il simbolo del popolo dei Sudroni, asserviti all'Oscuro Signore, il suo cavallo, Nevecrino, viene colpito da una freccia dei Sudroni e ucciso. Th\u00e9oden rimane schiacciato dal peso del cavallo e muore, lasciando il nipote \u00c9omer nuovo Re di Rohan. La sua morte potrebbe essere stata in maniera indiretta causata da Gandalf, il quale alla richiesta di Pipino di soccorrere Faramir egli risponde: \"\u00abForse posso\u00bb, disse Gandalf; \u00abma se lo faccio, altri morranno, purtroppo. Ebbene, devo venire, poich\u00e9 non potr\u00e0 avere altro aiuto. Ma ci\u00f2 sar\u00e0 causa di eventi nefasti e di dolore. Persino nel cuore della nostra fortezza il Nemico possiede armi capaci di colpirci: questa infatti \u00e8 una conseguenza del suo volere\u00bb\". \u00c8 quindi assai probabile che se Gandalf si fosse diretto ai Campi del Pelennor Th\u00e9oden sarebbe sopravvissuto, ma a perdere la vita sarebbe stato Faramir. Ai suoi funerali, svoltisi dopo la vittoria finale su Sauron parteciperanno tutte le grandi personalit\u00e0 della Terra di Mezzo."}
{"id": "207934", "revid": "116733198", "url": "https://it.wikipedia.org/wiki?curid=207934", "title": "Campo algebricamente chiuso", "text": "In matematica, un campo algebricamente chiuso \u00e8 un campo formula_1 in cui ogni polinomio non costante a coefficienti in formula_1 ha una radice in formula_1 (cio\u00e8 un elemento formula_4 tale che il valore del polinomio in formula_4 \u00e8 l'elemento neutro dell'addizione del campo).\nAd esempio, il campo dei numeri reali non \u00e8 algebricamente chiuso, perch\u00e9 l'equazione polinomiale\nnon ha soluzioni nei reali, anche se entrambi i suoi coefficienti (3 e 1) sono reali. Al contrario, il campo dei numeri complessi \u00e8 algebricamente chiuso: questo \u00e8 ci\u00f2 che afferma il teorema fondamentale dell'algebra.\nPropriet\u00e0 equivalenti.\nUn modo comune di esprimere il fatto che un campo formula_1 \u00e8 algebricamente chiuso \u00e8 attraverso la riducibilit\u00e0 dei suoi polinomi: formula_1 \u00e8 algebricamente chiuso se e solo se ogni polinomio formula_9 di grado formula_10 pu\u00f2 essere decomposto come formula_11, dove formula_12 sono elementi di formula_1. Gli formula_14 sono precisamente gli elementi del campo che annullano formula_9. Equivalentemente, formula_1 \u00e8 algebricamente chiuso se e solo se gli unici polinomi irriducibili sono quelli lineari.\nDalla definizione segue anche che un campo \u00e8 algebricamente chiuso se e solo se non possiede estensioni algebriche proprie, o se e solo se non possiede estensioni finite proprie.\nChiusura algebrica.\nOgni campo formula_1 pu\u00f2 essere incluso in un campo formula_18 algebricamente chiuso che \u00e8, in un certo senso, \"il pi\u00f9 piccolo\" campo algebricamente chiuso che lo contiene: pi\u00f9 precisamente, tale che nessun campo intermedio tra formula_1 e formula_18 \u00e8 algebricamente chiuso o, equivalentemente, tale che formula_18 \u00e8 algebrico su formula_1. In questo caso, formula_18 \u00e8 detto una \"chiusura algebrica\" di formula_1: due chiusure algebriche di formula_1 sono sempre tra loro isomorfe, sebbene non sia possibile in genere stabilire un isomorfismo canonico tra due chiusure algebriche (astratte) di formula_1. Per dimostrare questa propriet\u00e0 \u00e8 necessario usare il lemma di Zorn.\nAd esempio, il campo dei numeri complessi \u00e8 una chiusura algebrica del campo dei numeri reali, ma non \u00e8 la chiusura algebrica dei numeri razionali, che \u00e8 invece il campo dei numeri algebrici."}
{"id": "207937", "revid": "125402023", "url": "https://it.wikipedia.org/wiki?curid=207937", "title": "Karl Harrer", "text": "Biografia.\nFu uno dei membri fondatori del \"Deutsche Arbeiterpartei\" (o DAP) nel 1919, partito che in seguito cambi\u00f2 il proprio nome in \"Nationalsozialistische Deutsche Arbeiterpartei\" (NSDAP).\nMembro dell'organizzazione di estrema destra Societ\u00e0 Thule, a lui \u00e8 attribuita la creazione del \"Politischer Arbeiterzirkel\" (\"Unione dei lavoratori politici\"), insieme con Anton Drexler nell'ottobre del 1918. Il 5 gennaio 1919 questo movimento assunse il nome di DAP, di cui furono membri, oltre agli stessi Harrer e Drexler, anche Gottfried Feder e Dietrich Eckart.\nHarrer divenne il primo segretario di partito (con il titolo di \"Reichsvorsitzender\"); tuttavia, nelle sue intenzioni, il DAP doveva continuare l'attivit\u00e0 segreta simile a quella svolta dalla Societ\u00e0 Thule, visione che non era condivisa da Adolf Hitler, che era da poco entrato nel partito. Alla fine del 1919 la loro disputa si trasform\u00f2 in un vero e proprio scontro; Harrer accus\u00f2 apertamente Hitler di megalomania. Messo in minoranza, Harrer lasci\u00f2 il partito nel febbraio 1920 e mor\u00ec nel 1926 a Monaco di Baviera, un mese prima del suo 36esimo compleanno."}
{"id": "207938", "revid": "7", "url": "https://it.wikipedia.org/wiki?curid=207938", "title": "Cimitero protestante di Roma", "text": ""}
{"id": "207939", "revid": "122789113", "url": "https://it.wikipedia.org/wiki?curid=207939", "title": "Sistema di numerazione indiano", "text": "Il sistema di numerazione indiano, usato in India, Pakistan, Bangladesh, Sri Lanka e Birmania, \u00e8 un sistema di numerazione che si basa sul raggruppamento a due cifre decimali, anzich\u00e9 a tre come accade in Occidente (nel sistema cinese e in quello giapponese, ad esempio, il raggruppamento \u00e8 a 4 cifre).\nTabella di conversione per la numerazione indiana:\nNumerazione vedica.\nNella millenaria letteratura dei veda indiani si possono trovare anche altre terminologie: quelle della tabella che segue sono tratte dal R\u0101m\u0101ya\u1e47a.\nIndia.\nIn India, oltre al lakh e al crore, \u00e8 usato anche l'arab, che equivale a 100 crore. A Mumbai, nel gergo della malavita \"khokha\" indica un crore e \"peti\" un lakh.\nBangladesh.\nIn bengali, il crore \u00e8 chiamato \"koti\" o \"kuti\".\nSwahili.\nA motivo dell'influenza dell'hindi sulle popolazioni dell'Africa Orientale, il termine \"lakh\" \u00e8 entrato nell'uso comune in swahili come \"lakhi\"."}
{"id": "207941", "revid": "1181", "url": "https://it.wikipedia.org/wiki?curid=207941", "title": "Funzione biettiva", "text": ""}
{"id": "207943", "revid": "1181", "url": "https://it.wikipedia.org/wiki?curid=207943", "title": "Funzione bijettiva", "text": ""}
{"id": "207945", "revid": "2014155", "url": "https://it.wikipedia.org/wiki?curid=207945", "title": "Lotario I", "text": "Riconosciuto venerabile per la sua condotta a favore della Chiesa, gli fu iniziato un processo di beatificazione che non fu portato a termine.\nOrigine.\nSecondo la \"Vita Hludowici Imperatoris\", era il figlio primogenito del re d'Aquitania e futuro imperatore Ludovico il Pio e di Ermengarda (780-818), figlia del conte di Hesbaye Ingramm (o \"Ingerman\" o \"Enguerrand\", nipote di Rotrude, moglie di Carlo Martello) e di Edvige di Baviera.\nBiografia.\nSi sa poco dei primi anni della sua vita, che trascorse probabilmente alla corte di suo nonno Carlo Magno. Dopo la morte del nonno (814), nell'815 il padre Ludovico lo invi\u00f2 a governare la Baviera, affiancato da alcuni funzionari franchi.\nNell'817, alla dieta di Aquisgrana, l'imperatore Ludovico il Pio, con la \"Divisio Imperii,\" concesse al suo primogenito Lotario il titolo imperiale, e con l'incoronazione a imperatore aggiunto fu sancita la sua superiorit\u00e0 sui fratelli, mentre al secondogenito, Pipino, concesse la sovranit\u00e0, col titolo di re, sull'Aquitania, il tolosano e la Settimania, che gi\u00e0 governava, e al terzogenito, Ludovico, che sar\u00e0 detto \"il Germanico\", concesse la sovranit\u00e0, col titolo di re, sulla Baviera, la Carinzia e la Boemia. Questa suddivisione, conosciuta anche come \"Ordinatio Imperi,\" fu ratificata dall'imperatore a Nimega, nell'819.\nNell'821, secondo gli \"Annales Xantenses\", Lotario spos\u00f2 Ermengarda (\u2020 20 marzo 851), figlia di Ugo, conte di Tours, che secondo il cronista Thegano era discendente dalla famiglia degli Eticonidi e di Ava o Bava.\nNell'822, sempre secondo gli \"Annales Xantenses\", Lotario venne inviato dal padre a prendere possesso dell'Italia (\"regnum longobardorum\") e, secondo Eginardo, Lotario fu affiancato da alcuni dignitari di fiducia di suo padre, il monaco Wala, l'abate Adalardo e il comandante delle truppe, Gerungo, per consigliarlo ed aiutarlo nelle trattative, specialmente per garantire la giurisdizione imperiale nei territori governati da Papa Pasquale I, che il 5 aprile 823 incoron\u00f2 a Roma Lotario imperatore.\nCo-imperatore.\nNell'823 era nato il suo fratellastro Carlo, figlio di Ludovico il Pio e della sua seconda moglie (sposata nell'819, dopo circa un anno di vedovanza), Giuditta dei Welf (Guelfi), creando notevoli problemi nella successione a Ludovico come era stata prevista nella \"Ordinatio Imperi\" dell'817. L'Imperatore cerc\u00f2 di assegnare territori anche al figlio appena nato, ma dato che l\"ordinatio\" non prevedeva un caso del genere, incontr\u00f2 notevoli resistenze da parte dei figli Lotario (Imperatore e Re d'Italia), Pipino (Re di Aquitania) e Ludovico (Re di Baviera), per cui parve che le decisioni dell'817 seguissero il loro corso.\nNell'824 Lotario, dopo la morte di papa Pasquale, torn\u00f2 a Roma per incontrare il nuovo papa, Eugenio II, e nel novembre di quello stesso anno promulg\u00f2 uno statuto sulle relazioni tra Papa ed Imperatore, noto come \"Constitutio romana\", che riservava il potere supremo alla potenza secolare, e successivamente emise varie ordinanze per favorire un governo efficiente dell'Italia.\nNell\u2019825, l\u2019imperatore eman\u00f2 nel palazzo Reale di Corteolona il capitolare Olonense, con il quale vennero riorganizzate su base territoriale le scuole del regno e, per la prima volta in Occidente, la scuola venne organizzata dall\u2019autorit\u00e0 statale, dato che le scuole ecclesiastiche, per incuria e disinteresse di alcuni vescovi, stavano attraversando una fase di decadenza.\nMa nell'829, alla Dieta di Worms, Ludovico diede a Carlo, col titolo di Duca, parte dell'Alemannia (o Svevia), l'Alsazia, la Rezia e parte della Borgogna, tutti territori tolti a Lotario. Questi, pur essendo il padrino di Carlo, si risent\u00ec ed il padre per allontanarlo dalla corte lo invi\u00f2 in Italia, vietandogli di far uso del titolo imperiale.\nNell'agosto dell'829, a sostituire Lotario nella custodia del fratello Carlo fu chiamato a corte Bernardo di Settimania, conte di Barcellona, che era stato insignito del titolo di ciambellano e aveva ricevuto il feudo della marca di Spagna.Secondo il cronista Thegano, i numerosi nemici (tra cui molti collaboratori del co-imperatore Lotario) non tardarono a mettere in giro la voce che Bernardo fosse divenuto l'amante dell'imperatrice, Giuditta di Baviera, ed inoltre Pipino I di Aquitania era anche stato convinto da Wala che Bernardo volesse portargli via il regno.Allora nell'830, mentre, secondo gli \"Annales Bertiniani\", Bernardo e l'imperatore, lasciata Aquisgrana, stavano avanzando verso la Bretagna per una spedizione contro i Bretoni riottosi a riconoscere l'autorit\u00e0 dell'imperatore, per riunirsi a Parigi, col resto dell'esercito, secondo la \"Vita Hludowici Imperatoris\", Pipino I di Aquitania, anche per vendicare lo sgarbo fatto al padre, raccolto un esercito di Guasconi e Neustriani, si riun\u00ec al fratello, Ludovico II il Germanico, e si avviarono verso Parigi per scalzare l'imperatore, Ludovico il Pio, punire la matrigna ed uccidere Bernardo che, sentendosi seriamente minacciato, si trov\u00f2 costretto a fuggire e ritornare nei suoi domini, a Barcellona e in Settimania. Il padre Ludovico il Pio, che aveva sospeso la campagna di Bretagna, constatata la propria inferiorit\u00e0 si consegn\u00f2 loro a Compi\u00e8gne, Giuditta fu chiusa in un monastero a Poitiers e i suoi fratelli, Corrado e Rodolfo che, da quando Bernardo era ciambellano, avevano fatto rapida carriera a corte, furono tonsurati e chiusi anch'essi in un monastero in Aquitania. Solo allora Lotario I, proveniente dall'Italia, si riun\u00ec ai fratelli, riassumendo il titolo di imperatore aggiunto.La ribellione per\u00f2 fall\u00ec per il disaccordo tra i tre fratelli (Pipino I e Ludovico il Germanico preferivano essere sudditi del padre anzich\u00e9 del fratello) e, nel febbraio dell'831, nella dieta di Aquisgrana, Ludovico il Pio riebbe il trono imperiale.\nNell'833, Lotario I e i fratelli, Pipino I e Ludovico II il Germanico, si ribellarono nuovamente e si radunarono coi loro eserciti nella piana di Rothfeld, vicino a Colmar, dove furono raggiunti da Ludovico il Pio ed i suoi seguaci, con l'intenzione di trattare. A loro si un\u00ec il Papa Gregorio IV, con l'intento di fare da paciere; il risultato invece fu che Ludovico il Pio fu abbandonato da tutti i suoi seguaci e dovette consegnarsi ai figli. Poi, con l'assistenza dell'arcivescovo di Reims, Ebbone, deposero il padre, che fu rinchiuso nel monastero di San Medardo a Soissons e, il 30 giugno, proclamarono unico imperatore Lotario, dividendosi il regno in tre parti.Subito per\u00f2 si manifestarono dissapori tra i fratelli: Pipino e Ludovico il Germanico si riaccostarono al padre ed il primo marzo 834 Ludovico il Pio fu reintegrato sul trono imperiale.Lotario, secondo Thegano, continu\u00f2 nella sua ribellione, ma prima che l'anno fosse terminato fu catturato: allora si prostr\u00f2 ai piedi del padre, che lo perdon\u00f2, lasciandogli il titolo di re d'Italia, e gli permise di rientrare in Italia, con l'obbligo di proteggere la santa sede. Il 28 febbraio 835, a Metz, Ludovico il Pio fu nuovamente incoronato imperatore.\nNell'837, Ludovico il Pio, in una dieta ad Aquisgrana, ampli\u00f2, a discapito di Pipino I e Ludovico il Germanico, i territori che sarebbero stati assegnati al giovane Carlo quando a settembre sarebbe divenuto maggiorenne, assegnandogli un territorio tra la Loira e la Senna, e iniziando un riavvicinamento a Lotario che li condusse poi all'incontro di Worms dell'838.Dato che era morto Pipino I (13 dicembre 838) a Worms, nell'839, Ludovico il Pio, oltre ad aver diseredato il figlio di Pipino I, Pipino II (che non venne pi\u00f9 menzionato anche nelle due successive spartizioni dell'impero), al figlio Ludovico assegn\u00f2 la sola Baviera, per cui l'impero alla sua morte sarebbe stato diviso praticamente in due parti, con la linea di demarcazione, da nord a sud, che correva lungo la Mosa, sino alla Mosella, a Toul, poi attraversando la Borgogna ed il lago di Ginevra, arrivava alle Alpi, che seguiva sino al mar Mediterraneo. Lotario I, che oltre al titolo di imperatore aveva il diritto di prelazione, scelse la parte orientale, e a Carlo il Calvo tocc\u00f2 la parte occidentale.\nImperatore.\nQuando Ludovico I stava per morire, nell'840, mand\u00f2 le insegne imperiali a Lotario che, disconoscendo le varie divisioni, in applicazione dell'\"Ordinatio Imperi\" dell'817 pretese di avere giurisdizione su tutto l'impero, riconoscendo i due fratelli come re suoi vassalli. Cos\u00ec, alla morte di Ludovico il Pio, avvenuta, secondo gli Annales Fuldenses, dopo una breve malattia, il 20 giugno 840, su un'isola del fiume Reno, Lotario prima stipul\u00f2 una tregua con il fratello Ludovico II il Germanico che aveva occupato tutti i territori alla destra del Reno, quindi attacc\u00f2 il fratellastro Carlo il Calvo, che prefer\u00ec non combattere, accettando la riduzione del suo regno alla sola Aquitania pi\u00f9 la Provenza; quindi fiss\u00f2 un incontro, nella primavera successiva, ad Attigny, a cui doveva partecipare anche Ludovico, dando il tempo ai fratelli di cercare alleanze ed armarsi.Ad Attigny, nella primavera dell'841, Lotario non si present\u00f2, permettendo a Carlo, che era il pi\u00f9 debole, di allearsi con il fratellastro Ludovico, ed i loro eserciti si incontrarono a Ch\u00e2lons sur Marne, mentre Lotario aveva radunato le sue truppe nelle vicinanze di Auxerre, in attesa dei Guasconi del nipote, Pipino II, che si era alleato con lui.Il 24 giugno, all'arrivo di Pipino II, l'imperatore ritenne di essere abbastanza forte da poter dare battaglia, che inizi\u00f2 il mattino seguente a Fonteney, nelle vicinanze di Auxerre, dove le truppe di Ludovico II il Germanico ebbero la meglio sull'esercito imperiale, nonostante che i Guasconi di Pipino II avessero battuto il contingente di Carlo il Calvo, costringendo Lotario a fuggire, per ritirarsi ad Aquisgrana. Secondo i cronisti dell'epoca fu un massacro, ed il cronista Reginone nota che anche i vincitori ebbero gravi perdite. Nell'841, Guerino di Provenza si schier\u00f2 dalla parte di Carlo il Calvo e Ludovico il Germanico contro l'imperatore Lotario I e Pipino II di Aquitania (823-864), e secondo il \"Chronicon S. Maxentii\" Guerino, al comando dei provenzali e dei tolosani, cacci\u00f2 Lotario I dall'Aquitania.\nLa guerra civile continu\u00f2 con alterne fortune, con Lotario che attaccava ora uno ora l'altro dei fratelli, finch\u00e9, nel febbraio 842, vi fu un rinnovo dell'alleanza dei fratelli pi\u00f9 giovani contro Lotario (Giuramento di Strasburgo). Le forze unite dei fratelli erano troppo forti per l'esercito di Lotario, che in primavera, a Coblenza, fugg\u00ec senza combattere. Allora, prendendo con s\u00e9 tutto ci\u00f2 che era in grado di raccogliere, dovette abbandonare la sua capitale, Aquisgrana, per ritirarsi verso sud, inseguito dai fratelli. Arrivato sul Rodano, invi\u00f2 messaggeri ai fratelli riconoscendo il suo torto e chiedendo di dividere l'impero in tre parti.L'incontro preliminare fra i tre fratelli avvenne, nel giugno 842, nei pressi di M\u00e2con, su un'isola della Saona, dove fu stabilita una tregua e si decise di formare una commissione di 120 membri (40 per ogni fratello), che avrebbe dovuto definire la ripartizione. La commissione si riun\u00ec nel castello di Coblenza, senza riuscire a concludere il lavoro. Nel mese di novembre, vi fu un altro incontro e la tregua fu rinnovata.\nDivisione dell'Impero.\nInfine, dopo molte difficolt\u00e0 e ritardi, la spartizione fu definita, col Trattato di Verdun, firmato nell'agosto 843.La divisione ci \u00e8 descritta dal cronista Reginone:\nLa guerra civile era terminata e, confermato imperatore, oltre all'Italia e alla Provenza, Lotario ricevette una fascia di terra fra il mare del Nord e la catena alpina lungo le valli della Mosa e del Reno, che lungo la valle del Rodano raggiungeva il mar Mediterraneo e venne denominata Lotaringia.La pace fu garantita dai continui incontri tra i tre fratelli, che stipularono anche un accordo che garantiva l'ereditariet\u00e0 dei regni ai rispettivi figli.\nNell'846 Giselberto, conte di Maasgau, nella bassa Mosa, vassallo di Carlo il Calvo, rap\u00ec una delle figlie di Lotario (probabilmente Ermengarda), trovando protezione in Aquitania. Carlo riusc\u00ec a giustificarsi (Giselberto si era alleato con Pipino II), evitando una ripresa della guerra, ma Lotario, l'anno dopo, rifiut\u00f2 un nuovo trattato di pace, sempre irritato per il rapimento della figlia da parte di Gisalberto.\nSempre nell'846 i Saraceni, con i loro attacchi in Italia Meridionale, erano giunti a minacciare Roma: nel mese di agosto avevano saccheggiato la basilica di San Pietro, che si trovava fuori le mura, profanando la tomba del primo apostolo. Lotario aveva inviato in Italia il figlio Ludovico, che intervenne, ma fu sconfitto dai Saraceni e a stento riusc\u00ec a raggiungere Roma.\nNell'847 quindi Lotario ide\u00f2 una spedizione contro i Saraceni, che avevano occupato il Beneventano avvicinandosi nuovamente a Roma, affidandone il comando al figlio Ludovico che, nell'848, riusc\u00ec a sconfiggere i saraceni e a liberare Benevento.Dopo aver ottenuto la riappacificazione dei principi longobardi di Salerno e Benevento, nell'850 Ludovico, per volere di Lotario, venne unto da Papa Leone IV e incoronato co-Imperatore.Sempre in quell'anno, Lotario, avendo nominato il figlio Ludovico re d'Italia (per tenere a bada i Saraceni), si interess\u00f2 del suo regno di Lotaringia, occupato in alterne contese e riconciliazioni con i fratelli e in inutili sforzi per difendere le sue terre dagli attacchi del Normanni (chiamati Vichinghi nei testi dei Franchi).\nSecondo il cronista Reginone, nell'851 mor\u00ec Ermengarda di Tours, e dunque Lotario rimase vedovo.\nDivisione ereditaria e morte.\nNell'855, Lotario I si ammal\u00f2 seriamente e, disperando della guarigione, rinunci\u00f2 al trono e il 23 settembre entr\u00f2 nell'Abbazia di Pr\u00fcm e si fece monaco. Prima di morire, secondo Reginone, con la Ripartizione di Pr\u00fcm aveva diviso il suo regno, la Lotaringia, tra i tre figli:\nLotario, sei giorni dopo essere entrato nell'Abbazia di Pr\u00fcm, mor\u00ec nella notte tra il 28 ed il 29 settembre e, come da sua richiesta, fu seppellito nell'abbazia stessa.I suoi resti andarono dispersi dopo la ricostruzione dell'abbazia, nel 1721. Le sue spoglie furono per\u00f2 ritrovate nel 1860. Nel 1871, il Kaiser Guglielmo I di Germania finanzi\u00f2 la costruzione dell'attuale tomba.\nMatrimonio e discendenza.\nDa Ermengarda, Lotario ebbe otto figli:\nDa una concubina di nome Doda, di cui non si conoscono gli ascendenti, Lotario ebbe un figlio:"}
{"id": "207947", "revid": "2014155", "url": "https://it.wikipedia.org/wiki?curid=207947", "title": "Ludovico II il Germanico", "text": "Origine.\nSecondo la \"Vita Hludowici Imperatoris\", era il figlio maschio terzogenito del re d'Aquitania e futuro imperatore Ludovico il Pio e di Ermengarda (780-818), figlia del conte di Hesbaye, Ingramm (o \"Ingerman\" o \"Enguerrand\", nipote di Rotrude, moglie di Carlo Martello) e di Edvige di Baviera.\nBiografia.\nLa giovent\u00f9 e i contrasti col padre.\nNell'817, alla dieta di Aquisgrana, l'imperatore, Ludovico il Pio, con la \"Divisio Imperii\" al suo primogenito, Lotario, concesse il titolo imperiale, e con l'incoronazione a imperatore aggiunto, fu sancita la sua superiorit\u00e0 sui fratelli, mentre al secondogenito, Pipino, concesse la sovranit\u00e0, col titolo di re, sull'Aquitania, il tolosano e la Settimania, che gi\u00e0 governava, e al terzogenito, Ludovico, che sar\u00e0 detto \"il Germanico\" concesse la sovranit\u00e0, col titolo di re, sulla Baviera, la Carinzia e la Boemia (\"Baioariam et Carentanos, et Beheimos et Avaros, atque Sclavos qui ab orientali parte Baioari\u00e6 sunt\u2026et duas villas\u2026in pago Nortgaoe Luttraof et Ingoldesstat\"), che prima era governata dal primogenito, Lotario. Questa suddivisione conosciuta anche come \"Ordinatio Imperi\" fu ratificata dall'imperatore a Nimega, nell'819.\nNell'823, era nato il suo fratellastro, Carlo, figlio di Ludovico il Pio e della sua seconda moglie (sposata nell'819, dopo circa un anno di vedovanza), Giuditta dei Welf (Guelfi), creando notevoli problemi nella successione a Ludovico come era stata prevista nella \"Ordinatio Imperi\" dell'817. L'Imperatore cerc\u00f2 di assegnare territori anche al figlio appena nato, ma dato che l\"'ordinatio\" non prevedeva un caso del genere, incontr\u00f2 notevoli resistenze da parte dei figli Lotario (Imperatore e Re d'Italia), Pipino (Re di Aquitania) e Ludovico II il Germanico (Re di Baviera), per cui parve che le decisioni dell'817 seguissero il loro corso.\nMa, nell'829, alla Dieta di Worms, Ludovico diede a Carlo col titolo di Duca parte dell'Alemannia (o Svevia), l'Alsazia, la Rezia e parte della Borgogna tutti territori tolti a Lotario. Questi, pur essendo il padrino di Carlo, si risent\u00ec ed il padre per allontanarlo dalla corte lo invi\u00f2 in Italia, vietandogli di far uso del titolo imperiale.\nNell'agosto dell'829, a sostituire Lotario nella custodia del fratello Carlo, fu chiamato a corte Bernardo I di Tolosa, conte di Barcellona, che era stato insignito del titolo di ciambellano e aveva ricevuto il feudo della marca di Spagna.Secondo il cronista Thegano, i parecchi nemici (molti dei collaboratori del co-imperatore Lotario) non tardarono a mettere in giro la voce che Bernardo fosse divenuto l'amante dell'imperatrice, Giuditta di Baviera ed inoltre Pipino I di Aquitania, era anche stato convinto da Wala che Bernardo volesse portargli via il regno.\nAllora, nell'830, mentre, secondo gli \"Annales Bertiniani\", Bernardo e l'imperatore, lasciata Aquisgrana, stavamo avanzando verso la Bretagna, per una spedizione contro i Bretoni riottosi a riconoscere l'autorit\u00e0 dell'imperatore, per riunirsi a Parigi, col resto dell'esercito, secondo la \"Vita Hludowici Imperatoris\", Ludovico II il Germanico si riun\u00ec al fratello, Pipino I di Aquitania, che, oltre che per difendere il proprio regno, anche per vendicare lo sgarbo fatto al padre, aveva raccolto un esercito di Guasconi e Neustriani, e insieme si avviarono verso Parigi per scalzare l'imperatore, Ludovico il Pio, per punire la matrigna ed uccidere Bernardo.\nBernardo, sentendosi seriamente minacciato, si trov\u00f2 costretto a fuggire e ritornare nei suoi domini, a Barcellona e in Settimania, mentre l'imperatore, Ludovico il Pio, che aveva sospeso la campagna di Bretagna, constatata la propria inferiorit\u00e0 si consegn\u00f2 loro a Compi\u00e8gne, Giuditta fu chiusa in un monastero a Poitiers e i suoi fratelli, Corrado e Rodolfo che, da quando Bernardo era ciambellano, avevano fatto rapida carriera a corte, furono tonsurati e chiusi in un monastero, in Aquitania. Solo allora, Lotario I, proveniente dall'Italia, si riun\u00ec ai fratelli, riassumendo il titolo di imperatore aggiuntoLa ribellione per\u00f2 fall\u00ec per il disaccordo tra i tre fratelli (Pipino I e Ludovico il Germanico preferivano essere sudditi del padre anzich\u00e9 del fratello) e, nell'831, a febbraio, nella dieta di Aquisgrana, Ludovico il Pio riebbe il trono imperiale.\nNel novembre dell'831, dopo che l'imperatore a febbraio, nella dieta di Aquisgrana, aveva trionfato, Pipino I di Aquitania, con l'appoggio di Bernardo di Settimania, che, nel frattempo, era stato esiliato in Spagna, si ribell\u00f2, all'imperatore; a quella notizia, anche Ludovico il Germanico si ribell\u00f2 al padre, che gli marci\u00f2 contro e lo sconfisse per poi rivolgersi contro Pipino, che dopo essere stato sconfitto fu imprigionato e il suo regno fu dato a Carlo il Calvo.Ludovico il Germanico, temendo di cadere in disgrazia come era avvenuto a suo fratello Pipino si convinse a chiedere nel maggio 832 il perdono paterno ad Aquisgrana.\nNell'833, Lotario I coi fratelli, Pipino I, fuggito dalla prigionia, e Ludovico II il Germanico, si ribellarono nuovamente e si erano radunati coi loro eserciti nella piana di Rothfeld, vicino a Colmar, dove furono raggiunti da Ludovico il Pio ed i suoi seguaci, che avevano l'intenzione di trattare. A loro si un\u00ec il Papa Gregorio IV, con l'intento di fare da paciere; il risultato invece fu che Ludovico il Pio fu abbandonato da tutti i suoi seguaci e dovette consegnarsi ai figli. Poi, con l'assistenza dell'arcivescovo di Reims, Ebbone, deposero il padre, che fu rinchiuso nel monastero di San Medardo a Soissons, e, il 30 giugno, proclamarono unico imperatore Lotario, dividendosi il regno in tre parti.Subito per\u00f2 si manifestarono dissapori tra i fratelli e i fratellastri dell'Imperatore, Ugo e Drogone, convinsero Ludovico \"il Germanico\" (che aveva sposato la sorella della matrigna Giuditta) a schierarsi a favore del padre. Un'intesa con Pipino port\u00f2 i due fratelli Pipino e Ludovico il Germanico a riaccostasi al padre, il deposto imperatore, e a schierarsi contro Lotario I, tanto che questi si rassegn\u00f2 a liberare il padre suo prigioniero, Ludovico il Pio, che, il primo marzo 834 fu reintegrato sul trono imperiale da vescovi e nobilt\u00e0 a Saint-Denis. Ludovico, dal padre allora, ottenne, oltre alla Baviera, anche l'Alsazia l'Alemannia, e la ReziaLotario, secondo Thegano, continu\u00f2 nella sua ribellione, ma prima che l'anno fosse terminato fu catturato, allora si prostr\u00f2 ai piedi del padre che lo perdon\u00f2, lasciandogli il titolo di re d'Italia e gli permise di rientrare in Italia. Il 28 febbraio 835, a Metz, Ludovico il Pio, fu nuovamente incoronato imperatore.\nNell'837, Ludovico il Pio, in una dieta ad Aquisgrana, ampli\u00f2, a discapito di Pipino I e Ludovico il Germanico, i territori che sarebbero stati assegnati al giovane Carlo, che a settembre divenuto maggiorenne, gli fu assegnato un territorio tra la Loira e la Senna, iniziando un riavvicinamento a Lotario che li condusse poi all'incontro di Worms dell'838.Dato che era morto Pipino I (13 dicembre 838), a Worms, nell'839, Ludovico il Pio disegn\u00f2 una nuova \"Ordinatio\": oltre ad aver diseredato il figlio di Pipino I, Pipino II (che non venne pi\u00f9 menzionato anche nelle due successive spartizioni dell'impero), al figlio Ludovico II il Germanico assegn\u00f2 la sola Baviera, per cui l'impero, alla sua morte sarebbe stato diviso praticamente in due parti, con la linea di demarcazione, da nord a sud, che correva lungo la Mosa, sino alla Mosella, a Toul, poi attraversando la Borgogna ed il lago di Ginevra, arrivava alle Alpi, che seguiva sino al mar Mediterraneo. Lotario I, che, oltre al titolo di imperatore, aveva il diritto di prelazione, scelse la parte orientale, e a Carlo il Calvo, tocc\u00f2 la parte occidentale.A Ludovico \"il Germanico\" la nuova Ordinatio non poteva piacere e l'Imperatore dovette affrontarlo in armi e, pur respingendolo, cadde malato.\nLa guerra civile e il trattato di Verdun (843).\nQuando Ludovico I stava per morire nell'840, mand\u00f2 le insegne imperiali a Lotario, che, disconoscendo le varie divisioni, in applicazione dell\"'Ordinatio Imperi\" dell'817 pretese di avere giurisdizione su tutto l'impero, riconoscendo i due fratelli come re suoi vassalli. Cos\u00ec, alla morte di Ludovico il Pio, avvenuta, secondo gli Annali di Fulda, dopo una breve malattia, il 20 giugno 840, su un'isola del fiume Reno, Lotario prima stipul\u00f2 una tregua col fratello, Ludovico il Germanico, che aveva occupato tutti i territori alla destra del Reno, quindi attacc\u00f2 il fratellastro Carlo il Calvo, che prefer\u00ec non combattere, accettando la riduzione del suo regno alla sola Aquitania pi\u00f9 la Provenza; quindi fiss\u00f2 un incontro, nella primavera successiva, ad Attigny, a cui doveva partecipare anche Ludovico, dando il tempo ai fratelli di cercare alleanze ed armarsi.\nAd Attigny, nella primavera dell'841, Lotario non si present\u00f2, permettendo a Carlo, che era il pi\u00f9 debole di allearsi con il fratellastro Ludovico, ed i loro eserciti si incontrarono a Ch\u00e2lons sur Marne, mentre Lotario aveva radunato le sue truppe nelle vicinanze di Auxerre, in attesa dei Guasconi del nipote, Pipino II, che si era alleato con lui.Il 24 giugno, all'arrivo di Pipino II, l'imperatore ritenne di essere abbastanza forte da poter dare battaglia, che inizi\u00f2 il mattino seguente a Fontaney, nelle vicinanze di Auxerre, dove le truppe di Ludovico II il Germanico ebbero la meglio sull'esercito imperiale, nonostante che i Guasconi di Pipino II avessero battuto il contingente di Carlo il Calvo, costringendo Lotario a fuggire, per ritirarsi ad Aquisgrana. Secondo i cronisti dell'epoca fu un massacro, ed il cronista Reginone nota che anche i vincitori ebbero gravi perdite.\nLa guerra civile continu\u00f2 con alterne fortune, con Lotario che attaccava ora uno ora l'altro dei fratelli, sinch\u00e9, nel febbraio 842, vi fu un rinnovo dell'alleanza dei fratelli pi\u00f9 giovani contro Lotario (Giuramento di Strasburgo). Le forze unite dei fratelli erano troppo forti per l'esercito di Lotario, che, in primavera, a Coblenza, fugg\u00ec senza combattere. Allora, prendendo con s\u00e9 tutto ci\u00f2 che era in grado di raccogliere, dovette abbandonare la sua capitale, Aquisgrana, per ritirarsi verso sud, inseguito dai fratelli. Arrivato sul Rodano, invi\u00f2 messaggeri ai fratelli riconoscendo il suo torto e chiedendo di dividere l'impero in tre parti.L'incontro preliminare tra i tre fratelli avvenne, nel giugno 842, nei pressi di M\u00e2con, su un'isola della Saona, dove fu stabilita una tregua e si stabil\u00ec di formare una commissione di 120 membri (40 per ogni fratello), che avrebbe dovuto definire la ripartizione. La commissione si riun\u00ec nel castello di Coblenza, senza riuscire a concludere il lavoro. Nel mese di novembre, vi fu un altro incontro e la tregua fu rinnovata.Le tregue permisero a Ludovico il Germanico di domare, in Sassonia, la rivolta degli Stellinga, che Lotario aveva sobillato.\nInfine, dopo molte difficolt\u00e0 e ritardi, la spartizione fu definita, col Trattato di Verdun, firmato nell'agosto 843.La divisione ci \u00e8 descritta dal cronista, Reginone:\nI contrasti con Carlo il Calvo.\nLa guerra civile era terminata e, Lotario I era confermato imperatore, oltre all'Italia e alla Provenza, Lotario ricevette una fascia di terra fra il mare del Nord e la catena alpina lungo le valli della Mosa e del Reno e poi lungo la valle del Rodano, raggiungeva il mar Mediterraneo, che venne denominata, Lotaringia.La pace fu garantita dai continui incontri tra i tre fratelli, che stipularono anche un accordo che garantiva l'ereditariet\u00e0 dei regni ai rispettivi figli.\nVerso la fine dell'853, i nobili aquitani, che non gradivano come re Carlo il Calvo, avevano inviato messaggeri a Ludovico il Germanico per offrirgli la corona d'Aquitania, minacciando che se avesse rifiutato si sarebbero rivolti ai Vichinghi o ai Saraceni. Ludovico il Germanico allora invi\u00f2 il figlio, Ludovico il Giovane, che, con l'appoggio dei nobili aquitani, nell'854, attacc\u00f2 Carlo il Calvo ed arriv\u00f2 sino a Limoges, mentre i Normanni si erano stabiliti nella Valle della Loira devastando Poitiers, Angoul\u00eame, P\u00e9rigueux, Limoges, Clermont e Bourges. Pipino II, che era stato imprigionato, ne approfitt\u00f2 per lasciare il monastero in cui era stato rinchiuso e raccogliere intorno a s\u00e9 molti nobili che, alla notizia della sua fuga, avevano abbandonato Ludovico il Giovane, che dovette rientrare in Baviera.\nCarlo il Calvo, nell'858, attacc\u00f2 Ludovico il quale, per tutta replica, invase a sua volta il regno del fratello, ma fu sconfitto, il 15 gennaio 859, nei dintorni di Laons.\nNell'869 mor\u00ec Lotario II, succeduto al padre Lotario I in Lotaringia, senza lasciare figli maschi legittimi. Approfittando che il legittimo erede, il fratello di Lotario II, Ludovico II, era impegnato in Italia, ma soprattutto non aveva un grosso seguito tra i nobili di Lotaringia, Carlo il Calvo cerc\u00f2 di entrarne in possesso e con il suo esercito e l'appoggio di una parte della nobilt\u00e0 di Lotaringia, conquist\u00f2 Metz allo scopo di precedere il fratello Ludovico il Germanico, che a sua volta aveva simpatizzanti in Lotaringia. Il 9 settembre 869 Carlo il Calvo fu incoronato re di Lotaringia dall'arcivescovo Incmaro di Reims nella Cattedrale di Metz.Ludovico il Germanico, invece di scatenare una guerra, prefer\u00ec trovare un accordo col fratellastro, spartendosi il territorio. L'anno seguente sancirono la spartizione col Trattato di Meerssen (870), con il quale a Ludovico spett\u00f2 la parte orientale della Lotaringia, mentre Carlo ottenne la parte occidentale e il titolo regale. I due fratelli ignorarono nella spartizione Ludovico II, il quale si rivolse al Papa Adriano II per perorare la sua causa. Il pontefice mand\u00f2 due ambasciatori nelle corti di Carlo e Ludovico allo scopo di far risolvere le questioni al vescovo di Reims Incmaro. Questi ignor\u00f2 il volere del Papa mostrandosi leale nei confronti del suo sovrano Carlo, garantendo a lui e al fratello i territori che si erano divisi.\nNell'agosto dell'871, si era diffusa la notizia che l'imperatore Ludovico II fosse morto; i suoi zii, Carlo il Calvo e Ludovico II il Germanico, inviarono immediatamente truppe in Italia per impadronirsi del regno, ma trovando Ludovico in buona salute dovettero rientrare.\nLa lotta per i territori italiani e la morte.\nLudovico II mor\u00ec nell'875 senza eredi maschi, lasciando solo una figlia. In quel momento Carlo il Calvo e Ludovico II il Germanico erano gli ultimi figli di Ludovico il Pio ancora viventi e i pi\u00f9 alti in grado nella successione al trono imperiale. Carlo il Calvo varc\u00f2 le Alpi con il suo esercito allo scopo di ottenere il trono e il titolo imperiale. Il fratello, d'altra parte, voleva garantire la successione imperiale al figlio Carlomanno il quale varc\u00f2 il Brennero deciso a contrastare lo zio.\nInizi\u00f2 una disputa dove i grandi vassalli d'Italia parteggiarono per l'una o l'altra fazione allo scopo secondario di rafforzare i propri poteri. Tra i sostenitori di Carlomanno ci fu il futuro Imperatore Berengario, allora Marchese del Friuli, che si distinse conquistando i territori bergamaschi di un conte che appoggiava Carlo. Il Re dei Franchi occidentali, Carlo, che aveva l'appoggio di papa Giovanni VIII, riusc\u00ec ad imporsi nella lotta e si fece incoronare imperatore il 29 dicembre dell'875.\nL'imperatore Carlo, lasciato in Italia il cognato Bosone, dopo averlo nominato duca d'Italia e conte di Provenza, fu costretto per\u00f2 a rientrare precipitosamente in Gallia, poich\u00e9 il fratello Ludovico aveva attaccato e devastato i territori occidentali. Il nuovo imperatore liber\u00f2 Aquisgrana e poi Colonia, giungendo a minacciare la possibilit\u00e0 di occupare i territori del fratello. Questi gli intim\u00f2 di non varcare il Reno, ma dopo il fallimento delle trattative, fu Ludovico stesso a superarlo e ad impartire una sonora sconfitta a Carlo.\nLodovico II il Germanico mor\u00ec il 28 agosto 876 a Francoforte sul Meno e fu inumato nel monastero di Lorsch. I figli Carlomanno, Ludovico il Giovane e Carlo il Grosso si spartirono il regno orientale sulla base delle regole di successione che egli aveva stabilito quand'era in vita, nell'865. Spett\u00f2 al figlio primogenito, Carlomanno, designato dal padre come Re di Baviera e succedutogli come re dei Franchi orientali, a proseguire la guerra in Italia. Al secondogenito, Ludovico il Giovane spett\u00f2 la parte pi\u00f9 estesa, la quale comprendeva i ducati di Sassonia e di Franconia, insieme alla parte orientale della Lotaringia. Infine al terzogenito, Carlo il Grosso spett\u00f2 l'Alemannia.\nMatrimonio e discendenza.\nLudovico II di Germania aveva sposato, nell'827, Emma, la sorella dell'imperatrice Giuditta di Baviera dalla quale ebbe:\nAlbero genealogico.\n \u250c\u2500Carlo I detto \"Magno (il Grande)\" o \"Carlomagno\" (747-\u2020 814), re dei Franchi (768), re dei Lombardi (774),\n \u2502 Imperatore d'Occidente (800), capostipite dei Carolingi.\n \u250c\u2500Ludovico I detto \"il Pio\" (778-\u2020 840), re d'Aquitania (781-814), Imperatore d'Occidente (814-840).\n \u2502 \u2514\u2500Hildegarda di Vintzgau (757 ca. -\u2020 783).\n -Ludovico II di Germania\n \u2502 \u250c\u2500 X\n \u2514\u2500Ermengarda di Hesbaye (780-\u2020 818). Figlia di Ingramm o Roberto Cancor, conte di Hesbaye.\n \u2514\u2500 X"}
{"id": "207952", "revid": "71155", "url": "https://it.wikipedia.org/wiki?curid=207952", "title": "Scatola nera", "text": "Una scatola nera \u00e8 un dispositivo elettronico di registrazione dei dati installati in un aeromobile o una imbarcazione con lo scopo di facilitare le indagini dopo un incidente.\nCaratteristiche.\nIl termine \"scatola nera\" deriva dall'inglese \"black box\" il cui etimo \u00e8 incerto: le prime scatole nere erano di colore nero oppure il nero era il colore che assumevano in caso di incendio. In realt\u00e0, le cosiddette \"scatole nere\" sono di colore arancione con bande catarifrangenti per poter essere facilmente rintracciate e identificate in caso di incidente.\nQuesti apparati sono generalmente progettati per resistere alle condizioni che si possono creare in un incidente grave, preservando le registrazioni. Nel caso dei registratori di dati per l'aviazione, viene richiesto ai dispositivi di resistere a impatti di g e temperature di oltre \u00b0C (come indicato nella norma EUROCAE ED-112). Sugli aeromobili esistono solitamente due tipi di registratori dei dati di volo utili per le indagini dopo un incidente: il \"flight data recorder\" (\"FDR\"), che registra i dati provenienti da vari sensori e il \"cockpit voice recorder\" (\"CVR\"), che registra i suoni percepiti da microfoni posti nella cabina di pilotaggio.\nIn alcuni aeromobili, in configurazione elettrica di emergenza come nel caso di spegnimento di tutti i motori (quando intervengono batterie e - anche singolarmente - APU e RAT), le funzioni di registrazione di CVR e FDR possono essere disabilitate insieme ad altri dispositivi dell'aeromobile, ci\u00f2 in favore dell'alimentazione elettrica ai dispositivi indispensabili a manovrare e gestire il volo inerziale, permettendo ad esempio di effettuare un atterraggio di emergenza planando come un aliante; questo infatti \u00e8 quanto accaduto al Volo Air Transat 236.\nUtilizzo.\nA bordo degli aeromobili adibiti al trasporto dei passeggeri e superiori a determinate dimensioni \u00e8 richiesto che siano presenti due distinti registratori di dati e con le seguenti caratteristiche:\nEsistono altri tipi di registratori in grado di resistere alle condizioni estreme dopo gli incidenti tra cui registratori di immagini riprese nel cockpit, ma la diffusione di questi dispositivi \u00e8 piuttosto limitata.\nPer il recupero in mare le scatole nere sono equipaggiate di apposito radiofaro (\"underwater locator beacon\") che tramite la batteria interna emette segnali ad ultrasuoni fino a 30 giorni; inoltre possono operare immerse fino a m di profondit\u00e0."}
{"id": "207953", "revid": "6392", "url": "https://it.wikipedia.org/wiki?curid=207953", "title": "Infrarossi", "text": ""}
{"id": "207957", "revid": "767487", "url": "https://it.wikipedia.org/wiki?curid=207957", "title": "My Dying Bride", "text": "I My Dying Bride (in italiano: \"mia morente sposa\") sono un gruppo musicale metal britannico.\nSi sono formati nel 1990 nello Yorkshire dell'ovest. La loro musica si caratterizza per i testi romantici e sensuali, e per un'attenzione ossessiva verso le sonorit\u00e0 d'atmosfera. Le prime demo richiamavano le sonorit\u00e0 del death metal tradizionale, anche se con ritmiche pi\u00f9 lente.\nSono inoltre annoverati nel \"Trittico\" del Death doom metal (in quanto band formatrice del genere) assieme ai Paradise Lost e agli Anathema. Il sito IGN.com li ha inclusi nella \"Top 10\" dei gruppi doom metal.\nBiografia.\nI My Dying Bride si formano nell'estate del 1990 e dopo sei mesi registrano il loro primo demo \"Towards the Sinister\", al quale seguono altri due demo: \"God Is Alone\" e \"Symphonaire Infernus Et Spera Empyrium\".\nNel 1992 pubblicano il loro album d'esordio \"As the Flower Withers\" il quale vede l'aggiunta di violini e tastiere nel sound della band.\nIl successivo album \"Turn Loose the Swans,\" uscito nel 1993, prosegue con queste sonorit\u00e0 e vede l'aggiunta del cantato clean che si aggiunge a quello growl. Quest'album, anche grazie all'entrata nella line-up del tastierista/violinista Martin Powell, focalizz\u00f2 l'attenzione di critica e pubblico sulla band.\nLa consacrazione per\u00f2 viene raggiunta con l'album successivo. Nel 1995 esce \"The Angel and the Dark River\" album che, insieme a \"Turn Loose the Swans\", viene ritenuto il capolavoro della band. \"The Angel and the Dark River\", a differenza dei precedenti, presenta un sound meno Death, pi\u00f9 malinconico e triste, con Stainthorpe che abbandona il cantato in growl. Nello stesso anno vengono poi ripubblicati dalla Peaceville Records gli esordi della band nella raccolta \"Trinity\".\nNel 1996 esce \"Like Gods of the Sun,\" album che stilisticamente rappresenta la prosecuzione di \"The Angel And The Dark River\" ma che, pur venendo considerato un buon album, non raggiunge lo stesso successo del predecessore, sebbene contenga un pezzo ritenuto fra i migliori della band come For My Fallen Angel.\nDa questo momento il gruppo entra in una fase di stallo e nel 1998 pubblica l'album \"34.788%...Complete\", altamente sperimentale, il quale viene considerato da alcuni una deviazione in quanto, musicalmente e stilisticamente, molto diverso dalle altre composizioni della band.\nNel 1999 per\u00f2, successivamente all'allontanamento di Martin Powell, la band pubblica il suo sesto album \"The Light at the End of the World\" col quale la band torna, almeno parzialmente e con una maggior presenza di melodia, allo stile iniziale. L'album, pur non presentando significative evoluzioni stilistiche ebbe un buon successo. In seguito vengono pubblicare due raccolte: \"Meisterwerk 1\" e \"Meisterwerk 2\".\nNel 2001 i My Dying Bride riconquistano il pieno consenso di pubblico e critica con l'album \"The Dreadful Hours\", pi\u00f9 innovativo di \"The Light at the End of the World\". Nonostante racchiuda tutti gli elementi chiave del loro sound, quest'album \u00e8 pi\u00f9 \"dark\" dei precedenti e si riallaccia alle sonorit\u00e0 presentate in \"Turn Loose The Swans\".\nNel 2003 esce il live \"The Voice of the Wretched\" e nel 2004 pubblicano l'ottavo album \"Songs of Darkness, Words of Light\", all'interno del quale il \"Doom\" del gruppo diventa ancor pi\u00f9 solenne grazie anche al ritorno al growl del cantante e si orienta verso sonorit\u00e0 ancor pi\u00f9 tetre, mantenendo per\u00f2 lo stile inconfondibile della band. Nello stesso anno, un grande aumento del numero di performance live contribuisce ad accrescere la popolarit\u00e0 della band e la casa discografica Peaceville Records ristampa l'intero catalogo dei My Dying Bride includendo rare bonus track (demo, remix e live) in ogni album; nel maggio dell'anno seguente viene pubblicata la raccolta \"The AntiDiluvian Chronicles\" formata da un set di tre CD per un totale di 30 canzoni. Segue nel 2005 la pubblicazione del DVD live \"Sinamorata\".\nNel 2006 esce il nono album \"A Line of Deathless Kings\" il quale presenta un sound meno oscuro del precedente e con meno parti aggressive contraddistinte dal cantato growl di Aaron.\nNel 2008 esce \"An Ode to Woe\", live album della band registrato al \"Paradiso\" di Amsterdam e viene rinnovato il contratto con l'etichetta Peaceville Records.\nA giugno entra in formazione la violinista Katie Stone e a settembre la band partecipa alle date commemorative dei vent'anni di carriera dei Paradise Lost assieme agli Anathema.\nA marzo 2009 la band pubblica il decimo album dal titolo \"For Lies I Sire\". L'album vede la partecipazione del batterista Dan Mullins e della bassista Lena Ab\u00e8 come nuovi membri.\nA maggio dello stesso anno viene ripubblicato l'album \"The Dreadful Hours\" in vinile.\nA giugno Katie Stone lascia la band per \"concentrarsi sulla sua propria carriera\", e viene sostituita da Shaun Macgowan.\nAd ottobre viene pubblicato l'EP \"Bring Me Victory\".\nA novembre viene confermata la presenza della band al Brutal Assault festival dell'agosto 2010, mentre a dicembre vengono confermate le partecipazioni allo Zwarte Cross e al Summer Breeze a luglio 2010.\nNel 2011 esce il nuovo album in studio Evinta: si tratta di un triplo CD della durata di oltre 2 ore dove il gruppo rivisita alcune delle proprie canzoni in chiave classica con l'aggiunta di nuovi testi cantati, oltre che da Stainthorpe, da Lucie Roche. Lo stesso anno vede l'uscita dell'EP The Barghest O' Whitby, formato dal solo, lunghissimo (27 minuti) brano omonimo che comprende parti tipicamente Doom ma anche momenti pi\u00f9 aggressivi di stampo Death che rimandano agli esordi della band.\nNel 2012 viene pubblicato, preceduto dal singolo \"Kneel Till Doomsday\", il dodicesimo album in studio A Map of All Our Failures che comprende 8 brani pi\u00f9 la bonus track \"My Faults Are Your Reward\", e nel 2013 esce un ulteriore EP, The Manuscript, comprendente 4 brani composti durante le registrazioni dello stesso album.\nNel 2014 rientra lo storico chitarrista Calvin Robertshaw al posto di Hamish Glencross.\nIl 18 settembre 2015 viene pubblicato, per l'etichetta Peaceville Records, il nuovo album in studio \"Feel the Misery\". Nel 2020, dopo un periodo tribolato legato anche ai problemi personali del cantante Aaron Stainthorpe, rimasto vicino alla figlia gravemente malata mentre il resto della band gi\u00e0 lavorava al nuovo album, i My Dying Bride annunciano l'uscita del disco \"The Ghost of Orion\". La formazione vede l'ingresso alla batteria di Jeff Singer (ex Paradise Lost, ex Blaze) e di Neil C. Blanchett alla seconda chitarra, al posto del nuovamente dimissionario Calvin Robertshaw."}
{"id": "207958", "revid": "767487", "url": "https://it.wikipedia.org/wiki?curid=207958", "title": "Lancia Theta", "text": "La Lancia Theta, anche nota come Lancia 25/35 HP o Lancia Tipo 61, \u00e8 un'automobile prodotta dal 1913 al 1918 dalla casa automobilistica Lancia.\n\u00c8 stata la prima automobile di serie a montare un impianto elettrico completo e il primo modello Lancia a superare il migliaio di unit\u00e0 prodotte, con 1\u00a0696 esemplari.\nIl contesto.\nVenne esposta al Salone dell'automobile di Londra dell'autunno 1913 ed immessa sul mercato alla fine dello stesso anno. La vettura era destinata ad una esistenza piuttosto longeva per l'epoca: essa infatti sopravviver\u00e0 alla prima guerra mondiale rimanendo in produzione per circa 5 anni, sino al 1918 (per un totale, non da poco per quei tempi, di 1696 unit\u00e0). Venne sostituita dalla Lancia Kappa alla ripresa della produzione industriale dopo il conflitto.\nPrimo prodotto Lancia di inconfutabile successo internazionale, potente e veloce, la \"Theta\" era destinata a passare alla storia come prima autovettura europea commercializzata con impianto elettrico completo offerto come dotazione di serie. L'impianto, di fabbricazione americana (Rushmore) funzionava con tensione di 6 volt e comprendeva tra l'altro il motorino di avviamento (con comando a pedale), un generatore, due fari da 50 candele, due luci supplementari, una luce posteriore e persino l'illuminazione del cruscotto ed un bottone per il clacson. Vincenzo Lancia era talmente convinto della bont\u00e0 del nuovo impianto da optare per la eliminazione della manovella d'avviamento anteriore (che sopravviveva soltanto come accessorio ed era fornita nella dotazione degli attrezzi).\nMigliorata anche la frenatura: l'impianto frenante era sempre costituito dal consueto schema a due sistemi (la leva che agiva sulle ruote posteriori ed il pedale che agiva sulla trasmissione) ma l'efficacia era accresciuta grazie ad un brevetto Lancia in base al quale il cambio, modificato all'uopo, era munito di una catena per spingere il ferodo contro il tamburo con una pressione uniforme su tutta la superficie frenante.\nIl motore montato sulla \"Theta\", pur non innovativo (era sostanzialmente il 4 cilindri di quasi 5 litri di cilindrata gi\u00e0 adottato sull'autocarro 1Z nel 1912) era tuttavia affidabile e potente (erogava una settantina di cavalli) e, malgrado un peso del telaio assai rilevante, riusciva a spingere la vettura sino a raggiungere e talvolta superare i 120\u00a0km/h.\nIl robusto telaio \"Theta\" poteva essere scelto tra due misure di passo (310 oppure 337\u00a0cm) mentre l'inclinazione del piantone dello sterzo (grazie ad uno dei tanti meccanismi brevettati dalla Lancia) poteva essere variata su tre diversi valori (34\u00b0, 37\u00b0, 40\u00b0)."}
{"id": "207959", "revid": "224289", "url": "https://it.wikipedia.org/wiki?curid=207959", "title": "Pogo (danza)", "text": "Il pogo indica un tipo di ballo collettivo che si pratica abitualmente durante i concerti punk e hardcore, caratterizzato dal saltellare animatamente su e gi\u00f9 e, spesso, anche con spallate casuali tra le persone sotto il palco.\nStoria.\nIl nome deriva dal gioco per saltellare, il pogo-stick, inventato nella sua forma moderna intorno al 1920. Il termine fu preso a prestito perch\u00e9 richiamava i movimenti simili a quelli utilizzati, come ballo collettivo, nei concerti punk rock inglesi a met\u00e0 degli anni Settanta. \nNel documentario \"The Filth and the Fury\", il bassista dei Sex Pistols, Sid Vicious, sostenne di aver inventato il pogo intorno al 1976, all'alba della nascita della scena punk londinese. Sempre nella stessa pellicola, Shane MacGowan, leader dei Pogues e tra i primi seguaci della scena punk, conferma la cosa sostenendo che il poncho in pelle che Vicious indossava ai concerti punk gli impediva qualsiasi forma di ballo ed era costretto a scatenarsi semplicemente saltando su e gi\u00f9.\nNato all'interno del movimento punk, successivamente la pratica del pogo si \u00e8 diffusa anche in altri generi musicali, quali il metal.\nIl pogo \u00e8 considerato precursore e prima forma di \"moshing\".\nCaratteristiche.\nIn un primo momento il termine \"pogo\" stava semplicemente ad indicare l'azione di saltare rimanendo sul proprio posto durante i concerti. Questo significato iniziale si \u00e8 poi evoluto fino ad esprimere un particolare comportamento del pubblico ai concerti, caratterizzato da una sorta di \"tutti contro tutti\", durante il quale i partecipanti saltano, corrono, si spingono e si prendono a spallate a vicenda. Questo sfogo collettivo si scatena tra la folla solitamente nei pressi del palcoscenico durante l'esecuzione di brani veloci e molto ritmati.\nPoich\u00e9 potenzialmente capace di causare danni e lesioni fisiche ai praticanti, il buon senso richiede accortezza durante lo svolgimento. Essendo infatti una pratica sregolata e piuttosto violenta c'\u00e8 sempre la possibilit\u00e0, per chi vi prende parte, di contrarre contusioni mentre balla. Nonostante questo vige un codice di comportamento non scritto volto a evitare di ferire i partecipanti."}
{"id": "207963", "revid": "780783", "url": "https://it.wikipedia.org/wiki?curid=207963", "title": "Laurent Jalabert", "text": "Professionista dal 1989 al 2002, soprannominato \"Jaja,\" \u00e8 stato uno dei ciclisti pi\u00f9 completi della sua epoca. In carriera si \u00e8 aggiudicato la Vuelta a Espa\u00f1a 1995 e ben 25 vittorie di tappa complessive nei tre Grande Giri, tre al Giro d'Italia, quattro alla Tour de France e diciotto alla Vuelta a Espa\u00f1a. Ha conquistato inoltre la classifica a punti in tutte e tre le grandi corse a tappe (ben quattro volte alla Vuelta), e quella degli scalatori sia al Tour che alla Vuelta.\nIn carriera ha vestito il simbolo del primato in classifica generale in tutte e tre le competizioni, indossando per otto giorni la maglia rosa al Giro d'Italia 1999, quattro volte la maglia gialla alla \"Grande Boucle\", nelle edizioni del 1995 e del 2000, ed in ventiquattro occasioni la maglia amarillo alla Vuelta, diciannove giorni nel 1995 e per altre cinque volte nelle tre edizioni successive. Nel suo palmar\u00e8s figurano grandi classiche, quali Milano-Sanremo, Giro di Lombardia, due Freccia Vallone ed altrettante Cl\u00e1sica San Sebasti\u00e1n, ma anche brevi corsa a tappe, fra cui Parigi-Nizza (per tre volte), Tour de Romandie, Vuelta al Pa\u00eds Vasco e Volta Ciclista a Catalunya, nonch\u00e9 la prova in linea ai campionati francesi del 1998.\nNel 1992 \u00e8 stato medaglia d'argento nella prova in linea ai Campionati del mondo di Benidorm, mentre nel 1997 conquist\u00f2 la maglia iridata nella prova a cronometro. In quattro occasioni ha concluso la stagione in testa all'UCI World Ranking, nel 1995, 1996, 1997, e 1999.\nAnche suo fratello Nicolas Jalabert \u00e8 stato un ciclista professionista, sebbene di minore fortuna.\nCarriera.\nGli esordi.\nOriginario del Tarn, passa professionista nel 1989 con la Toshiba, ex La Vie Claire, la squadra fondata da Bernard Tapie e diretta da Yves H\u00e9zard. Nel maggio dello stesso anno ottiene i primi successi da \"pro\" vincendo una frazione e la classifica finale del Tour d'Armorique in Bretagna. Nel 1990 si classifica secondo nella classifica a punti della Vuelta a Espa\u00f1a e alla Cl\u00e1sica San Sebasti\u00e1n, nonch\u00e9 sesto ai campionati del mondo di Utsunomiya. L'anno dopo \u00e8 secondo nella classifica finale della Parigi-Nizza e al Campionato di Zurigo, secondo nella graduatoria a punti del Tour de France e secondo anche nella classifica di Coppa del mondo grazie ai diversi piazzamenti Top 10 nelle classiche di calendario. A fine stagione, con la chiusura della squadra Toshiba, si trasferisce in Spagna per correre nella ONCE di Pablo Ant\u00f3n e Manolo Saiz, affiancando il capitano Alex Z\u00fclle.\n1992-1995: il passaggio alla ONCE e la vittoria alla Vuelta.\nNel 1992 conquista la maglia verde della classifica a punti al Tour de France, vincendo anche la sua prima tappa nella \"Grande Boucle\", quella con arrivo a Bruxelles. Nel finale di stagione vince anche tre tappe alla Vuelta a Burgos e altrettante alla Volta Ciclista a Catalunya, ed \u00e8 inoltre medaglia d'argento nella prova in linea dei Campionati del mondo di Benidorm, battuto in una volata ristretta dall'italiano Gianni Bugno. Nella stagione seguente, dopo alcuni piazzamenti nelle classiche primaverili, vince due tappe alla Vuelta a Espa\u00f1a e due alla Volta Ciclista a Catalunya, oltre a numerose prove e frazioni di gare del calendario spagnolo. Nel 1994, dopo una buona primavera che lo vede imporsi in ben sette tappe\u2014perlopi\u00f9 in volata\u2014e nella classifica a punti alla Vuelta a Espa\u00f1a, \u00e8 vittima di una brutta caduta il 3 luglio ad Armenti\u00e8res durante la prima frazione del Tour de France: nella volata finale della tappa impatta contro un poliziotto sportosi dalle transenne, cadendo e rimediando diverse fratture anche facciali (alla mandibola e agli zigomi). Rientrato alle corse dopo circa due mesi, torna anche al successo con una vittoria parziale alla Volta Ciclista a Catalunya.\nNel 1995 dimostra di essere un corridore capace di vincere in qualsiasi tipo di gara: tra marzo e giugno vince infatti due importanti classiche di primavera, la Milano-Sanremo e la Freccia Vallone, ma anche gare di una settimana, che rimarranno il suo terreno preferito (la Parigi-Nizza e la Volta Ciclista a Catalunya); in luglio conclude invece al quarto posto il Tour de France, aggiudicandosi una vittoria di tappa e per la seconda volta la maglia verde, e vestendo inoltre la maglia gialla per due giorni. In settembre conquista infine la classifica generale della Vuelta a Espa\u00f1a: Jalabert domina la gara, veste la maglia amarillo per diciannove giorni, e fa sue anche cinque tappe e le classifiche a punti e scalatori, oltre alla graduatoria a squadre con la sua ONCE. Nel corso di quella Vuelta \u00e8 anche protagonista di un gesto di grande sportivit\u00e0: durante la tappa di Sierra Nevada raggiunge negli ultimi metri il tedesco Bert Dietz, autore di una fuga di 200 chilometri, tuttavia rallenta e lo lascia vincere. Grazie ai numerosi successi (ventidue esclusi circuiti e classifiche accessorie), al termine della stagione \u00e8 il ciclista numero uno al mondo sia nella classifica mondiale UCI che per la stampa internazionale.\n1996-2002: gli ultimi anni.\nAtteso dai francesi come il successore di Bernard Hinault (vincitore di 5 Tour), non riuscir\u00e0 pi\u00f9 a lottare per i primissimi posti della classifica del Tour, ma sar\u00e0 comunque capace di specializzarsi nelle gare contro il tempo, continuando a brillare in corse a tappe quali il Giro d'Italia (quarto nel 1999) e il Giro della Svizzera (secondo sempre nel 1999). Dopo aver lasciato la squadra della ONCE alla fine del 2000, conclude la carriera nella CSC-Tiscali tornando ad entusiasmare i francesi negli ultimi due Tour disputati (2001 e 2002) dove conquista la maglia a pois di miglior scalatore.\nDopo il ritiro.\nDal 2003 collabora con la televisione francese. Dal 2009 al 2013 \u00e8 stato commissario tecnico della nazionale francese maschile di ciclismo su strada."}
{"id": "207970", "revid": "123558585", "url": "https://it.wikipedia.org/wiki?curid=207970", "title": "Teoria del tutto", "text": "In fisica la teoria del tutto, conosciuta anche come TOE (acronimo dell'inglese \"theory of everything\"), \u00e8 un'ipotetica teoria fisica in grado di spiegare e riunire in un unico quadro tutti i fenomeni fisici conosciuti. Presupposto minimo di tale teoria \u00e8 l'unificazione di tutte le interazioni fondamentali.\nInizialmente il termine fu usato con connotazione ironica per riferirsi alle varie teorie supergeneralizzate, anche in ambito fantascientifico. Per quanto riguarda la letteratura tecnica, il fisico John Ellis afferma di averlo introdotto in un articolo della rivista Nature nel 1986. Nel tempo il termine si afferm\u00f2 nelle popolarizzazioni della fisica quantistica per descrivere una teoria che avrebbe unificato tutte le interazioni fondamentali della natura, nota anche come \"teoria del campo unificato\".\nCi sono state molte teorie del tutto proposte dai fisici teorici nell'ultimo secolo, ma nessuna \u00e8 stata confermata sperimentalmente. Il problema principale nel produrre una tale teoria \u00e8 quello di rendere compatibili le due teorie fisiche fondamentali accettate, la meccanica quantistica e la relativit\u00e0 generale, attualmente inconciliabili.\nPrecedenti storici.\nLaplace sugger\u00ec che un intelletto sufficientemente potente potrebbe, se conoscesse la velocit\u00e0 e la posizione di ogni particella in un dato istante, assieme alle leggi della natura, calcolare la posizione di ogni particella in un altro istante:\nAnche se la meccanica quantistica moderna suggerisce che l'incertezza \u00e8 inevitabile, una \"singola formula\" potrebbe comunque esistere.\nDalla Grecia antica a Einstein.\nDai tempi dell'antica Grecia, i filosofi hanno congetturato che l'apparente diversit\u00e0 della realt\u00e0 nasconda un'unit\u00e0 intrinseca e quindi che la lista delle forze potrebbe essere breve, anzi potrebbe contenere un singolo elemento. Per esempio la filosofia meccanica del XVII secolo assumeva che tutte le forze potrebbero in definitiva venire ridotte a forze di contatto tra piccole particelle solide. Questa teoria fu abbandonata dopo l'accettazione della forza di gravit\u00e0 a lunga distanza di Isaac Newton; ma nello stesso tempo, il lavoro di Newton nei suoi \"Principia\" forn\u00ec la prima forte prova empirica per l'unificazione di forze apparentemente distinte: gli esperimenti di Galileo sulla gravit\u00e0 terrestre, le leggi del movimento planetario di Keplero e il fenomeno delle maree furono tutti spiegati qualitativamente da una singola legge della gravitazione universale.\nNel 1820, Hans Christian \u00d8rsted scopr\u00ec una connessione tra elettricit\u00e0 e magnetismo, attivando decenni di lavoro che culminarono nella teoria dell'elettromagnetismo di James Clerk Maxwell. Anche durante il XIX secolo e l'inizio del XX secolo divenne gradualmente evidente che molti esempi di forze comuni \u2014 forze di contatto, elasticit\u00e0, viscosit\u00e0, attrito, pressione \u2014 risultavano da interazioni elettriche tra le pi\u00f9 piccole particelle della materia. Alla fine degli anni venti, la nuova meccanica quantistica mostr\u00f2 che i legami chimici tra gli atomi erano esempi di forze elettriche (quantistiche), giustificando la millantata affermazione di Dirac che \"le leggi fisiche alla base, necessarie per la teoria matematica di gran parte di fisici e la totalit\u00e0 della chimica sono quindi completamente conosciute\".\nTentativi di unificare la gravit\u00e0 con l'elettromagnetismo vengono datati almeno agli esperimenti di Michael Faraday del 1849\u201350. Dopo che la teoria della gravit\u00e0 di Albert Einstein (relativit\u00e0 generale) venne pubblicata nel 1915, la ricerca di una teoria unificata dei campi che combinasse la gravit\u00e0 con l'elettromagnetismo cominci\u00f2 a rendersi seria. All'epoca sembrava plausibile che non esistessero altre forze fondamentali. I principali contributori furono Gunnar Nordstr\u00f6m, Hermann Weyl, Arthur Eddington, Theodor Kaluza, Oskar Klein e pi\u00f9 notoriamente i molti tentativi fatti da Einstein e dai suoi collaboratori. Nei suoi ultimi anni, Albert Einstein fu intensamente occupato a trovare una tale teoria unificatrice.\nCon la relativit\u00e0 ristretta e generale, Einstein teorizz\u00f2 che nello stesso spazio-tempo, dove si manifestano campo elettromagnetico e campo gravitazionale, dovesse essere formulata una teoria del campo unificato in grado di conciliare il campo elettromagnetico, non ancora descritto in termini geometrici, con il campo gravitazionale, descritto come una variazione della geometria dello spazio-tempo circostante.\nEinstein stesso sugger\u00ec che la relativit\u00e0 generale non era una teoria ultima e che un percorso verso una teoria del campo unificante era lo studio delle propriet\u00e0 geometriche dello spazio-tempo, luogo comune del campo elettromagnetico e gravitazionale, e l'estensione a n dimensioni di questa costruzione geometrica, possibile e ancora incompiuta nel suo potenziale di fisica teorica e sperimentale. Tale spazio-tempo ha queste caratteristiche: geometria euclidea applicabile localmente nell'intorno infinitesimale di ogni punto, definibile la direzione del segmento e la conservazione dell'angolo, quindi le linee parallele, non \u00e8 definibile il parallelogramma, da cui si deduce uno spazio in linea retta con i segmenti paralleli a due a due. In questa costruzione, \u00e8 definibile una forza (con direzione e verso, intensit\u00e0), ma non potendosi costruire un parallelogramma per la loro composizione, risulta chiaro che l'unificazione di teoria elettromagnetica e gravitazionale deve essere operata con la nozione di campo, pi\u00f9 ampia di quella di forza.\nNessuno di questi tentativi si rivel\u00f2 per\u00f2 di successo.\nNuove scoperte.\nLa ricerca di una teoria universale fu interrotta dalla scoperta delle forze nucleari forte e debole, che non potevano essere incluse n\u00e9 nella gravit\u00e0 n\u00e9 nell'elettromagnetismo. Un ulteriore ostacolo fu l'accettare che la meccanica quantistica dovesse essere incorporata dall'inizio, anzich\u00e9 emergere come conseguenza di una teoria deterministica unificata, come aveva sperato Einstein. La gravit\u00e0 e l'elettromagnetismo possono pacificamente coesistere come elementi in una lista di forze newtoniane, ma per molti anni sembr\u00f2 che la gravit\u00e0 non potesse nemmeno essere incorporata nella struttura quantistica, e che quindi dovesse rimanere isolata seppur unificata alle altre forze fondamentali. \nPer questa ragione il lavoro di unificazione per gran parte del XX secolo, si incentr\u00f2 sulla comprensione delle tre forze \"quantistiche\": elettromagnetismo e le forze nucleari debole e forte. Le prime due furono unificate nel 1967\u201368 da Sheldon Glashow, Steven Weinberg, e Abdus Salam come \"forza elettrodebole\". Le forze forte ed elettrodebole coesistono pacificamente nel modello standard della fisica particellare, ma rimangono distinte. Diverse teorie della grande unificazione sono state proposte per unificarle. Anche se le pi\u00f9 semplici di tali teorie sono state sperimentalmente escluse, l'idea generale, specialmente in collegamento con la supersimmetria, rimane fortemente favorita dalla comunit\u00e0 dei fisici teorici.\nFisica moderna.\nNella corrente principale dell'attuale fisica, una Teoria del Tutto unificherebbe tutte le interazioni fondamentali della natura, che sono solitamente considerate essere quattro in numero: gravit\u00e0, forza nucleare forte, forza nucleare debole e forza elettromagnetica. Siccome la forza debole pu\u00f2 trasformare le particelle elementari da un tipo a un altro, la Teoria del Tutto dovrebbe dare una profonda comprensione dei vari tipi di particelle e delle diverse forze.\nLa struttura che collega le varie forze dovrebbe avere la seguente forma:\nIn aggiunta alle forze qui elencate, la cosmologia moderna potrebbe richiedere forze inflazionarie, energia oscura e anche materia oscura composta di particelle fondamentali fuori dallo schema del modello standard. L'esistenza di queste non \u00e8 stata provata e ci sono teorie alternative come le teorie MOND. \u00c8 stata anche ipotizzata l'esistenza di una quinta forza. \nL'unificazione elettrodebole \u00e8 una simmetria rotta: le forze elettromagnetiche e debole appaiono distinte a bassi livelli energetici perch\u00e9 le particelle che portano la forza debole, i bosoni W e Z hanno una massa di circa 80\u00a0GeV/formula_1, mentre il fotone, che porta la forza elettromagnetica, \u00e8 senza massa. A livelli energetici elevati i bosoni W e Z possono essere creati facilmente e la natura unificata della forza diviene evidente. Ci si aspetta che la grande unificazione funzioni in modo simile, ma a energie dell'ordine di formula_2 GeV, molto pi\u00f9 grandi di quelle raggiungibili con un qualsiasi acceleratore di particelle sulla Terra. Analogamente, l'unificazione della forza della grande unificazione con la gravit\u00e0 \u00e8 attesa all'Energia di Planck, circa formula_3 GeV.\nPotrebbe sembrare prematuro mettersi alla ricerca di una teoria del tutto quando non vi \u00e8 ancora la prova evidente di una forza elettronucleare e mentre vengono ancora proposte tante leggi della grande unificazione (GUT). Infatti il nome suggerisce deliberatamente gli h\u00fdbris coinvolti. Ci\u00f2 nonostante, molti fisici credono che questa unificazione sia possibile, in parte a causa della loro storia passata di convergenza verso una teoria singola. Le grandi unificazioni supersimmetriche sembrano plausibili non solo per la loro \"bellezza\" teorica, ma perch\u00e9 prevedono naturalmente grandi quantit\u00e0 di materia oscura; la forza inflazionaria pu\u00f2 inoltre essere collegata con la fisica della grande unificazione (anche se non sembra formare una parte inevitabile della teoria).\nTuttavia le grandi unificazioni non sono chiaramente la risposta finale. Sia l'attuale modello standard che le grandi unificazioni proposte sono teorie quantistiche dei campi che richiedono l'utilizzo della problematica tecnica della rinormalizzazione per portare a risposte significative. Questo viene solitamente considerato un segno che queste sono soltanto teorie sui campi efficaci, omettendo i fenomeni cruciali che diventano rilevanti soltanto a energie estremamente elevate. Inoltre l'incompatibilit\u00e0 tra la meccanica quantistica e la relativit\u00e0 generale implica che una di esse o entrambe, debbano essere rimpiazzate da una teoria che incorpori la Gravit\u00e0 quantistica.\nLa principale teoria del tutto \u00e8 al momento la Teoria delle superstringhe / M-teoria; l'attuale ricerca sulla gravit\u00e0 quantistica a loop potrebbe eventualmente giocare un ruolo fondamentale in una teoria del tutto, ma non \u00e8 il suo obiettivo principale. Queste teorie cercano di affrontare il problema della rinormalizzazione fissando alcuni limiti inferiori sulle scale di lunghezza possibili. La teoria delle stringhe e la supergravit\u00e0 (entrambe ritenute casi limite della ancora non ben definita M-teoria) suppongono che l'universo abbia effettivamente un numero di dimensioni superiore alle tre dello spazio e una del tempo, che sono intuitive.\nLa motivazione alla base di questo approccio deriva dalla teoria di Kaluza-Klein, nella quale si pu\u00f2 notare che applicando la relativit\u00e0 generale a un universo a cinque dimensioni (con le quattro dimensioni usuali pi\u00f9 una piccola dimensione piegata) si arriva allo stesso risultato della relativit\u00e0 generale standard su quattro dimensioni con l'aggiunta delle equazioni di Maxwell (elettromagnetismo, sempre in quattro dimensioni). Questo ha poi portato a lavorare con impegno su teorie con un grande numero di dimensioni, nella speranza che questo produca equazioni simili alle leggi conosciute della fisica. La nozione di extra dimensioni aiuta anche a risolvere il problema della gerarchia, che \u00e8 la domanda sul perch\u00e9 la gravit\u00e0 \u00e8 cos\u00ec tanto pi\u00f9 debole di ogni altra forza. La risposta comune ritiene che la gravit\u00e0 si \"disperda\" nelle altre dimensioni in modi diversi rispetto alle altre forze.\nNei tardi anni novanta fu notato che un problema comune a diverse delle teorie del tutto candidate (ma in particolare della teoria delle stringhe) era che non vincolavano le caratteristiche dell'universo previsto. Per esempio, molte teorie sulla gravit\u00e0 quantistica possono creare universi con un numero arbitrario di dimensioni o con costanti cosmologiche arbitrarie. Anche la teoria decadimensionale \"standard\" delle stringhe permette alle dimensioni \"arrotolate\" di essere compattate in un numero enorme di modi differenti (una stima \u00e8 10500) ognuna delle quali corrisponde a una differente collezione di particelle fondamentali e forze a bassa energia. Questo insieme di teorie \u00e8 conosciuto come panorama della teoria delle stringhe.\nUna soluzione ipotetica \u00e8 che molte o tutte queste possibilit\u00e0 si siano realizzate in qualcuno dei moltissimi universi possibili, ma che solo un piccolo numero di essi sia abitabile e quindi le costanti fondamentali dell'universo sono in definitiva il risultato del principio antropico piuttosto che una conseguenza della teoria del tutto.\nQuesto approccio antropico viene spesso criticato, perch\u00e9 la teoria, abbastanza flessibile per contenere quasi tutte le osservazioni, non pu\u00f2 fare previsioni utili (cio\u00e8 falsificabili e verificabili). In quest'ottica la teoria delle stringhe sarebbe considerata una pseudoscienza, in quanto sarebbe una teoria infalsificabile che viene adattata costantemente ai risultati sperimentali.\nStato potenziale di una teoria del tutto.\nNessuna teoria fisica datata \u00e8 ritenuta essere precisamente accurata. Invece i fisici hanno proceduto con una serie di \"approssimazioni successive\" che permettevano previsioni via via pi\u00f9 accurate su un gruppo sempre pi\u00f9 ampio di fenomeni. Alcuni fisici credono che sia dunque un errore confondere i modelli teorici con la vera natura della realt\u00e0 e ritengono che la serie delle approssimazioni non terminer\u00e0 mai nella \"verit\u00e0\". Lo stesso Einstein espresse questo punto di vista in alcune occasioni. In quest'ottica potremmo ragionevolmente sperare per \"una\" teoria del tutto che auto incorpora consistentemente tutte le forze correntemente conosciute, ma non ci si aspetta che sia la risposta finale. D'altra parte si afferma spesso che, nonostante la complessit\u00e0 in apparente continua crescita della matematica di ogni nuova teoria, in un senso profondo associato con la loro simmetria di gauge intrinseca e il numero delle costanti fisiche fondamentali, le teorie stanno diventando pi\u00f9 semplici. Se fosse cos\u00ec, il processo di semplificazione non potrebbe continuare all'infinito.\nC'\u00e8 un dibattito filosofico all'interno della comunit\u00e0 fisica sul fatto che una teoria del tutto meriti di essere chiamata \"la\" legge fondamentale dell'universo. Una delle viste \u00e8 la posizione assolutamente riduzionista che la teoria del tutto \u00e8 la legge fondamentale e tutte le altre teorie che si applicano all'interno dell'universo ne sono una conseguenza. Un altro punto di vista \u00e8 che le leggi emergenti (chiamate da Steven Weinberg \"leggi a galleggiamento libero\"), le quali governano il comportamento dei sistemi complessi, dovrebbero essere viste come egualmente fondamentali. Esempi sono il secondo principio della termodinamica e la teoria della selezione naturale. Il punto \u00e8 che, anche se nel nostro universo queste leggi descrivono sistemi il cui comportamento potrebbe (\"in principio\") essere predetto da una teoria del tutto, queste risulterebbero vere anche in universi con differenti leggi di basso livello, soggette soltanto ad alcune condizioni molto generiche. Conseguentemente non \u00e8 di aiuto, anche in principio, invocare le leggi di basso livello quando si discute il comportamento di sistemi complessi. Alcuni discutono che questo atteggiamento violerebbe il rasoio di Occam se una teoria del tutto completamente valida fosse formulata. Non \u00e8 chiaro che ci sia un'idea del problema in questi dibattiti (ad esempio tra Steven Weinberg e Philip Anderson) diversa dal diritto di applicare la nobile parola \"fondamentale\" ai loro rispettivi soggetti di interesse.\nNonostante il nome \"Teoria del Tutto\" suggerisca il determinismo della citazione di Laplace, questo d\u00e0 un'impressione molto fuorviante. Il determinismo \u00e8 frustrato dalla natura probabilistica delle predizioni meccaniche, dall'estrema sensibilit\u00e0 alle condizioni iniziali che porta al caos matematico e dall'estrema difficolt\u00e0 matematica di applicare la teoria. Quindi anche se l'attuale modello standard della fisica delle particelle \"in principio\" prevede tutti i fenomeni non gravitazionali conosciuti, in pratica sono stati derivati solo pochi risultati quantitativi dalla teoria completa (per esempio le masse di alcuni dei pi\u00f9 semplici adroni) e questi risultati (specialmente le masse delle particelle che sono pi\u00f9 rilevanti per la fisica a bassa energia) sono meno accurati delle misure sperimentali esistenti. Una vera teoria del tutto sarebbe quasi certamente pi\u00f9 difficile da applicare. Il motivo principale per ricercare una Teoria del tutto, a parte la pura soddisfazione intellettuale di completare una ricerca lunga secoli, \u00e8 che tutte le precedenti unificazioni di successo hanno predetto nuovi fenomeni, alcuni dei quali hanno dimostrato una grande importanza pratica (si veda l'esempio dei generatori elettrici). Come in altri casi di teorie riduzioniste, la teoria del tutto permetterebbe anche di definire con confidenza il dominio di validit\u00e0 e l'errore residuale delle approssimazioni a bassa energia all'intera teoria che potrebbe poi essere usata per calcoli pratici.\nLimiti dal teorema dell'incompletezza di G\u00f6del.\nUn piccolo numero di scienziati afferma che i teoremi di incompletezza di G\u00f6del dimostrano che un qualsiasi tentativo di costruire una teoria del tutto \u00e8 destinato a fallire. Il teorema di G\u00f6del afferma che una qualsiasi teoria matematica non banale che ha una descrizione finita \u00e8 o inconsistente o incompleta. Nel suo libro del 1966, \"The Relevance of Physics\" (\"La rilevanza della fisica\"), Stanley Jaki osserv\u00f2 che, siccome ogni \"teoria del tutto\" sarebbe certamente una teoria matematica consistente non banale, deve essere incompleta. Egli afferma che questo condanna le ricerche su una teoria deterministica del tutto.\nFreeman Dyson ha affermato che\nStephen Hawking era in origine un credente della Teoria del Tutto, ma, dopo aver considerato il Teorema di G\u00f6del, concluse che non ve ne fosse una ottenibile.\nQuesto punto di vista \u00e8 stato discusso da J\u00fcrgen Schmidhuber (1997), che osserv\u00f2 che i teoremi di G\u00f6del sono irrilevanti anche per la fisica computabile. Nel 2000 Schmidhuber costru\u00ec esplicitamente universi computabili e deterministici la cui pseudo-casualit\u00e0 basata su problemi della fermata indecidibili simili a quelli di G\u00f6del \u00e8 estremamente difficile da rilevare ma non evita assolutamente Teorie del Tutto formali descrivibili da pochissimi bit di informazione.\nUna critica in relazione a questo \u00e8 stata offerta da Solomon Feferman, assieme ad altri. Douglas S. Robertson offre come esempio il gioco della vita di John Conway: le regole alla base sono semplici e complete, ma ci sono domande formalmente indecidibili sul comportamento del gioco. Analogamente potrebbe (o non potrebbe) essere possibile dichiarare completamente le leggi intrinseche della fisica con un numero finito di leggi ben definite, ma c'\u00e8 un piccolo dubbio che ci siano questioni sul comportamento dei sistemi fisici che sono formalmente indecidibili sulla base di tali leggi intrinseche.\nSiccome molti fisici considererebbero la dichiarazione delle leggi intrinseche sufficiente come definizione di una \"teoria del tutto\", questi ricercatori affermano che il Teorema di G\u00f6del \"non\" significa che una Teoria del Tutto non esista. D'altra parte, sembra che i fisici che invocano il Teorema di G\u00f6del, almeno in alcuni casi, si riferiscano non alle leggi intrinseche, ma alla comprensibilit\u00e0 del comportamento di tutti i sistemi fisici, come quando Hawking menziona la sistemazione di blocchi in rettangoli, trasformando la computazione dei numeri primi in una questione fisica. Questa discrepanza nelle definizioni potrebbe spiegare una parte del disaccordo tra i ricercatori.\nTeorie proposte.\nLe teorie pi\u00f9 accreditate in corso di studio sono: \nTeoria del tutto e filosofia.\nLo stato di una teoria fisica del tutto \u00e8 aperto al dibattito filosofico, per esempio se il fisicalismo fosse vero, una teoria fisica del tutto coinciderebbe con la teoria filosofica del tutto. Alcuni filosofi (Platone, Aristotele, Immanuel Kant, Georg Wilhelm Friedrich Hegel, Alfred North Whitehead e altri) hanno tentato di costruire sistemi omnicomprensivi, altri invece sono fortemente dubbiosi sulla realizzazione di un simile esercizio."}
{"id": "207971", "revid": "6199", "url": "https://it.wikipedia.org/wiki?curid=207971", "title": "Pogare", "text": ""}
{"id": "207973", "revid": "1305772", "url": "https://it.wikipedia.org/wiki?curid=207973", "title": "Type O Negative", "text": "I Type O Negative sono stati un gruppo musicale gothic metal statunitense originario di Brooklyn.\nComunemente assimilati al gothic metal per via della connotazione oscura e melanconica della loro stessa musica, con grande enfasi su tematiche quali romanticismo, morte e depressione \u2013 il tutto condito con una forte dose di humour nero \u2013 i Type O Negative hanno creato uno stile unico che unisce influenze di vario tipo che spaziano dal doom metal, al punk rock, al rock progressivo, all'hard rock e al beat, ma anche influenze di industrial, pop e psichedelia. Nello stile compositivo, la band si rif\u00e0 soprattutto ad artisti come i Black Sabbath, specialmente per l'utilizzo di atmosfere decadenti e tempi lenti, anche se alcune influenze di chiara ispirazione Beatles, band del quale il frontman Peter Steele \u00e8 sempre stato grande ammiratore, si possono facilmente riscontrare nella maggior parte dei loro lavori, soprattutto per la presenza di cori, ampie parti melodiche, e per aver adottato per la band il nome \"The Drab Four\" (come omaggio agli stessi \"Fab Four\").\nDopo la buona accoglienza del pubblico dei primi due album nel 1991 e nel 1992, la band ha riscosso un enorme successo nel 1993 con \"Bloody Kisses\" e nel 1996 con \"October Rust\", entrambi positivamente accolti dalla critica musicale e rispettivamente premiati con un disco di platino e disco d'oro. Successivamente, negli anni a seguire, hanno guadagnato sempre maggiore attenzione da parte del pubblico, grazie ad altri tre album di inediti e le sue energiche esibizioni dal vivo.\nIl chitarrista Kenny Hickey ha dichiarato in un'intervista lo scioglimento della band dopo la morte per aneurisma aortico del frontman Peter Steele, avvenuta il 14 aprile 2010, con queste parole: \u00abI Type O Negative sono morti assieme a Steele, ed anche se in futuro avremo la possibilit\u00e0 di sostituirlo non proveremo\u00bb..\nStoria.\nInizi (1985-1992).\nPrima di venire alla luce come gruppo a tutti gli effetti, Peter Steele - al secolo Peter T. Ratajczyk - verso gli inizi degli '80 aveva militato nei Fallout, band formata insieme ai suoi compagni di liceo poco pi\u00f9 che adolescenti John Campos, Louie Beato e Josh Silver (quest'ultimo divenne poi il tastierista dei Type O Negative). Steele diede vita, verso la met\u00e0 degli anni '80, ai Carnivore, che ebbero negli anni a venire un'attivit\u00e0 piuttosto discontinua a causa degli impegni presi dallo stesso. Infatti, poco dopo l'uscita di \"Retaliation\", egl\u00ec lascio la band e i Carnivore interruppero la loro attivit\u00e0 musicale.\nSuccessivamente, Steele contatt\u00f2 un suo vecchio amico, Sal Abruscato, che divenne il primo batterista della band. Convinse Josh Silver e ad un suo amico di infanzia, Kenny Hickey, a prendere parte a questo suo progetto, e form\u00f2 cos\u00ec i Type O Negative. Inizialmente la band si chiam\u00f2 \"Repulsion\", e cambi\u00f2 il proprio nome in \"Sub-Zero\", ma a causa della presenza di altrettante band dagli stessi nomi, la band scelse \"Type O Negative\" come nome definitivo, come gioco di parole riferito al gruppo sanguigno tipo 0 \"negativo\".\nVerso gli inizi degli anni '90, la pubblicazione di un demo, attualmente fuori stampa, cattur\u00f2 l'attenzione dell'allora nativa Roadrunner Records, la quale propose loro un contratto che gli permise di pubblicare nel 1991 il loro album di debutto \"Slow, Deep and Hard\". Quest'album \u00e8 caratterizzato da una connotazione gotica, con atmosfere sinistre e decadenti, che da qui in avanti avrebbe caratterizzato tutti i lavori a venire. I pezzi presentano parti ritmiche lente di impronta doom metal alternate a parti pi\u00f9 veloci, quasi vicine al thrash metal. \"Slow, Deep and Hard\" \u00e8 uno dei lavori pi\u00f9 controversi del gruppo, a causa dello humour nero presente in esso, ma allo stesso tempo pi\u00f9 apprezzati della band. \u00c8 una sorta di concept album sulla perversione umana e la nevrosi metropolitana, carico di odio e violenza. Il critico musicale Piero Scaruffi \u00e8 arrivato ad eleggerlo come miglior disco heavy metal di tutti i tempi. Un anno dopo venne pubblicato l'album The Origin of the Feces, che venne registrato come se fosse un live, e che, oltre ad alcuni brani del precedente album, contiene una cover di Hey Joe di Jimi Hendrix (rinominata Hey Pete) e una di Paranoid dei Black Sabbath.\n\"Bloody Kisses\" e la strada verso il successo (1993-2001).\nIl terzo album \"Bloody Kisses\" divenne uno degli album di maggior successo, a tal punto da vincere il disco di Platino nel 1993. Prosegue il discorso musicale iniziato con l'album d'esordio, ma con minore pessimismo lirico, e una maggiore sperimentazione sonora: le tracce diventano pi\u00f9 lunghe (a tal punto che nelle hit \"Christian Woman\" e \"Black No. 1 (Little Miss Scare-All)\" entrambe dalla durata vicina ai dieci minuti, ampi spezzoni vennero rimossi per garantire agli ascoltatori in radio un maggiore accessibilit\u00e0), traspaiono sempre di pi\u00f9 le melodie, la presenza di organi e intramezzi acustici. Dopo l'uscita dell'album, i TON intrapresero un tour mondiale. Nel 1994, Sal Abruscato lasci\u00f2 la band e si un\u00ec ai Life of Agony, e venne cos\u00ec sostituito da Johnny Kelly. Nel 1995, \"Bloody Kisses\" venne ristampato in versione digipack, contenente la traccia inedita \"Suspended in Dusk\".\nNel 1996 usc\u00ec \"October Rust\", che venne accolto positivamente dalla critica musicale e che vinse nello stesso anno la nomination di disco d'oro. Rispetto ai lavori precedenti, anche in questo disco si pone una maggiore enfasi sulle melodie, pur mantenendo quel timbro oscuro tipico della band. Nel disco sono presenti tematiche a sfondo passionale e sensuale, come in \"Red Water\", \"My Girlfriend's Girlfriend\" e \"Love You To Death\".\nNel 1997 la band fece qualche concerto e nell'anno successivo ritorn\u00f2 al lavoro su \"World Coming Down\". L'album usc\u00ec nel 1999 e segna un profondo cambiamento dal precedente \"October Rust\", poich\u00e9 sono presenti di nuovo le sonorit\u00e0 dei primi lavori. In questo disco le tematiche pi\u00f9 importanti sono: droga, sessualit\u00e0, psicologia, depressione, fobie e suicidio, viste ancora una volta in un'ottica umoristica.\nNel 2000 esce un album ironicamente intitolato \"The Least Worst of Type O Negative\" (trad. \"Il Meno Peggio dei Type O Negative\"), che raccoglie la maggior parte dei vecchi successi e le tracce mai pubblicate della band.\n\"Life is Killing Me\" e \"Dead Again\" (2002-2007).\nNel 2003 esce \"Life Is Killing Me\", che si presenta subito come uno dei lavori pi\u00f9 distanti dalle sonorit\u00e0 decadenti ed oppressive dei precedenti. La band accelera i propri ritmi, aumenta l'impiego di melodie e diminuisce la durata delle tracce. Traspare un maggiore \"ottimismo\" ed una scherzosit\u00e0 nei testi delle canzoni stesse. Poco dopo l'uscita dell'album, Peter Steele venne ricoverato in clinica di disintossicazione per dipendenza da stupefacenti.\nLa Roadrunner Records pubblic\u00f2 nel 2006 un'antologia \"Best Of...\" del gruppo senza alcun avvertimento. Per via di questo controverso - seppur insignificante - episodio, i Type O Negative lasciarono la suddetta casa discografica per unirsi alla SPV, dove pubblicarono nel marzo del 2007 il loro settimo (e ultimo) album \"Dead Again\". Dal disco vennero estratti due singoli, \"The Profit of Doom\" e \"September Sun\", a quali furono allegati due videoclip in rotazione su MTV Headbangers Ball. Con tale album, la band scavalc\u00f2 le classifiche arrivando al ventisettesimo posto tra i dischi pi\u00f9 venduti dell'anno. Da agosto del 2007 fino agli inizi del 2008, il gruppo continu\u00f2 la propria attivit\u00e0 live, esibendosi anche al Rock am Ring Show, che si tiene ogni anno a N\u00fcrburgring, in Germania.\nMorte di Peter Steele e scioglimento (2010).\nIl 14 aprile 2010 il frontman Peter Steele mor\u00ec per aneurisma aortico. Tuttavia, molti conoscenti sostengono ancora attualmente che Steele sia, invece, morto suicida, in quanto nei primi anni novanta la forte depressione di cui soffriva lo aveva portato svariate volte a tentare di togliersi la vita; i restanti membri del complesso, comunque, avevano gi\u00e0 appreso i pensieri suicidi di Steele leggendo i testi di alcuni brani dell'album \"Slow, Deep and Hard\". A causa della perdita del front-man, gli altri membri decisero di sciogliere definitivamente i Type O Negative."}
{"id": "207977", "revid": "729019", "url": "https://it.wikipedia.org/wiki?curid=207977", "title": "Battaglia di Mantinea (418 a.C.)", "text": "La battaglia di Mantinea fu combattuta da Sparta e i suoi alleati contro una coalizione tra Argo, Atene, Mantinea ed altri alleati durante il periodo conosciuto come pace di Nicia.\nIl quadro politico e le alleanze.\nA seguito dello scontro di Sfacteria, l'esercito spartano era ad un passo dal perdere la propria reputazione di invincibilit\u00e0. Per di pi\u00f9, l'immobilismo militare, teso a non impegnare mai in scontri decisivi gli insostituibili Spartiati, si rivelava pericolosamente inefficace; solo l'impresa di Brasida in Tracia riport\u00f2 la bilancia in equilibrio.\nAd Atene il malcontento dovuto alle condizioni di pace cresceva, mentre i demagoghi e i nemici del partito aristocratico (fazione favorevole all'alleanza con Sparta ma in perpetua minoranza e invisa ai potenti commercianti ed industriali) cercavano di trovare una scusa per riaprire le ostilit\u00e0.\nLo spirare dell'armistizio fra Sparta e Argo diede loro un espediente.\nArgo, accusava Sparta di occupare la Cinuria illegalmente, ritenendosi in grado di recitare una parte pi\u00f9 importante nello scacchiere politico esistente, non rinnov\u00f2 l'accordo di non belligeranza bilaterale. \nLa sua posizione geografica, circondata da ogni parte da citt\u00e0 alleate di Sparta, quali Epidauro, Corinto, Orcomeno, ne faceva uno strumento ideale nelle mani di Atene per rinfocolare le osilit\u00e0.\nTucidide, nella sua \"Guerra del Peloponneso\" riferisce minutamente il dibattito politico avvenuto ad Atene intorno all'opportunit\u00e0 di usare Argo come scusa per riaccendere le ostilit\u00e0. A Sparta si cercava solamente di evitare uno scontro, per non dover di nuovo esporre gli Spartiati a perdite, e contestualmente alla conclusione della pace con Atene furono mandati ad Argo inviati per rinnovare la tregua. Gli Argivi per\u00f2 accolsero male i messaggeri, dato che contemporaneamente Corinzi e altri membri della Simmachia peloponnesiaca, scontenti dei termini della Pace di Nicia intavolavano trattati di alleanza con Argo. Gli Argivi, lusingati da un possibile ritorno del Peloponneso sotto il loro controllo, contando anche sulla fine dell'imbattibilit\u00e0 spartana a Sfacteria, lanciarono l'idea di un'alleanza fra tutte le potenze che volessero aderire, escluse Sparta ed Atene. Primi ad aderire, i Mantineesi con i loro alleati, poi Elei, Corinzi e i Calcidesi della Tracia. Beoti e Megaresi, diffidenti del governo democratico di Argo, restarono con Sparta. Corinto e Argo concertarono persino una spedizione militare congiunta per indurre Tegea ad entrare nella nuova alleanza; ma di fronte al loro fermo rifiuto, poi a quello dei Beoti, i Corinzi cominciarono a temere di essersi cacciati in una falsa posizione.\nGli Argivi, a loro volta cominciarono trattative con gli Spartani per rinnovare la tregua, ma, di fronte al rafforzamento dei legami tra Sparta e Tebe e alla sempre crescente irritazione di Atene per gli scarsi frutti della pace con gli Spartani, si risolsero di inviare anche ad Atene un'ambasciata.\nAd Atene intanto Sparta veniva vista come responsabile del mancato rispetto da parte dei suoi alleati delle clausole di restituzione delle citt\u00e0 e fortezze perse (Anfipoli, Panatto e altre). Alcibiade che contava sull'occasione per aumentare il suo prestigio, con un raggiro fece s\u00ec che l'ambasciata spartana, giunta allo scopo di giustificare l'operato di Sparta e, se possibile, rafforzare l'alleanza, si rendesse ridicola e invisa all'assemblea. Anche la missione di Nicia, inviato a Sparta per ottenere la denuncia dell'alleanza con Tebe e un nuovo impegno alla restituzione fall\u00ec, e al suo ritorno Nicia si trov\u00f2 in minoranza: Atene sanc\u00ec subito un'alleanza offensiva e difensiva con Argo, Mantinea, Elide e alleati minori. Corinto si tenne ai margini e Sparta ed Atene non annullarono la loro tregua.\nIl primo passo dei nuovi coalizzati fu di assediare Epidauro. Questa citt\u00e0 si trovava in posizione ideale per favorire o interrompere le comunicazioni fra Argo ed Atene, ma le operazioni si protrassero: il contingente ateniese - gli Ateniesi erano l'autorit\u00e0 riconosciuta in fatto di assedi - tardava, cos\u00ec anche i riluttanti Spartani ebbero il tempo di rinforzare la guarnigione di Epidauro (fornendo ad Atene il pretesto per denunciare la tregua) e di mobilitare l'esercito richiamando anche i contingenti degli alleati, sotto il comando di re Agide II. Mentre i Tegeati e tutti gli altri Arcadi alleati con Sparta si incontrarono a Mantinea, quelli provenienti dal resto del Peloponneso e da oltre confine si concentravano a Fliunte. I Beoti fornivano cinquemila opliti, corinzi e gli altri si aggregavano con forze disparate: i Fliasi furono mobilitati in massa, poich\u00e9 l'armata si veniva raccogliendo nel loro territorio. (Tucidide, \" Guerra del Peloponneso\", V, 57)\nLe operazioni.\nAlla notizia della mobilitazione spartana gli Argivi raccolsero il loro esercito, al loro fianco si erano schierati i Mantineesi con i propri alleati e tremila opliti elei. Il contingente spartano incontr\u00f2 l'esercito nemico, superiore di numero, ma con una marcia notturna riusc\u00ec a sganciarsi e ricongiungersi con gli alleati a Fliunte. Questo fu il primo esempio della capacit\u00e0 strategica di Agide, che nel prosieguo della campagna riuscir\u00e0 a far correre l'esercito nemico in tutte le direzioni, ingannandolo perennemente. Il suo disegno strategico era, se possibile, portare allo sfascio dell'alleanza Argo - Atene senza giungere ad una battaglia decisiva, oppure, in caso questa sia inevitabile, esporre i suoi preziosi Spartiati il meno possibile.\nRiunito il suo esercito, forte di 20.000 uomini, Agide suddivise i vari contingenti e li invi\u00f2 attraverso vari passi montani a ricongiungersi nella piana di Argo. Gli Argivi, sempre all'inseguimento ebbero piccole scaramucce ora con un contingente ora con un altro, poi, compreso che gli Spartani si dirigevano sulla loro citt\u00e0, si affrettarono a loro volta e sbucarono nella pianura nel momento in cui tutti i contingenti dell'esercito di Agide facevano lo stesso, intrappolando nel mezzo gli Argivi, i quali credevano di avere un vantaggio decisivo nella vicinanza della citt\u00e0, ma gli strateghi si resero conto dell'imminente disastro e giunsero ad un accordo con Agide. Venne stipulata, senza l'assenso delle assemblee, una tregua di quattro mesi, e si stabil\u00ec di ricorrere ad un arbitrato fra Sparta e Atene, e a rispettarne il risultato. Agide, senza perdere un uomo, ottenne la fine dell'alleanza Argo - Atene. \nSi pu\u00f2 ben credere che gli alleati di Sparta, all'ordine di ritirarsi quando gi\u00e0 contavano sul saccheggio, non abbiano compreso n\u00e9 gradito la finezza delle manovre di Agide. Inoltre gli Argivi non apprezzavano affatto le condizioni stipulate (Tucidide narra del tentativo di lapidare gli strateghi responsabili della tregua) e al ritorno ad Argo trovarono, appena arrivato, il contingente ateniese, cos\u00ec dopo alcuni tentennamenti fu presa la decisione di ricominciare le operazioni e fu scelto come bersaglio la citt\u00e0 di Orcomeno, che si arrese dopo una resistenza simbolica.\nAlla notizia che Orcomeno era caduta il malcontento contro Agide esplose anche a Sparta, fu messo in opera un meccanismo di controllo degli Efori sull'operato del re in guerra, fatto unico nella storia di Sparta. Non si sa quanto questo meccanismo fosse reale o solo mirato a stornare dal capo di Agide il pericolo di essere rimosso.\nMentre si preparava la nuova mobilitazione giunge la notizia che dopo Orcomeno l'esercito nemico minacciava Tegea, l'alleata pi\u00f9 fidata di Sparta. La mobilitazione venne completata in fretta, l'esercito si mosse verso la citt\u00e0 minacciata per la via pi\u00f9 breve, gli alleati furono invitati a riunirsi per strada. \nL'obiettivo strategico di re Agide II era mutato, Atene era scesa in campo, l'alleanza non si era disgregata, bisognava infliggere una lezione al nemico, a costo di rischiare uno scontro decisivo. L'esercito argivo era disposto in una posizione molto forte, con vie di accesso accidentate, Agide nonostante lo stupore dei suoi, schier\u00f2 le sue truppe e diede segnali di voler attaccare; poi all'improvviso (Tucidide dichiara candidamente di non capire le ragioni di questa mossa) ordin\u00f2 il ripiegamento. Nei nemici crebbe la confusione, che abbandonarono cos\u00ec la loro forte posizione e si diressero nella pianura di Mantinea, dove Agide, come far\u00e0 molto pi\u00f9 tardi Caio Mario, aveva schierato il suo esercito nella deviazione di un fiume minacciando gli alleati di Argo, per meglio provocare gli Argivi alla battaglia. Sorpresi dagli Spartani, si imbatterono nell'esercito avversario, schierato e pronto al combattimento che, con la sua ineguagliata capacit\u00e0 tattica, ben presto si riposizion\u00f2 nella piana di Mantinea.\nGli eserciti.\nLo schieramento delle due armate in campo era cos\u00ec composto:\ngli Spartani schierarono:\nLa cavalleria (scarsa, come in tutta la storia di Sparta), composta da 400 cavalieri, distribuita alle due estreme.\nGli \"argivi\" schieravano, invece:\nTucidide, che nella sua cronaca ci fornisce informazioni inestimabili, stima che la prima fila dell'esercito spartano fosse composta da 448 combattenti, esclusi i 600 Sciriti. Contando una formazione tipica in otto file, possiamo stimare che l'intero esercito sceso in campo a Mantinea contasse da 4000-4500 uomini inclusi cavalleria e Sciriti. Tucidide ritiene leggermente inferiore numericamente l'esercito opposto, e fornisce l'ordine e la provenienza dei reparti schierati. Studiosi anglosassoni, come Donald Kagan, calcolano invece che gli spartani fossero circa 9000 uomini e l'esercito opposto contasse circa 8000 uomini. \nLa battaglia.\nPrima del combattimento i vari comandanti dei reparti della coalizione Argo-Ateniese rivolgono ai combattenti le tradizionali arringhe, mentre gli Spartani si ricordano l'un l'altro, come \u00e8 loro abitudine, con canti corali le grandi gesta degli antenati. Poi le schiere si avviano, al passo ritmato dal suono del flauto gli Spartani, gli altri \"col cuore in tumulto, fremendo\". Di certo avanzavano con maggior rapidit\u00e0 di quel che Agide si aspettava, dato che quando le truppe erano ormai in contatto stava ancora cercando di manovrare. La falange tendeva, durante il movimento rettilineo verso il nemico, a scorrere verso destra, cos\u00ec da accerchiare l'opposta ala sinistra. All'origine di ci\u00f2, nota Tucidide, \u00e8 il capofila dell'ala destra, che cerca di proteggere il suo lato scoperto. Tutti gli altri lo seguiranno nel movimento cercando di ripararsi il pi\u00f9 possibile dietro lo scudo del compagno di destra. Abbiamo visto come re Agide si sia comportato da stratega di tutto rispetto. Ora come tattico, secondo alcuni, volle strafare; poich\u00e9 infatti il suo schieramento era meno sviluppato di quello opposto, egli ordin\u00f2 alla sua ala sinistra di spostarsi all'esterno, cos\u00ec da eguagliare in larghezza l'ala destra nemica, e a due reparti della sua ala destra, di spostarsi a sinistra e di colmare i vuoti. Questa mossa \u00e8 stata variamente giudicata \"a posteriori\" dagli studiosi; alcuni, che seguono alla lettera il giudizio di Tucidide secondo cui Agide fosse un comandante tentennante e privo di esperienza in tutta la campagna, la ritengono una prova della scarsa competenza militare di Agide; altri pensano che correttamente eseguita avrebbe avuto successo.\nL'ordine fu eseguito dagli Sciriti e dai contingenti di Brasida, ma i polemarchi Ipponoida e Aristocle dei reparti di rincalzo, che vedevano il nemico avvicinarsi velocemente, si rifiutarono di ubbidire (dopo la battaglia furono puniti con l'esilio, il che prova come l'ordine fosse giudicato ragionevole). L'ala sinistra, ormai separata dal resto dello schieramento, fu infiltrata e respinta, addirittura fino agli accampamenti, dalle truppe di Mantinea e dall'esercito professionale argivo. Ma in tutto il resto dello schieramento la resistenza opposta agli Spartani fu molto debole, molti combattenti volsero in fuga alla sola vista dello schieramento spartano all'attacco; Tucidide riferisce che alcuni morirono calpestati, tale fu la fretta di fuggire gli Spartani. Lo schieramento ateniese, il solo che tentasse di resistere, fu totalmente accerchiato e corse il rischio di essere annientato. L'appoggio della cavalleria, probabili considerazioni politiche, la necessit\u00e0 di soccorrere l'ala sinistra fecero s\u00ec che gli Spartani aprissero il cerchio e consentissero agli Ateniesi e ad altri alleati intrappolati di ritirarsi, al prezzo di duecento morti su un totale di un migliaio di combattenti, e della vita di entrambi gli strateghi. Gravi perdite, circa duecento uomini, sofferse anche il contingente di Mantinea che, inizialmente vittorioso, dopo che tutti gli alleati si erano dileguati era rimasto solo contro tutto l'esercito spartano alla riscossa. Settecento uomini sono le perdite stimate da Tucidide per Argivi, Orneati e Cleonei, il grosso dell'esercito sconfitto. Gli alleati di Sparta non registrarono perdite significative, mentre gli Spartani perdevano (probabilmente) intorno a trecento uomini, quasi tutti \"sacrificabili\" Perieci. La tradizione spartana di non inseguire a lungo i nemici sconfitti da sempre costituiva un \"incentivo alla fuga\", e lo scontro si concluse rapidamente.\nConseguenze.\nLa vittoria di re Agide II, ottenuta con un sesto delle forze spartane ancora a Tegea sotto il comando di re Plistonatte, riconfermava la capacit\u00e0 bellica in campo aperto degli spartani, provocando lo scioglimento della coalizione antispartana e riuscendo, sia pure per poco tempo, ad imporre un trattato di alleanza ad Argo e pi\u00f9 tardi ad instaurarvi un effimero governo oligarchico (appoggiato dall'\u00e9lite oplitico-aristocratica lasciata fuggire dopo la disfatta di Mantinea). Pi\u00f9 duratura fu la definitiva annessione della Cinuria. Mantinea tent\u00f2 una resistenza disperata, ma dovette presto accedere ad un trattato di alleanza con gli Spartani, di fatto rinunciando alla propria sfera d'influenza a loro favore.\nAtene lascia il Peloponneso, solo dopo aver riportato un regime democratico ad Argo, con cui stabil\u00ec un'alleanza di 50 anni, per trasferirsi in Calcidica e Tracia, dove riprende con le armi possesso delle sue colonie, strappando un accordo con il re macedone Perdicca II.\nLa \"democratica\" Atene infine attacc\u00f2 Milo, isola facente parte della lega di Delo, ma di stirpe dorica, uccidendone tutti gli uomini e riducendo in schiavit\u00f9 donne e bambini perch\u00e9 ritenuti colpevoli di voler rimanere neutrali, rifiutando la soggezione ad Atene, e di voler cercare aiuto di Sparta in caso di aggressione."}
{"id": "207978", "revid": "124123", "url": "https://it.wikipedia.org/wiki?curid=207978", "title": "Alpsuinda", "text": "Nel 572 la matrigna di Alpsuinda, Rosmunda (seconda moglie di Alboino), e l'amante di lei, Elmichi, ordirono una congiura che port\u00f2 all'omicidio del re. Rosmunda ed Elmichi fuggirono a Ravenna, conducendo con s\u00e9 Alpsuinda e il tesoro reale. Dopo la morte di Elmichi e Rosmunda a Ravenna, venne mandata presso la corte imperiale di Bisanzio ove mor\u00ec in data ignota."}
{"id": "207982", "revid": "104216", "url": "https://it.wikipedia.org/wiki?curid=207982", "title": "Processo di fusione del neon", "text": "Il processo di fusione del neon \u00e8 un insieme di reazioni di fusione nucleare basate sul Neon che avvengono in stelle massicce (almeno 8 MSole). La fusione del Neon richiede alta temperatura e alta densit\u00e0 (circa e ). \nA temperature cos\u00ec alte la fotodisintegrazione \u00e8 importante e, cos\u00ec, alcuni nuclei di Neon si decompongono rilasciando particelle alfa\nQueste particelle alfa possono essere riutilizzate per produrre magnesio-24\nIn alternativa\ndove il neutrone prodotto nel secondo passo pu\u00f2 essere riutilizzato nel primo.\nLa fusione del Neon avviene dopo che il processo di fusione del carbonio ha consumato tutto il carbonio nel nucleo creando un nuovo nucleo di Ossigeno-Neon-Magnesio. Il nucleo si raffredda e la forza di gravit\u00e0 prende il sopravvento comprimendolo ed aumentandone la densit\u00e0 e la temperatura finch\u00e9 non si raggiunge il punto di accensione della fusione del Neon.\nDurante la fusione del Neon, l'Ossigeno e il Magnesio si accumulano nel nucleo. Quando, dopo pochi anni, la stella ha esaurito il Neon, il nucleo si raffredda nuovamente dando inizio ad una nuova fase di compressione gravitazionale che incrementa la densit\u00e0 e la temperatura finch\u00e9 non inizia il processo di fusione dell'ossigeno."}
{"id": "207984", "revid": "810736", "url": "https://it.wikipedia.org/wiki?curid=207984", "title": "Sorellanza stregonesca", "text": "Sorellanza stregonesca (in inglese \"Wyrd Sisters\") \u00e8 il sesto romanzo della serie del Mondo Disco, un ciclo fantasy comico dello scrittore britannico Terry Pratchett. \u00c8 anche il secondo romanzo del \"sottociclo\" delle streghe.\nUscito nel 1988, il libro \u00e8 stato tradotto in italiano da Antonella Pieretti ed \u00e8 stato pubblicato per la prima volta nel 1992 all'interno della trilogia \"Il mondo del Disco\", edita da Arnoldo Mondadori Editore sulla collana Biblioteca di Fantasy. Nel 2003 \u00e8 stato pubblicato da TEA sulla collana Teadue. \nLa trama.\nRe Verence di Lancre viene ucciso dai cugini, il duca e la duchessa Felmet; ne \u00e8 testimone il buffone di corte, nascosto. Le tre streghe del regno, Nonnina Weatherwax, Tata Ogg e Magrat Garlick, salvano dai sicari di Felmet il figlio neonato del re, Tomjon, e la sua corona; li affidano poi ad una compagnia di attori girovaghi, in attesa che il bimbo possa crescere e ritornare a reclamare il trono.\nIl duca \u00e8 continuamente tormentato dai sensi di colpa e dal fantasma del re, tanto da convincersi che le streghe siano state fino a quel momento le vere sovrane della regione di Lancre e che ora cerchino di spodestarlo con le loro arti magiche. Il buffone, incapace di sottrarsi al suo ruolo di suddito fedele, suggerisce al re di spargere chiacchiere sul conto delle tre streghe, cos\u00ec da minare la fiducia che il popolo ha verso di loro e toglier loro autorit\u00e0 e dunque potere. Nonostante il suo ruolo a fianco di Lord Felmet, il buffone si innamora della pi\u00f9 giovane delle streghe, Magrat. Quando le streghe comprendono che la strategia del duca sta avendo successo, tentano di sconfiggerlo da sole, ma il duca dimostra loro che se portassero sul trono un nuovo re grazie alla loro magia, questi non sarebbe tanto un sovrano, quanto un sottomesso alle streghe stesse, vanificando il loro tentativo di riportare un vero re sul trono.\nIl regno stesso, animatosi come un'entit\u00e0 unica formata da tutti gli animali e le altre forme di vita che ospita, fa capire alle streghe di aver bisogno di un re che si occupi di lui. Per questo Nonnina decide di portare in avanti di quindici anni tutto il regno, cos\u00ec che la situazione possa poi risolversi in modo naturale senza l'aiuto della magia delle streghe. Infatti le tre sono convinte che Tomjon, come legittimo erede, sia destinato a tornare e riportare la dinastia di Re Verence sul trono.\nIl duca invece, convinto dal buffone del potere intrinseco delle parole di cambiare la memoria collettiva del passato, ordina l'esecuzione di un'opera teatrale che mostri la sua versione della morte del vecchio re, in cui egli cade per caso dalle scale e cade accidentalmente sul proprio pugnale, e incarica il buffone stesso di cercare ad Ankh-Morpork una compagnia che la possa mettere in scena. Il destino fa in modo che la compagnia scelta sia proprio quella in cui \u00e8 cresciuto Tomjon, che ora ha diciotto anni. Il dramma messo in scena viene sabotato dalle tre streghe, quando si accorgono che Tomjon non sta facendo nulla per sconfiggere il duca, e dal fantasma di Re Verence, che, tramite la possessione, costringe tutta la compagnia a riprodurre fedelmente la scena del suo omicidio. A questo punto Lord Felmet impazzisce definitivamente, confessando l'omicidio e fuggendo nel castello, per poi lanciarsi da una torre.\nA questo punto tutti si aspettano che Tomjon, finalmente riconosciuto come l'erede perduto, riprenda il suo legittimo posto. Quando per\u00f2 egli rifiuta la corona, Magrat si rende conto dell'incredibile somiglianza tra il buffone e Tomjon, dimostrando a tutti che i due sono fratelli ed essendo il buffone il maggiore \u00e8 a lui che spetta il titolo di sovrano. Cos\u00ec il buffone diventa re con il nome di Verence II, mentre le due anziane streghe rivelano solo a Magrat che s\u00ec i due sono fratelli, ma che in realt\u00e0 il loro padre non \u00e8 Verence I. Ma quello che conta per le streghe \u00e8 che il regno ora sia in pace, avendo un re giusto che si occupi di lui.\nContinuit\u00e0.\nIn questo romanzo viene introdotto il tema, ricorrente nel ciclo delle streghe, dell'influenza delle parole (o delle storie) sui fatti.\nRiferimenti.\nIl romanzo ha molti riferimenti a Shakespeare e alle sue opere. Alcuni suoi lavori sono citati o parodiati nelle battute della compagnia teatrale, mentre il teatro \"Disco\" fa riferimento al Globe Theatre, dove recit\u00f2 la compagnia del Bardo. La rappresentazione teatrale a corte che ricalca il dramma avvenuto riprende l'Amleto, come la presenza del fantasma del vecchio re. \nLa tragedia di Shakespeare con pi\u00f9 riferimenti nel romanzo \u00e8 il Macbeth, da cui la battuta iniziale \u00ab\"When shall we three meet again?\"\u00bb, l'ossessione dell'omicida per le immaginarie macchie di sangue sulle mani e per i pugnali. L'ossessione del duca Felmet per gli alberi e il suo sospetto di vederli muovere si rifanno alla profezia riguardante Macbeth: \u00ab\"non sar\u00e0 sconfitto finch\u00e9 la Grande Foresta [...] non verr\u00e0 da lui\"\u00bb.\nPratchett usa spesso le tre streghe e i loro riferimenti ad \"Aliss la Nera\" per fare riferimento a varie fiabe, come Cenerentola, la bella addormentata nel bosco o H\u00e4nsel e Gretel.\nTra le idee scartate dal nano sceneggiatore Hwel ci sono anche molte figure del cinema, tra cui Charlot e Stanlio e Ollio."}
{"id": "207987", "revid": "110157", "url": "https://it.wikipedia.org/wiki?curid=207987", "title": "Governatorato di al-Fayyum", "text": "Il governatorato di al-Fayy\u016bm (, scritto anche Faiyum, Fayum o, francesizzato, Fayoum, ) \u00e8 un governatorato dell'Egitto situato al centro del paese. Prende il nome dal suo capoluogo, Fayyum.\nGeografia fisica.\nNel governatorato si trova l'oasi omonima che con una superficie di 1270\u00a0km\u00b2 \u00e8 la pi\u00f9 grande delle oasi del deserto occidentale ed occupa quasi il 70% del territorio del governatorato stesso. \nI suoi campi sono irrigati da un canale derivato dal Nilo detto Bahr Yussef che scorre in una depressione posta ad occidente della valle del Nilo che raggiunge in alcuni punti i 44 metri sotto il livello del mare.\nIl canale attraversa i siti archeologici di Lahun e Gurob, irriga le terre del bacino del Fayyum per poi terminare nel lago Qarun, che nei tempi antichi era di acqua dolce ed era noto come lago Meride, ma ora si \u00e8 notevolmente ristretto e presenta una elevata salinit\u00e0.\nLa capitale del governatorato Fayyum si trova a 130\u00a0km a sud-ovest del Cairo.\nNella regione si trovano numerosi siti archeologici di periodi che vanno dalla fine del Paleolitico (8000 a.C.)al periodo tardo romano e cristiano (641 d.C.). Fra questi particolarmente importanti sono:\nStoria.\nIl Fayyum era noto nell'antichit\u00e0 come il ventunesimo distretto dell'Alto Egitto, \"Atef Pehu\" (Sicomoro del Nord). Il suo capoluogo era Shedet il cui nome greco fu Crocodilopolis/Arsinoe.\nIl lago vero e proprio era conosciuto durante l'Antico regno come \"sh\" (lago) o come \"sh-rsy\" (lago del sud).\nLa principale divinit\u00e0 egizia venerata nella regione fu il dio-coccodrillo Sobek.\nIl Fayyum ricevette particolare attenzione da parte dei sovrani della XII dinastia che furono i promotori di ampi lavori di canalizzazione e bonifica della regione che divenne uno dei centri agricoli di maggior importanza dell'Egitto del Medio Regno.\nIl lago del Fayyum, grazie ai lavori di canalizzazione, divenne un bacino di riserva, e regolazione, delle acque del Nilo.\nGrazie alla venuta alla luce, sulle rive del lago Moeris, di oggetti risalenti al paleolitico e al neolitico si pu\u00f2 notificare e studiare la presenza e lo stile di vita di gruppi umani viventi in quei periodi storici e preistorici. \nSe dell'Antico Regno restano tracce di un tempio localizzato presso Dime, durante il Medio Regno vennero iniziati i lavori di bonifica del lago, intrapresi da Amenemhat I e la costruzione della citt\u00e0 di Ithet-taui. Successivamente Sesostri I costru\u00ec un obelisco-stele presso Medinet el-Fayyum ed il suo successore Sesostri II una piramide presso el-Lahum; in questo sito verr\u00e0 rinvenuto il centro abitato dagli operai della piramide. In seguito Amenemhat III eresse la sua piramide presso Hawara e intraprese la costruzione di dighe e canali. Durante il Nuovo Regno la zona verr\u00e0 prescelta dai faraoni come luogo di villeggiatura grazie alla fertilit\u00e0 delle terre.\nNel corso del I millennio si ebbe un abbandono progressivo degli insediamenti, e dei terreni coltivabili, situati sulle rive del bacino interno.\nSotto la dominazione romana si diffuse la monocultura del grano e durante il periodo cristiano vennero eretti alcuni monasteri\ndei quali non resta per\u00f2 traccia.\nIl periodo di dominazione arabo si contraddistinse per l'incremento dell'attivit\u00e0 agricola.\nLe grandi spedizioni archeologiche ebbero inizio nel 1798 con quella napoleonica e portarono alla luce un notevole numero di resti, sia di insediamenti sia di papiri, risalenti soprattutto al periodo tolemaico-romano.\nI ritratti del Fayyum.\nAlla fine del I millennio a.C. il Fayyum - territorio ormai popolato prevalentemente da coloni, soprattutto soldati greci - era passato, con l'Egitto, sotto il dominio romano.\n\u00c8 a questo periodo - tra il I secolo a.C. e il II o III d.C. - che risale una notissima serie di circa 600 ritratti funebri che costituiscono un singolare mix culturale, nel quale la tradizione egiziana dell'imbalsamazione dei defunti si unisce a quella della ritrattistica romana.\nLe mummie, che dovevano appartenere alla classe dirigente dei villaggi visto l'alto costo di onori funebri cos\u00ec complessi, sono caratterizzate appunto dalla riproduzione naturalistica e straordinariamente espressiva del volto del defunto, su tavola, sulle bende di lino che coprivano il volto, su pannelli. I soggetti effigiati, a tempera o ad encausto, sono caratterizzati da giovane et\u00e0 (raramente compaiono volti che mostrino pi\u00f9 di 35 anni) e grande pluralit\u00e0 di tratti somatici: compaiono visi caucasici nordafricani, vicino-orientali, meticci.\nLo spopolamento dell'oasi e la secchezza del clima hanno permesso la conservazione di un vasto numero di questi manufatti funebri, anche cristiani.\nQuesto tipo di ritrattistica funebre - considerata il diretto antecedente della pittura copta - non \u00e8 tuttavia esclusiva dell'area del Fayyum.&lt;br&gt;\nAltri analoghi ritrovamenti sono stati fatti lungo tutto il corso del Nilo, dall'Alto Egitto alla costa del Mediterraneo.\nBibliografia.\n\"Fayum. Misteriosi volti dall'Egitto\", a cura di Susan Walker e Morris Bierbrier, Electa 1997 (catalogo della mostra della Fondazione Memmo del 1997-98)"}
{"id": "207988", "revid": "3295", "url": "https://it.wikipedia.org/wiki?curid=207988", "title": "Applicazione (matematica)", "text": ""}
{"id": "207989", "revid": "386804", "url": "https://it.wikipedia.org/wiki?curid=207989", "title": "Mojo Jojo", "text": ""}
{"id": "207991", "revid": "439868", "url": "https://it.wikipedia.org/wiki?curid=207991", "title": "Biagio Rossetti", "text": "Biografia.\nLa figura di Biagio Rossetti \u00e8 oggetto di approfondimenti sulla sua formazione e sui contesti culturali che hanno influenzato la ispirazione.\nNon sono noti progetti o disegni a lui attribuiti ma le testimonianze archivistiche spesso frammentarie a causa dello smembramento dell'archivio ducale, ci informano della sua presenza in numerosi cantieri, prevalentemente nella capitale del Ducato Estense.\nPoco pi\u00f9 che ventenne fu membro della corporazione dei \"muradori\", nei decenni successivi fu uomo di corte e rappresent\u00f2 nel contesto estense la figura dell'architetto-capomastro rinascimentale introdotta a Firenze dal Brunelleschi. Fu attivo contemporaneamente in pi\u00f9 cantieri con una cerchia di artigiani e collaboratori, tra i quali Alessandro Biondo e Bartolomeo Tristano.\nBiagio Rossetti conosce le novit\u00e0 formali dell\u2019architettura tosco-emiliana mediate dalla cultura veneziana e le rielabora secondo una cifra personale profondamente radicata nella tradizione architettonica locale: l\u2019architettura rossettiana ferrarese mantiene saldamente le caratteristiche dell\u2019architettura padana ma viene reinterpretata secondo il linguaggio dei nuovi modelli rinascimentali e collocata in una relazione dimensionale del tutto innovativa con il contesto urbano. Le trasformazioni a scala urbanistica coordinate dal Rossetti si caratterizzano per una straordinaria modernit\u00e0 che \u00e8 sempre in grado di dialogare con la morfologia urbana preesistente.\nLa fortuna critica di Biagio Rossetti ha avuto una risonanza su scala internazionale, sebbene la sua produzione sia circoscritta al solo contesto ferrarese, con sporadiche eccezioni. Sulla base delle anticipazioni di Venturi di fine Ottocento, il contributo critico di Bruno Zevi con il giudizio di valore espresso sull\u2019opera di Biagio Rossetti e sull\u2019ampliamento della citt\u00e0 costituito dall\u2019Addizione Erculea ha avviato una serie di riflessioni che hanno portato la citt\u00e0 di Ferrara ad essere uno degli episodi pi\u00f9 significativi della storia della citt\u00e0 del Rinascimento; ne hanno poi scritto Aby Warburg, Werner Gundersheimer, Thomas Tuohy, Charles Rosenberg. Importanti, anche se caratterizzati da un taglio localistico, i contributi monografici di Padovani e Marcian\u00f2.\nIl riconoscimento di Ferrara come \u201cCitt\u00e0 del Rinascimento Patrimonio dell\u2019Umanit\u00e0\u201d UNESCO avvenuto nel 1995 \u00e8 testimonianza di quanto la produzione rossettiana abbia contribuito nel costruire a Ferrara una cultura architettonica e urbanistica di rilievo internazionale.\nOpere.\nLa figura del Rossetti \u00e8 documentata nei cantieri ducali a partire dagli anni Sessanta del XV secolo come aiuto di Pietro Benvenuti dagli Ordini (Ferrara, doc. 1448 \u2013 1483) che verr\u00e0 nominato \u201cinzegnero\u201d ducale da Borso d\u2019Este (marchese, poi duca di Ferrara, Modena e Reggio dal 1450 al 1471) nel 1469. Nel 1483, alla morte del maestro, viene nominato inzegnero ducale da Ercole I (duca di Ferrara, Modena e Reggio dal 1471 al 1505), carica che rivestir\u00e0 anche durante il ducato di Alfonso I (duca di Ferrara, Modena e Reggio dal 1505 al 1534) e fino all\u2019anno della sua morte. Nel corso degli anni Settanta e Ottanta l\u2019attivit\u00e0 di Rossetti \u00e8 documentata in diversi cantieri di Ferrara: quello del Campanile di San Giorgio, dell\u2019abside di San Nicol\u00f2, delle mura medievali della citt\u00e0. \u00c8 documentato per lavori di architettura a Rovigo, Argenta e a Venezia, dove si recher\u00e0 diverse volte nel corso degli anni Ottanta. Gli anni Novanta sono segnati da un\u2019incessante attivit\u00e0 edilizia, che vede l\u2019architetto coinvolto in numerosi cantieri in citt\u00e0. Dall\u2019agosto del 1492 \u00e8 impegnato nel progetto di ampliamento della citt\u00e0 verso nord, conosciuto come Addizione Erculea. La decisione di Ercole I di intraprendere questa straordinaria operazione urbanistica scaturisce da motivazioni politico-economiche ma soprattutto da motivazioni militari, al fine di costruire una linea difensiva pi\u00f9 lontana dal centro abitato. Tali motivazioni orientano le scelte pianificatorie in senso innovativo: alla tradizionale logica di espansione urbana basata su una dilatazione pluridirezionale per annessione di borghi gi\u00e0 edificati, viene preferita un\u2019addizione ex-novo basata sull\u2019inclusione di un\u2019area totalmente inedificata al di l\u00e0 del limite settentrionale. Le trasformazioni a scala urbanistica coordinate dal Rossetti si caratterizzano per una straordinaria modernit\u00e0 che \u00e8 sempre in grado di dialogare con la morfologia urbana preesistente: la \"Terranova\" viene pensata secondo una nuova maglia viaria generata da due direttrici principali, la via degli Angeli e la via dei Prioni. Il tessuto viario di connessione tra l\u2019Addizione Erculea e la citt\u00e0 medievale non si impone con rigidit\u00e0 geometriche che mal si raccorderebbero ai tracciati preesistenti di quest\u2019ultima ma si modula per adattarsi ad essi. Lungo le nuove percorrenze dell\u2019Addizione vengono edificati negli anni a cavallo tra XV e XVI secolo alcune tra le architetture pi\u00f9 rappresentative della cultura architettonica ferrarese: lo spazio di Piazza Ariostea, i palazzi dei Diamanti, Prosperi Sacrati, Turchi di Bagno, Strozzi-Bevilacqua, Rondinelli e tutte le residenze nobili lungo la via degli Angeli. Oltre ai lavori per la nuova cinta muraria della citt\u00e0, il Rossetti lavora ai pi\u00f9 importanti cantieri di architettura religiosa ferrarese: le chiese di Santa Maria in Vado (su disegno del pittore Ercole de' Roberti), San Francesco, San Benedetto, San Vito, San Gabriele, San Silvestro, San Niccol\u00f2, la Certosa di San Cristoforo e l\u2019abside della Cattedrale. Nei primi anni del Cinquecento la sua presenza \u00e8 documentata in alcuni cantieri di edilizia residenziale come palazzo Costabili (noto anche come palazzo di Ludovico il Moro) della cui costruzione venne incaricato Rossetti insieme al tagliapietra Gabriele Frisoni, palazzo di Giulio d\u2019Este e palazzo Roverella. Diversi gli incarichi affidati all\u2019architetto fuori dalla citt\u00e0: Carpi, Milano e Firenze.\nCon la morte di Ercole I nel 1505, a cui succede il figlio Alfonso I (duca di Ferrara, Modena e Reggio dal 1505 al 1534), parallelamente all\u2019attivit\u00e0 a servizio del duca, Rossetti inizia a lavorare anche per Ippolito d'Este (cardinale dal 1493 al 1520), fratello di Alfonso I e continua a lavorare sul progetto di ampliamento delle mura.\nBiagio Rossetti muore a Ferrara il 16 settembre del 1516. L\u2019epitaffio a lui dedicato affisso nella chiesa di Sant'Andrea a Ferrara, recita: \"D.O.M. /Biaxius Rossettus / languentis architecturae filii/ hoc monumentum/ in domino quiescens /posteros expectat/ 1516\"."}
{"id": "207995", "revid": "113303393", "url": "https://it.wikipedia.org/wiki?curid=207995", "title": "Isomorfismo", "text": "In matematica, in particolare in algebra astratta, un isomorfismo (dal greco \u1f34\u03c3\u03bf\u03c2, \"isos\", che significa \"uguale\", e \u03bc\u03bf\u03c1\u03c6\u03ae, \"morph\u00e9\", che significa \"forma\") \u00e8 un'applicazione biunivoca fra oggetti matematici tale che l'applicazione e la sua inversa siano omomorfismi.\nIntuitivamente, un isomorfismo pu\u00f2 essere definito con le parole del matematico Douglas Hofstadter:\nDefinizione.\nSi definisce isomorfismo un'applicazione biiettiva \"f\" tra due insiemi dotati di strutture della stessa specie tale che sia \"f\" sia la sua inversa \"f\"\u00a0\u22121 siano omomorfismi, cio\u00e8 applicazioni che preservano le caratteristiche strutture.\nPi\u00f9 in generale, nella teoria delle categorie un isomorfismo \u00e8 un morfismo formula_1 in una categoria per la quale esista un inverso formula_2 tale che:\ne\nQuesta nozione ha portata molto vasta in quanto si possono prendere in considerazione molte specie di strutture e moltissime strutture specifiche. Si possono inoltre considerare isomorfismi tra oggetti non costruiti su un insieme di sostegno, ad esempio su due processi.\nSe esiste un isomorfismo fra due strutture, le strutture si dicono \"isomorfe\". Due strutture isomorfe si possono considerare \"essenzialmente uguali\". Ignorando cio\u00e8 le identit\u00e0 specifiche degli elementi degli insiemi sottostanti a esse e focalizzandosi solo su aspetti rilevanti delle strutture stesse, le due strutture si possono identificare.\nPer ogni struttura assegnata a un insieme, inoltre, esiste una definizione formale \"naturale\" di isomorfismo.\nInsiemi ordinati.\nSe un oggetto consiste in un insieme \"X\" con un ordinamento \u2264 e un altro oggetto consiste in un insieme \"Y\" con un ordinamento formula_5, allora un isomorfismo da \"X\" a \"Y\" \u00e8 una funzione biiettiva\n\"f\"\u00a0:\u00a0\"X\"\u00a0\u2192\u00a0\"Y\" tale che\nTale isomorfismo \u00e8 detto isomorfismo d'ordine o isotonia.\nOperazioni binarie.\nSe su due insiemi \"X\" e \"Y\" sono definite le operazioni binarie arbitrarie formula_7 e formula_8 rispettivamente, allora un isomorfismo da \"X\" a \"Y\" \u00e8 una funzione biiettiva \"f\" : \"X\"\u00a0\u2192\u00a0\"Y\" tale che\nper ogni \"u\", \"v\" in \"X\".\nQuando gli oggetti in questione sono gruppi, tale isomorfismo \u00e8 detto \"isomorfismo di gruppi\". Analogamente, se gli oggetti sono campi, quindi dotati ciascuno di due operazioni, e la funzione biiettiva si comporta come sopra per entrambe, \u00e8 detto \"isomorfismo di campi\".\nNell'algebra universale si pu\u00f2 dare una definizione generale di isomorfismo che copre questi e molti altri casi. La definizione di isomorfismo data nella teoria delle categorie \u00e8 ancora pi\u00f9 generale.\nGrafi.\nNella teoria dei grafi, un isomorfismo fra due grafi \"G\" e \"H\" \u00e8 un'applicazione biiettiva \"f\" dai vertici di \"G\" ai vertici di \"H\" che preserva la \"struttura relazionale\" nel senso che c'\u00e8 uno spigolo o un arco dal vertice \"u\" al vertice \"v\" se e solo se c'\u00e8 un analogo collegamento dal vertice \"f\"(\"u\") al vertice \"f\"(\"v\") in \"H\".\nSpazi vettoriali.\nNell'algebra lineare un isomorfismo fra due spazi vettoriali \u00e8 una trasformazione biiettiva che sia anche lineare.\nSpazi topologici.\nIn topologia un isomorfismo tra spazi topologici \u00e8 una mappa biiettiva che preserva le topologie (manda aperti in aperti), cio\u00e8 continua nei due versi; una tale funzione si dice un omeomorfismo.\nEsempi.\nDi seguito si riportano alcuni esempi di strutture isomorfe:"}
{"id": "207997", "revid": "729019", "url": "https://it.wikipedia.org/wiki?curid=207997", "title": "Battaglia di Capo Matapan", "text": "La battaglia di Capo Matapan venne combattuta tra il 28 e il 29 marzo 1941 nelle acque a sud del Peloponneso, fra l'isolotto di Gaudo e Capo Matapan, tra una squadra navale della Regia Marina italiana sotto il comando dell'ammiraglio di squadra Angelo Iachino, e la Mediterranean Fleet britannica (comprendente anche alcune unit\u00e0 australiane) dell'ammiraglio Andrew Cunningham.\nLa battaglia in s\u00e9 si compone di due scontri distinti: uno combattuto nei pressi dell'isolotto di Gaudo tra la mattina e il pomeriggio del 28 marzo, e un secondo al largo di Capo Matapan nella notte tra il 28 e il 29 marzo. La battaglia, conclusasi con una netta vittoria britannica, evidenzi\u00f2 l'inadeguatezza della Regia Marina ai combattimenti notturni e consegn\u00f2 temporaneamente alla Royal Navy il dominio del Mediterraneo, infliggendo gravi perdite, soprattutto materiali, alla Regia Marina e condizionandone le future capacit\u00e0 offensive.\nPremessa.\nL'episodio di Gaudo, prologo alla battaglia di capo Matapan, fu la conseguenza di un'operazione messa in atto dal Comando superiore della Regia Marina (Supermarina) nel marzo 1941 in seguito alle richieste dei tedeschi affinch\u00e9 fossero messi sotto pressione i convogli britannici che rifornivano di materiali bellici e truppe le forze alleate in Grecia dai porti egiziani e della Cirenaica (operazione Lustre). Influ\u00ec sulla decisione anche lo smacco subito pochi mesi prima, quando la Regia Marina non era riuscita a bloccare l'incrocio dei convogli inglesi che portavano rifornimenti a Malta e ad Alessandria d'Egitto, fallimento attribuito al tentennamento dell'ammiraglio Inigo Campioni, poi rimosso da Mussolini dai vertici della Regia Marina.\nL'impegno inglese in Grecia era una decisione politica determinata dal non poter abbandonare l'alleato greco senza una grave perdita di immagine. L'altra preoccupazione britannica era un probabile quanto imminente attacco tedesco nei Balcani in appoggio alle stremate truppe italiane impegnate nella guerra contro la Grecia. Al contrario, i britannici ritenevano poco probabile un consistente impegno della Germania in Africa settentrionale, fatto clamorosamente smentito l'8 marzo dall'annuncio tedesco di affidare il comando del costituendo \"Afrika Korps\" a Erwin Rommel, uno dei loro pi\u00f9 brillanti generali.\nI tedeschi, in particolare, alla conferenza navale di Merano del 13 e 14 febbraio, nella persona dell'ammiraglio Raeder accusarono Supermarina di inattivit\u00e0, rimproverandole un atteggiamento difensivo e dimesso verso i britannici, mentre per contro lo stato maggiore italiano attribu\u00ec quest'inattivit\u00e0 alla mancanza di nafta che impediva operazioni in forze. Supermarina, il cui principale impegno bellico fino ad allora era stata la scorta ai quotidiani convogli che rifornivano le truppe italiane in Africa settentrionale, in Albania e nel Dodecanneso, sotto la pressione tedesca concretizzatasi in un comunicato consegnato al comando italiano il 19 marzo e consistente in un'analisi che stimava la consistenza della \"Mediterranean Fleet\" in una sola nave da battaglia (la HMS \"Valiant\"), alcuni incrociatori e poco naviglio sottile, organizz\u00f2 l'operazione fallita contro il traffico alleato condotta dall'ammiraglio Iachino, riprendendo operazioni propriamente offensive dopo le disastrose conseguenze della notte di Taranto.\nIn realt\u00e0 le altre due corazzate britanniche in forza alla \"Mediterranean Fleet\", la HMS \"Barham\" e la HMS \"Warspite\", erano sempre state operative, come si desumeva da foto aeree della ricognizione tedesca scattate nella giornata del 24, ma che secondo una fonte verranno inoltrate a Supermarina solo il 26 classificate come \"bassa priorit\u00e0\". Secondo altra fonte invece l'ammiraglio Iachino era sufficientemente informato di quali fossero le condizioni di efficienza delle tre corazzate della Mediterranean Fleet. Egli ne ebbe piena conferma proprio quel pomeriggio del 27 marzo, quando in due occasioni, alle 15:19 e alle 16:43, il Vittorio Veneto intercett\u00f2, su frequenza 55\u00a0kHz, il seguente telegramma trasmesso all'aria dalla stazione radiotelegrafica di Rodi:\nIl X Fliegerkorps era frattanto arrivato alle stesse conclusioni, in seguito all'interpretazione delle foto scattate il 26 marzo da un ricognitore \u201cJu.88\u201d della 2(F) 123 e al vaglio del rapporto trasmesso in volo il 27 da un altro \u201cJu.88\u201d della 1(F) 121. Queste informazioni vennero trasmesse a Roma con messaggio n. 644 e quindi pervennero a Maristat, che subito provvide a portarle alla conoscenza di Supermarina e del Comando Supremo, con numero di protocollo 3778. In tale messaggio era riportata una situazione navale dettagliatissima, e sostanzialmente fedele alla realt\u00e0 dei fatti:\nIl piano di Supermarina consisteva nella predisposizione di due rapide incursioni offensive, una a nord e una a sud di Creta, in caccia del traffico alleato. Le navi italiane avrebbero dovuto, se in condizioni di superiorit\u00e0, attaccare i convogli incontrati e la relativa scorta, ritornando poi rapidamente nelle basi nazionali. Per attuare il suddetto piano Supermarina mise in campo quasi tutte le forze disponibili: la nave da battaglia \"Vittorio Veneto\", due divisioni di incrociatori pesanti e una di incrociatori leggeri, oltre ai cacciatorpediniere di scorta.\nL'intera operazione era affidata al fattore sorpresa. Laddove gli italiani fossero stati avvistati prima di arrivare nelle acque di Creta, i britannici avrebbero infatti avuto tutto il tempo di far allontanare eventuali convogli e di intercettare il nemico con la \"Mediterranean Fleet\" di stanza ad Alessandria d'Egitto. Infatti gli ordini operativi vennero dattiloscritti dall'ammiraglio Arturo Riccardi, capo di stato maggiore della Marina, personalmente; ci\u00f2 nonostante alcune sbavature come la comunicazione del giorno 25 dove era scritto che \"mancavano 3 giorni al giorno X\" intercettata dagli inglesi, e soprattutto le capacit\u00e0 di decrittazione di Enigma, misero i britannici in condizione di prevenire le mosse italiane, sospendere il traffico mercantile e predisporre l'uscita della squadra navale da Alessandria e di una divisione di incrociatori dal Pireo al comando del vice ammiraglio Pridham-Wippell.\nRimasero soltanto due convogli gi\u00e0 in essere, lo AG 9 partito il 26 marzo da Alessandria alla Grecia, scortato da due incrociatori leggeri, HMS \"Calcutta\" e HMS \"Carlisle\" e tre cacciatorpediniere, HMS \"Defender\" e HMS \"Jaguar\", e HMAS \"Vampire\", e il GA 8 partito il 29 marzo dalla Grecia e arrivato il 31 marzo ad Alessandria, scortato dall'incrociatore antiaereo HMS \"Bonaventure\" e dai cacciatorpediniere HMS \"Decoy\" e HMS \"Juno\" che proteggevano il cargo norvegese \"Thermopylae\".\nSupermarina pose quale condizione indispensabile per il successo dell'operazione la certezza del fattore sorpresa e la continua scorta aerea della propria squadra per tutta la durata della missione. Era stato previsto pertanto l'intervento delle forze aeree nazionali di base in Italia e in Egeo (isola di Rodi) e di quelle tedesche del X CAT (X Corpo Aereo Tedesco o \"X. Fliegerkorps\", unit\u00e0 aerea forte di circa 200 bombardieri e una settantina di caccia) di base in Sicilia. Per favorire il coordinamento aeronavale e per decifrare i messaggi avversari indipendentemente dall'intervento di Supermarina, l'ammiraglio Iachino fece imbarcare sulla sua ammiraglia degli ufficiali di collegamento della \"Luftwaffe\" e un gruppo di decrittazione.\nLa marina italiana non era per\u00f2 attrezzata per gli scontri notturni, mentre la flotta britannica aveva fin dal 1934 affrontato questa eventualit\u00e0, preparando metodologie ed equipaggi in questo senso; in particolare l'ammiraglio Cunningham aveva fatto svolgere ripetute esercitazioni alla squadra del Mediterraneo. Questa preparazione, unita al diffondersi dell'installazione di radar sulle sue unit\u00e0 navali (mentre quelle italiane ne erano totalmente prive, tanto da non contemplare neppure la possibilit\u00e0 di ingaggiare combattimenti notturni), gli offriva una capacit\u00e0 operativa notturna ineguagliabile dagli italiani.\nLa battaglia.\nLe prime mosse.\nAlle 21:30 del 26 marzo 1941, il \"Vittorio Veneto\" lasci\u00f2 il porto di Napoli con a bordo l'ammiraglio Iachino, scortato dai quattro cacciatorpediniere della X Squadriglia (\"Maestrale,\" \"Libeccio\", \"Scirocco\" e \"Grecale\"): l'ammiraglio stesso aveva deciso di salpare con il favore dell'oscurit\u00e0 per evitare che eventuali agenti nemici segnalassero l'assenza della nave dal porto. Con il mare calmo e il tempo buono, la formazione italiana inizi\u00f2 cos\u00ec a inoltrarsi nel Mar Tirreno; il morale degli equipaggi era alto, visto che dopo settimane di stasi la flotta aveva finalmente intrapreso una decisa operazione offensiva. Quella stessa notte, mentre la squadra italiana era in navigazione alla volta delle acque di Creta, un'unit\u00e0 della X\u00aa Flottiglia MAS mise in atto un audace attacco alla Baia di Suda, importante punto di ancoraggio per le navi alleate: superando le ostruzioni, sei barchini esplosivi italiani attaccarono le navi in rada, affondando l'incrociatore pesante HMS \"York\" (l'unica unit\u00e0 di questo tipo in quel momento a disposizione di Cunningham nell'area) e danneggiando gravemente la petroliera \"Pericles\" che poco dopo affond\u00f2 tentando di raggiungere Alessandria.\nA Messina la X squadriglia venne rilevata dalla XIII (\"Granatiere\", \"Fuciliere\", \"Bersagliere\" e \"Alpino\") e si aggiunse come avanguardia la III Divisione Incrociatori dell'ammiraglio Luigi Sansonetti (\"Trento\", \"Trieste\" e \"Bolzano\") scortata dalle tre unit\u00e0 della XII Squadriglia cacciatorpediniere. Attraversato lo stretto di Messina, questa formazione si ricongiunse al resto della squadra italiana al largo della costa orientale della Sicilia: la I Divisione Incrociatori dell'ammiraglio Carlo Cattaneo (\"Zara\", \"Pola\" e \"Fiume\") scortata dai quattro cacciatorpediniere della IX Squadriglia e proveniente da Taranto e la VIII Divisione Incrociatori dell'ammiraglio Antonio Legnani (\"Luigi di Savoia Duca degli Abruzzi\" e \"Giuseppe Garibaldi\") accompagnata dalle due unit\u00e0 della XVI Squadriglia cacciatorpediniere e partita da Brindisi.\nLa mattina del 27 marzo le navi italiane navigavano quindi nello Ionio e il tempo era cambiato: la foschia e il vento di scirocco rendevano difficile mantenere la formazione, ma tutte le unit\u00e0 riuscirono a navigare alla velocit\u00e0 prevista; in base agli accordi presi con i tedeschi, un contingente di caccia del X CAT avrebbe dovuto fungere da scorta aerea alla formazione, ma nessun velivolo alleato venne scorto dalle navi italiane. Invece, alle 12:25 il \"Trieste\" (che navigava in testa alla formazione) segnal\u00f2 a Iachino di aver avvistato un idrovolante da ricognizione a lungo raggio britannico tipo Short S.25 Sunderland; poco dopo, la squadra da decrittazione imbarcata sul \"Vittorio Veneto\" intercett\u00f2 il messaggio del ricognitore, il quale segnalava al comando di Alessandria di aver avvistato \"tre incrociatori ed un cacciatorpediniere [...] al largo di Capo Passero\".\nSebbene l'avvistamento facesse sfumare l'effetto sorpresa su cui molto puntava Iachino anche sulla base degli ordini ricevuti da Supermarina e rimasti sigillati fino alla partenza della spedizione, il ricognitore aveva individuato solo una piccola parte della squadra italiana, oltretutto sbagliando nello stimare la rotta e la velocit\u00e0 della formazione. In considerazione di ci\u00f2, in un messaggio inviato alle 18:00 Supermarina conferm\u00f2 l'operazione con qualche piccola variante prudenziale, ordinando che tutta la squadra dovesse riunirsi la mattina successiva nei pressi dell'isolotto di Gaudo per attaccare il traffico nemico a sud di Creta, cancellando l'operazione a nord dell'isola; il messaggio inoltre annunci\u00f2 a Iachino che la prevista ricognizione aerea su Alessandria era stata cancellata per via delle condizioni meteo, lasciando l'ammiraglio all'oscuro delle intenzioni della \"Mediterranean Fleet\", la cui partenza da Alessandria era avvenuta di notte.\nL'avvistamento da parte del Sunderland non fece che confermare a Cunningham quanto aveva appreso dalla decrittazione dei messaggi di Enigma dei giorni precedenti, anche se lo lasciava nell'incertezza circa la composizione della squadra italiana; lo storico britannico F. W. Winterbotham sostiene che l'invio del ricognitore non fu che un trucco dell'ammiraglio per ingannare gli italiani, facendo loro credere che le informazioni sull'azione provenivano da esso e non dal sistema di decrittazione di Enigma, Ultra, che si avvaleva del computer Bomba, avanzatissimo per l'epoca.\nCunningham predispose subito tutte le misure del caso, dirottando i convogli alleati lontano dalle coste cretesi, facendo partire e rientrare successivamente alcuni navi e preparando per la partenza la sua \"Force A\", composta dalle tre corazzate HMS \"Warspite\", HMS \"Barham\" e HMS \"Valiant\", dalla portaerei HMS \"Formidable\" e da nove cacciatorpediniere; per ingannare eventuali spie o informatori dell'Asse (e in particolare il console giapponese ad Alessandria, molto dedito a tali azioni), l'ammiraglio sbarc\u00f2 dalla \"Warspite\" e si rec\u00f2 tranquillamente a giocare a golf, salvo poi rientrare sulla sua ammiraglia poco prima della partenza. La \"Force A\" salp\u00f2 da Alessandria alle 19:00 del 27 marzo; contemporaneamente, dal porto greco del Pireo muoveva la \"Force B\" dell'ammiraglio Pridham-Wippell, forte di quattro incrociatori leggeri e altrettanti cacciatorpediniere, alla quale Cunningham aveva dato appuntamento per la mattina successiva nei pressi dell'isoletta di Gaudo.\nLa strana coincidenza che vedeva l'ammiraglio britannico dare appuntamento alle sue forze proprio nella stessa zona in cui era diretta la flotta italiana diede adito, nel dopoguerra, a diverse speculazioni sulla presenza di informatori dei britannici in seno a Supermarina, quando non proprio ad accuse di tradimento nei confronti degli alti ufficiali della Marina; la questione venne risolta solo nel 1975, quando i britannici resero pubblico il sistema di decrittazione di Enigma. D'altro canto, lo stesso Cunningham era convinto che non ci sarebbe stato alcuno scontro, in quanto la squadra italiana si sarebbe ritirata, tanto che aveva scommesso in tal senso dieci scellini con il comandante Power, addetto alle operazioni dello stato maggiore.\nIn condizioni di mare calmo e buona visibilit\u00e0, la mattina del 28 marzo la flotta italiana giunse nelle acque di Gaudo divisa in tre raggruppamenti: la III Divisione incrociatori di Sansonetti in testa, la I Divisione incrociatori di Cattaneo e la VIII di Legnani in coda, e il \"Vittorio Veneto\" pi\u00f9 o meno al centro della lunga teoria di navi italiane, che si estendeva per molte miglia. Poco dopo l'alba, dalle navi italiane vennero catapultati due idrovolanti da ricognizione IMAM Ro.43 con il compito di individuare qualche convoglio nemico; nelle intenzioni di Iachino, se entro le 7:00 non fosse stata avvistata alcuna unit\u00e0 nemica, tutta la squadra avrebbe invertito la rotta per rientrare alla base.\nIntorno alle 6:35, il Ro.43 catapultato dal \"Vittorio Veneto\" avvist\u00f2 la \"Force B\" di Pridham-Wippell, circa 65 chilometri a sud-est della squadra italiana; sebbene quasi subito avvistato dalle navi britanniche, il ricognitore italiano non venne, almeno inizialmente, fatto oggetto di fuoco contraereo (era stato scambiato per un Supermarine Walrus amico), e pot\u00e9 cos\u00ec fornire a Iachino dettagliate informazioni sulla composizione, rotta e velocit\u00e0 della formazione di Pridham-Wippell. Iachino ordin\u00f2 subito alla III Divisione di Sansonetti di accelerare a 30 nodi e di serrare le distanze con gli incrociatori britannici, mentre lui seguiva l'azione con il \"Vittorio Veneto\"; le divisioni di Cattaneo e Legnani risultavano troppo arretrate per poter essere immediatamente impiegate in azione.\nUn'ora pi\u00f9 tardi, alle 7:39, i ricognitori britannici decollati dal \"Formidable\" avvistarono gli incrociatori di Sansonetti, dandone notizia a Cunningham che con le sue corazzate si trovava pi\u00f9 indietro verso sud-est, rallentato dalla ridotta velocit\u00e0 (20 nodi) che il \"Warspite\" poteva tenere a causa di un guasto ai motori (nell'uscire dal porto, la nave aveva strusciato il basso fondale aspirando molta sabbia nei condensatori); gli avvistamenti dei diversi ricognitori britannici furono per\u00f2 molto contraddittori nello stimare la composizione della squadra italiana, comunicando l'avvistamento prima di quattro incrociatori e altrettanti cacciatorpediniere, poi di quattro incrociatori e nove cacciatorpediniere, e infine di tre corazzate e quattro cacciatorpediniere (la sagoma degli incrociatori classe \"Duca degli Abruzzi\" ricordava vagamente quella delle corazzate classe \"Cavour\"). La contraddittoriet\u00e0 degli avvistamenti lasci\u00f2 nell'incertezza i vertici britannici, tanto che Pridham-Wippell ritenne inizialmente che i ricognitori avessero scambiato per italiane le navi della sua squadra; il dubbio venne infine chiarito alle 7:45, quando l'HMS \"Orion\" avvist\u00f2 gli incrociatori di Sansonetti.\nLo scontro di Gaudo.\nLa battaglia inizi\u00f2 alle 8:12 del 28 marzo, quando gli incrociatori di Sansonetti aprirono il fuoco sulle navi britanniche di Pridham-Wippell, distanti circa 24\u00a0000\u00a0m; i cannoni da 203\u00a0mm degli incrociatori italiani avevano una maggiore gittata rispetto ai pezzi da 152\u00a0mm in dotazione ai britannici, e fu solo alle 8:29 che la nave di coda della \"Force B\", l'incrociatore HMS \"Gloucester\", inizi\u00f2 a rispondere al fuoco, nonostante da quella distanza il tiro fosse piuttosto inefficace. Cosa singolare ma non insolita, sia Sansonetti sia Pridham-Wippell avevano ricevuto dai rispettivi comandanti superiori lo stesso ordine: in caso di ingaggio, dovevano ritirarsi facendo in modo che il nemico li inseguisse, per attirarlo vicino alle navi da battaglia. Pridham-Wippell mise subito in atto questa tattica, piegando verso sud tallonato dagli incrociatori di Sansonetti che continuavano a sparare; nonostante le unit\u00e0 britanniche procedessero a zig-zag emettendo fumo, gli italiani riuscirono a inquadrare il bersaglio, ma nessun colpo and\u00f2 a segno.\nIl comportamento dei britannici, di solito pi\u00f9 propensi a gettarsi all'attacco, insospett\u00ec Iachino, contrariato anche dal fatto che il combattimento si stesse allontanando dal \"Vittorio Veneto\" piuttosto che avvicinando, come era nelle sue intenzioni; alle 8:36 comunic\u00f2 quindi a Sansonetti di rompere il contatto con i britannici se non fosse stato possibile ridurre le distanze. Dopo altri venti minuti di inutile inseguimento con le macchine a tutta forza, alle 8:55 Sansonetti ordin\u00f2 di invertire la rotta piegando verso ovest, incontro al \"Vittorio Veneto\"; subito, le navi di Pridham-Wippell invertirono a loro volta la rotta e presero a inseguire gli incrociatori italiani, rimanendo fuori tiro ma mantenendo il contatto visivo.\nI britannici continuavano a ignorare la presenza del \"Vittorio Veneto\" (o meglio non l'avevano individuata, anche se potevano supporla grazie a Ultra), mentre Iachino ricevette intorno alle 9:00 un messaggio da Rodi secondo cui un ricognitore italiano segnalava in zona la presenza di una portaerei, due corazzate e navi minori; l'avvistamento, risalente a un'ora prima, indicava per\u00f2 una posizione molto vicina a quella occupata allora dalle unit\u00e0 italiane, e sia l'ammiraglio sia Supermarina concordarono sul fatto che il ricognitore avesse scambiato per britanniche le navi della squadra. In quel momento Cunningham si trovava ancora a circa di distanza, e cercava di serrare le distanze per ingaggiare le navi italiane col grosso delle forze.\nPersistendo l'inseguimento da parte delle unit\u00e0 di Pridham-Wippell, intorno alle 10:30 Iachino tent\u00f2 una manovra per prendere in trappola le unit\u00e0 britanniche, stringendole tra il \"Vittorio Veneto\" a est e la squadra di Sansonetti a ovest; la manovra riusc\u00ec in pieno e alle 10:56 la corazzata italiana apr\u00ec il fuoco da una distanza di 23\u00a0000\u00a0m sulle navi britanniche, che solo allora si resero conto della presenza in zona della nave. Pridham-Wippell invert\u00ec subito la rotta, proteggendosi dietro una cortina fumogena; il \"Vittorio Veneto\" spar\u00f2 in ventidue minuti 94 colpi con i cannoni da 381\u00a0mm, ma nonostante fosse riuscito a inquadrare il bersaglio non mise a segno alcun centro sulle navi britanniche: solo l'incrociatore \"Orion\" riport\u00f2 alcuni lievi danni, a causa di un colpo esploso nelle sue vicinanze. La squadra britannica, colta inizialmente di sorpresa (tanto che si stava dirigendo per riconoscere la corazzata italiana, pensando che fosse della Royal Navy) emise efficaci cortine di fumo e invert\u00ec la rotta, sfuggendo al rischio di essere presa tra due fuochi (dalla sopraggiungente III Divisione).\nNonostante fosse composta da navi non eccezionalmente veloci (31-32 nodi) e costrette a zig-zagare, riusc\u00ec a seminare gli inseguitori e dopo che la distanza aument\u00f2 a oltre 26\u00a0000 metri, la corazzata italiana cess\u00f2 il tiro, mentre nessuna delle divisioni incrociatori pot\u00e9 partecipare all'azione. Proprio mentre il fuoco veniva cessato, apparvero in cielo degli aerei nemici. Cunningham, informato di questo secondo scontro, si trovava ancora troppo lontano per intervenire direttamente, ma fece alzare dalla \"Formidable\" un gruppo di sei aerosiluranti Fairey Albacore, con il compito di attaccare l'ammiraglia italiana; gli aerosiluranti giunsero sulle navi italiane alle 11:15, inizialmente scambiati per caccia Fiat C.R.42 provenienti da Rodi; seppur iniziata in ritardo, la reazione della contraerea italiana si dimostr\u00f2 efficace, obbligando i velivoli britannici a lanciare i loro siluri da una distanza troppo elevata.\nAccostando con tutta la barra a dritta, l'ammiraglia italiana riusc\u00ec a schivare tutti i siluri, ma questa manovra la costrinse a interrompere il fuoco sugli incrociatori della \"Force B\", che rapidamente si posero fuori tiro. Con le navi di Pridham-Wippell ormai troppo lontane, l'operazione poteva dirsi fallita: nessun convoglio nemico era stato avvistato, i cacciatorpediniere erano a corto di carburante, e la mancanza di copertura aerea esponeva le unit\u00e0 italiane all'attacco da parte dei velivoli nemici, sia imbarcati sia di base negli aeroporti greci. Alle 11:40 Iachino diede quindi ordine alla squadra di sospendere l'azione, invertire la rotta e rientrare alla base con direzione nord-ovest.\nL'inseguimento.\nCon la squadra italiana che invertiva per la seconda volta la rotta, l'ammiraglio Pridham-Wippell rinunci\u00f2 a mantenere il contatto e ripieg\u00f2 verso il gruppo dell'ammiraglia, a una quarantina di miglia di distanza, che raggiunse alle 12:30; la forza di Cunningham era ora riunita, con le unit\u00e0 di Pridham-Wippell a fungere da avanguardia seguite dai cacciatorpediniere della \"Force A\", dalle tre corazzate in linea di fila e dalla \"Formidable\".\nLa formazione britannica era ora pi\u00f9 compatta, ma la notevole distanza che la separava dalla squadra di Iachino e la maggiore velocit\u00e0 sviluppata dalle navi italiane rendeva quasi impossibile l'intercettamento del nemico; l'unica possibilit\u00e0 per Cunningham era di danneggiare con gli attacchi aerei qualche unit\u00e0 italiana, in modo da obbligare Iachino a rallentare l'andatura.\nLa squadra di Iachino continuava intanto a dirigersi a tutta forza verso le basi italiane, ignorando del tutto la presenza delle corazzate di Cunningham ad appena settanta miglia pi\u00f9 a sud-est; alle 14:25, tuttavia, il \"Vittorio Veneto\" intercett\u00f2 un messaggio diretto a Supermarina da parte della base italiana di Rodi, il quale riferiva che \"alle ore 12:15 un aereo da ricerca strategica sull'Egeo ha avvistato una corazzata, una portaerei, sei incrociatori e cinque cacciatorpediniere nel quadratino 5647\", ovvero a dall'ammiraglia italiana.\nIl messaggio conteneva notevoli imprecisioni sulla composizione della squadra nemica, ma dava con una buona approssimazione la posizione delle navi di Cunningham; errore ben pi\u00f9 grave, l'autore dell'avvistamento non era un \"aereo da ricerca strategica\", ma due aerosiluranti italiani Savoia-Marchetti S.M.79 della base di Rodi pilotati rispettivamente dal capitano Buscaglia e dal tenente Greco e con a bordo due osservatori della Marina, che avevano anche tentato di attaccare la \"Formidable\" senza per\u00f2 riuscire a colpirla. L'avvistamento contrastava con un precedente rilevamento radiogonometrico che dava le navi britanniche a ben di distanza dalla squadra italiana, e quindi Iachino attese una conferma da Supermarina; quando questa non arriv\u00f2, l'ammiraglio ritenne che il ricognitore si fosse sbagliato e avesse, come prima, scambiato per britanniche le navi della squadra italiana.\nA partire dalle 14:30, una serie di attacchi aerei britannici si scatenarono sulla squadra italiana, condotti sia dagli aerosiluranti della \"Formidable\" sia dai bombardieri della \"Royal Air Force\" decollati dagli aeroporti greci; vennero contati due attacchi contro il \"Vittorio Veneto\", due contro la III Divisione incrociatori e quattro contro la I Divisione, ma nessuna nave venne colpita.\nInvece, fu il terzo attacco contro l'ammiraglia italiana, intorno alle 15:20, a riportare un successo, grazie alla casuale concomitanza dei due attacchi. Cinque aerosiluranti (tre Albacore e due Fairey Swordfish) della \"Formidable\", scortati da due caccia \"Fulmar\" e appoggiati dai bombardieri Bristol Blenheim della RAF, si avvicinarono al \"Vittorio Veneto\" e, mentre i caccia si buttavano in picchiata sulla corazzata per distrarre i serventi della contraerea, i cinque aerosiluranti attaccarono a ventaglio da prua; tre poterono lanciare i loro ordigni da meno di 1\u00a0000 metri e l'Albacore del caposquadriglia, capitano di corvetta Dalyell-Stead, al centro della formazione, lanci\u00f2 quasi frontalmente il siluro che avrebbe colpito. La manovra di disimpegno lo fece passare sulla dritta del Veneto a breve distanza dalla prua, dove venne immediatamente abbattuto dalla contraerea l\u00ec collocata, con la perdita dei tre uomini dell'equipaggio.\nIl \"Vittorio Veneto\" cerc\u00f2 di schivare l'ordigno, ma senza successo: il siluro strusci\u00f2 contro il fianco sinistro ed esplose a poppa all'altezza dell'elica esterna, pi\u00f9 o meno intorno alle 15:29; l'albero motore esterno sinistro si spezz\u00f2 e quello interno si ferm\u00f2 a causa delle infiltrazioni, il timone ausiliario sinistro rimase bloccato e la nave imbarc\u00f2 4\u00a0000 t d'acqua a poppa, sbandando anche di 6\u00b0 a sinistra. Per sei minuti la nave rimase immobile, poi alle 15:36 riusc\u00ec a rimettere in funzione le macchine e manovrare a mano il timone danneggiato, anche se solo alle 16:42 riusc\u00ec a riprendere la rotta con la velocit\u00e0 ridotta a 15 nodi dopo aver fatto un giro completo di 360\u00b0.\nIl siluramento del \"Vittorio Veneto\" cambi\u00f2 l'ordine di priorit\u00e0 del comandante italiano: il salvataggio della nave danneggiata divenne ora per Iachino lo scopo essenziale dell'operazione. L'ammiraglio fece disporre il resto della squadra a protezione della sua ammiraglia, assumendo una formazione su cinque file parallele distanti meno di 1\u00a0000\u00a0m l'una dall'altra: al centro il \"Vittorio Veneto\" preceduto e seguito dai suoi cacciatorpediniere di scorta (\"Granatiere\" e \"Fuciliere\" a prua, \"Bersagliere\" e \"Alpino\" a poppa), ai due lati gli incrociatori pesanti della I (dritta) e III Divisione (sinistra), e sul lato esterno di queste due file i loro cacciatorpediniere (IX squadriglia a dritta, XII a sinistra). Gli incrociatori leggeri di Legnani vennero invece distaccati pi\u00f9 a nord e lasciati liberi di agire autonomamente: alle 17:00 Iachino aveva ricevuto il messaggio di un ricognitore tedesco che segnalava la presenza di un gruppo di incrociatori leggeri nemici a sud di Cerigo (in realt\u00e0 tre cacciatorpediniere britannici in missione di ricognizione a nord-ovest di Creta), e l'ammiraglio distacc\u00f2 Legnani per fronteggiare questa potenziale minaccia.\nIl rallentamento del \"Vittorio Veneto\" aveva consentito a Cunningham di portarsi a circa dalla squadra italiana, ma le speranze di intercettarla rimanevano basse: dopo successive riparazioni, la nave da battaglia italiana era ora capace di sviluppare, seppur per brevi tratti, una velocit\u00e0 di 19 nodi, mentre le corazzate britanniche non riuscivano a superare i 20 nodi; le ore di luce andavano riducendosi, e pi\u00f9 procedeva verso ovest pi\u00f9 la squadra britannica entrava nel raggio d'azione degli aerei dell'Asse di base nell'Italia meridionale. L'ammiraglio britannico aveva bisogno di informazioni fresche, e decise di inviare il suo esperto osservatore personale, capitano di corvetta Bolt, a sorvolare le navi italiane con l'idrovolante della \"Warspite\"; Bolt intercett\u00f2 la squadra italiana intorno alle 18:20, segnalandone con precisione rotta e composizione, e confermando che il \"Vittorio Veneto\" era danneggiato, in quanto procedeva a velocit\u00e0 molto ridotta. Cunningham decise di accettare i rischi di un combattimento notturno e, dopo aver ordinato ulteriori attacchi aerei sulle navi italiane, continu\u00f2 l'inseguimento.\nIl sole tramont\u00f2 alle 18:55, ma sfruttando la luce del crepuscolo una nuova ondata di aerosiluranti decollati della \"Formidable\" (6 Albacore e 2 Swordfish) e da Maleme a Creta (2 Swordfish) si avvent\u00f2 sulle navi italiane intorno alle 19:30; nonostante la confusione e la scarsa visibilit\u00e0 data dalla poca luce e dalle cortine fumogene, i comandanti delle navi italiane riuscirono a mantenere la formazione e schivare gli attacchi dei velivoli nemici. L'ultima incursione britannica ebbe termine alle 19:45, e a prima vista sembr\u00f2 che non avesse sortito nessun effetto: nessuna nave italiana segnalava di essere stata colpita. Solo alle 20:11 Iachino venne informato che l'incrociatore pesante \"Pola\" era stato pesantemente colpito e stava rimanendo indietro rispetto al resto della formazione.\nCattaneo inverte la rotta.\nPosto in centro alla linea di fila assunta dalla I Divisione incrociatori, il \"Pola\" era stato colpito intorno alle 19:50, nelle fasi finali dell'attacco aereo britannico: un aerosilurante (molto probabilmente lo Swordfish del tenente Michael Torrens-Spence, decollato da Creta), sfruttando un varco nella cortina fumogena, era riuscito a portarsi a distanza ravvicinata all'incrociatore prima di lanciare il suo siluro, riuscendo a colpire la grande nave a poppa. I danni erano pesanti: l'ordigno era esploso all'altezza del locale caldaie numero 3 e delle turbine di sinistra, uccidendo tutti i fuochisti e i meccanici che si trovavano in quel punto, mettendo subito fuori uso quattro delle otto caldaie e distruggendo le tubazioni del vapore di altre due, facendo imbarcare all'incrociatore 3\u00a0500\u00a0t d'acqua; la nave era immobile, praticamente alla deriva, e priva di energia elettrica: era cos\u00ec impossibile muovere le torri dei cannoni.\nLa notizia del danneggiamento del \"Pola\" giunse per prima sulla plancia di comando dello \"Zara\", ammiraglia della I Divisione, intorno alle 20:00, quando ci si accorse che l'incrociatore stava rimanendo molto indietro rispetto al resto della formazione; alle 20:11, Cattaneo invi\u00f2 un messaggio al capitano di vascello Manlio De Pisa, comandante del \"Pola\", chiedendo quali fossero i danni riportati dalla nave: questo messaggio venne intercettato anche dal \"Vittorio Veneto\", informando cos\u00ec Iachino della situazione. Pochi minuti dopo il \"Pola\" rispose riferendo che non era pi\u00f9 in grado di muoversi e chiedeva assistenza e rimorchio, messaggio girato dallo \"Zara\" al \"Vittorio Veneto\" intorno alle 20:15; a causa della lentezza del sistema di decrittazione, tra l'ammiraglia italiana e l'ammiraglia della I Divisione ci fu uno scambio di telegrammi che si incrociarono: alle 20:18 Iachino ordin\u00f2 a Cattaneo di inviare l'intera I Divisione in soccorso al \"Pola\", messaggio recapitato all'ammiraglio alle 20:21; alle 20:27 venne invece consegnato a Iachino un messaggio di Cattaneo, spedito molto prima, che chiedeva di inviare, \"salvo ordine contrario\", solo due cacciatorpediniere di scorta al \"Pola\".\nAccortosi che i due telegrammi si erano incrociati, Cattaneo non ubbid\u00ec subito all'ordine del suo comandante, ma alle 20:24 invi\u00f2 un secondo messaggio a Iachino: \"Chiedo se posso invertire la rotta per andare a portare assistenza nave \"Pola\"\"; il messaggio venne recapitato sull'ammiraglia italiana alle 20:56, e Iachino rispose affermativamente. Alle 21:06, un'ora dopo il siluramento del \"Pola\", gli incrociatori \"Zara\" e \"Fiume\", seguiti dai cacciatorpediniere \"Vittorio Alfieri\", \"Giosu\u00e8 Carducci\", \"Alfredo Oriani\" e \"Vincenzo Gioberti\", invertirono la rotta e, separandosi dal resto della squadra, procedettero in soccorso alla nave danneggiata.\nL'inversione di rotta da parte degli incrociatori della I Divisione rappresent\u00f2 il punto di svolta della battaglia: Iachino decise in tal senso probabilmente perch\u00e9 riteneva che i soli cacciatorpediniere potessero unicamente recuperare l'equipaggio del \"Pola\" e affondare l'incrociatore, mentre per il rimorchio servivano unit\u00e0 pi\u00f9 grosse. Alle 20:05 Iachino aveva ricevuto da Supermarina un secondo rilevamento radiogoniometrico che segnalava le navi britanniche a circa a sud-est della squadra italiana (in realt\u00e0 Cunningham era ancora pi\u00f9 vicino, a circa di distanza), ma per qualche ragione tale messaggio non venne preso con la dovuta considerazione al momento della decisione: Iachino lo ritrasmise a Cattaneo quando questi invert\u00ec la rotta, ma non istru\u00ec il subordinato su come interpretarlo, comunicandogli solo, intorno alle 21:16, di abbandonare il \"Pola\" al suo destino in caso di contatto con forze nemiche superiori.\nSia Iachino sia Cattaneo, d'altronde, ignoravano la presenza delle corazzate di Cunningham, come pure il fatto che i britannici fossero perfettamente equipaggiati e addestrati al combattimento notturno (nella Regia Marina solo i cacciatorpediniere, in parte, lo erano), potendo anche contare su apparecchiature radar installate su alcune unit\u00e0. A causa della manovra per invertire la rotta, i cacciatorpediniere della IX Squadriglia si erano ritrovati in coda alla I Divisione incrociatori, anzich\u00e9 procedere davanti a essi disposti a ventaglio come era solito; Cattaneo tuttavia non ordin\u00f2 di rettificare la formazione, continuando a procedere con tutte le unit\u00e0 in linea di fila. La I Divisione procedette verso est alla velocit\u00e0 ridotta di 16 (poi 22) nodi, anche se ci\u00f2 era in parte giustificato dalla carenza di carburante sui cacciatorpediniere.\nLa notte di Matapan.\nCunningham era rimasto senza informazioni sulla squadra italiana dalla fine dell'ultima incursione aerea, anche se era stato informato dagli aviatori che una corazzata classe \"Littorio\" era stata probabilmente colpita; l'ammiraglio decise quindi di inviare in avanti gli incrociatori di Pridham-Wippell per prendere contatto con il nemico, facendoli poi seguire da una squadriglia di otto cacciatorpediniere sotto il capitano di corvetta Philip Mack. Tra le 20:15 e le 20:25, Pridham-Wippell individu\u00f2 il \"Pola\" immobile grazie ai radar installati sull\"Orion\" e sull\"Ajax\", ma si limit\u00f2 a segnalarne la posizione a Cunningham e procedette oltre: gli aviatori gli avevano comunicato la presenza in zona di due corazzate classe \"Conte di Cavour\" (in realt\u00e0 i due incrociatori leggeri \"Duca degli Abruzzi\" e \"Garibaldi\", scambiati per le \"Cavour\" a causa della loro sagoma simile), e l'ammiraglio britannico ritenne prioritario entrare in contatto con esse; poco dopo anche i cacciatorpediniere di Mack passarono davanti al relitto del \"Pola\", ma parimenti si limitarono a segnalarne la posizione e procedere oltre, in cerca del grosso della formazione italiana.\nIntorno alle 22:00, gli incrociatori di Pridham-Wippell individuarono sugli schermi radar altre unit\u00e0 in navigazione, ma l'ammiraglio britannico le scambi\u00f2 per i cacciatorpediniere di Mack e procedette oltre; si trattava in realt\u00e0 delle unit\u00e0 di Cattaneo, che continuavano a procedere indisturbate verso il \"Pola\". Per non interferire con le operazioni di Mack, Pridham-Wippell impost\u00f2 una rotta molto a nord, che lo port\u00f2 lontano dalla squadra italiana; al tempo stesso, a causa di un cambiamento di rotta messo in atto da Iachino, Mack si ritrov\u00f2 pi\u00f9 a sud della formazione italiana, e nessuna delle unit\u00e0 britanniche riusc\u00ec cos\u00ec a riprendere il contatto con il grosso del nemico.\nAlle 22:20 il radar della \"Valiant\" (unica corazzata britannica a disporre di questa apparecchiatura) rilev\u00f2 il relitto immobile del \"Pola\", che tutti continuavano a ritenere la corazzata classe \"Littorio\" rimasta danneggiata nei precedenti raid aerei; Cunningham fece subito brandeggiare tutti i pezzi delle tre navi da battaglia contro l'immobile bersaglio, posto sulla sinistra della squadra britannica. A bordo del \"Pola\", paralizzato e completamente al buio, la confusione era tale che, allo scorgere le indistinte sagome delle navi britanniche, il comandante De Pisa fece lanciare un razzo di segnalazione, convinto che queste fossero le unit\u00e0 italiane inviate in soccorso.\nPrima che Cunningham desse l'ordine di aprire il fuoco, tuttavia, la sua attenzione fu richiamata dal commodoro Edelsten che, dalla plancia della \"Warspite\", stava scrutando con il binocolo alla destra della squadra britannica, e aveva scorto la sagoma di due grosse navi che procedevano in direzione opposta; convinto che fossero unit\u00e0 britanniche finite fuori rotta, Edelsten comunic\u00f2 la scoperta a Cunningham, che stava guardando dall'altra parte: il mistero venne risolto dal capitano di fregata Power, aiutante di campo dell'ammiraglio, che riconobbe subito la sagoma di due incrociatori classe \"Zara\" italiani. Le unit\u00e0 avvistate da Edelsten, e quasi subito rilevate anche dal radar della \"Valiant\" e dal cacciatorpediniere HMAS \"Stuart\", erano effettivamente gli incrociatori di Cattaneo, che, ignari della vicinanza della squadra britannica, continuavano a procedere tranquillamente verso il \"Pola\", senza tenere i cannoni in posizione di sparo (in quanto le navi italiane non erano munite di cariche a vampa ridotta n\u00e9 erano addestrate al tiro notturno); Cunningham ordin\u00f2 subito un'accostata a destra delle sue corazzate e si dispose parallelamente alla squadra italiana, in posizione ottimale per bersagliarle con i suoi grossi calibri.\nAlle 22:27 le navi di Cattaneo vennero illuminate dai riflettori del cacciatorpediniere HMS \"Greyhound\", e subito dopo fatte oggetto del fuoco delle corazzate di Cunningham, tutte dotate di cannoni da 381\u00a0mm, che sparavano da una distanza compresa tra i 3\u00a0500 e i 2\u00a0600\u00a0m (praticamente a bruciapelo): in tre minuti, sullo \"Zara\" caddero quattro salve della \"Warspite\", cinque salve della \"Valiant\" e quattro della \"Barham\", mentre il \"Fiume\" venne centrato da due salve della \"Warspite\" e una della \"Valiant\"; le due navi vennero ben presto ridotte a relitti in fiamme, senza aver nemmeno avuto la possibilit\u00e0 di reagire all'attacco. L'attenzione dei britannici si spost\u00f2 quindi sui quattro cacciatorpediniere italiani che seguivano gli incrociatori: le unit\u00e0 italiane accostarono in fuori nel tentativo di sottrarsi al tiro, ma l\"Alfieri\" venne quasi subito colpito e ridotto a mal partito dalle corazzate britanniche; il \"Carducci\" cerc\u00f2 di stendere una cortina fumogena per proteggere le altre unit\u00e0, ma anch'esso venne ben presto ridotto a un relitto in fiamme. Solo l\"Oriani\" e il \"Gioberti\" riuscirono a sottrarsi dal tiro britannico e ad allontanarsi protetti dall'oscurit\u00e0, anche se il primo riport\u00f2 gravi danni.\nLa manovra dei cacciatorpediniere italiani venne scambiata da Cunningham per un tentativo di contrattacco, e l'ammiraglio si affrett\u00f2 ad allontanare le sue corazzate dal luogo dello scontro, lasciando il compito di finire i relitti della squadra di Cattaneo alle sue siluranti: fu in questa fase che l\"Alfieri\", ormai condannato, riusc\u00ec a mettere in atto un abbozzo di resistenza, sparando alcuni colpi di cannone contro i cacciatorpediniere britannici e lanciando anche tre siluri contro le ormai lontane corazzate. L\"Alfieri\" venne infine finito con un siluro lanciato dal cacciatorpediniere britannico HMAS \"Stuart\", saltando in aria e affondando con quasi tutto l'equipaggio intorno alle 23:30; il \"Carducci\", invece, venne finito da un siluro lanciato dal cacciatorpediniere HMS \"Havock\" intorno alle 23:45, dopo che i superstiti dell'equipaggio avevano abbandonato il relitto in fiamme. Poco prima, intorno alle 23:15, il \"Fiume\", fortemente appoppato, si era capovolto ed era affondato; pi\u00f9 lunga fu invece l'agonia dello \"Zara\", il cui relitto venne infine fatto saltare dallo stesso equipaggio intorno alle 2:40 del 29 marzo.\nL'affondamento del \"Pola\" e i soccorsi.\nTerminato lo scontro Cunningham decise di riunire la sua squadra, piuttosto dispersa, in previsione di un rientro alla base; sebbene l'ordine non fosse diretto a loro, intorno alle 00:30 sia Pridham-Wippell sia Mack interruppero l'inseguimento dell'ormai lontano Iachino e diressero verso le unit\u00e0 del comandante britannico; Cunningham fu piuttosto contrariato per questo fatto, e ordin\u00f2 a Mack di continuare la ricerca della squadra italiana. Dopo due ore di inutile ricerca, Mack ricevette l'ordine da Cunningham di interrompere l'azione e di dirigersi invece a finire il relitto dell'immobile \"Pola\", ignorato dalle unit\u00e0 britanniche dopo lo scontro con gli incrociatori di Cattaneo.\nL'ammiraglia di Mack, il cacciatorpediniere HMS \"Jervis\", si avvicin\u00f2 all'immobile incrociatore con l'intenzione di silurarlo, ma visto che dal \"Pola\" non giungevano segni di ostilit\u00e0 il comandante britannico diede ordine di affiancare la nave italiana per trarne in salvo l'equipaggio. I britannici riferirono di aver trovato sull'incrociatore una certa confusione tra l'equipaggio, in seguito indicata come mancanza di disciplina; tuttavia, la circostanza aveva una diversa spiegazione: quando l'incrociatore era stato colpito, diversi uomini si erano gettati in mare, convinti che la nave stesse per affondare; in seguito molti di questi uomini erano stati recuperati a bordo, ma il contatto con l'acqua gelata aveva iniziato a produrre casi di assideramento, e per scaldarsi molti di essi si tolsero le uniformi bagnate e ingerirono abbondanti quantit\u00e0 di alcolici.\nLe immagini di gruppi di marinai seminudi e in stato di ubriachezza spinsero i britannici a pensare che sull'unit\u00e0 italiana vi fosse stato un crollo della disciplina. Trasferito a bordo l'equipaggio italiano, il \"Jervis\" si stacc\u00f2 dall'incrociatore e intorno alle 3:55 lo fin\u00ec con un siluro. Le vampate dello scontro erano state scorte anche dal \"Vittorio Veneto\", distante ormai ; Iachino invi\u00f2 a Cattaneo un messaggio domandando se la I Divisione fosse sotto attacco, ma non ottenne risposta.\nA bordo della squadra italiana che faceva rotta di rientro, tutta disposta a protezione dell'ammiraglia danneggiata, Iachino non avvis\u00f2 Supermarina fino alle 23:47 che la I Divisione era in contatto con la Royal Navy; solo alle 01:18 della mattina dopo richiam\u00f2 la VIII Divisione incrociatori programmando un incontro a 60 miglia da Capo Colonna per le 8 del 29 per un'ulteriore protezione al \"Vittorio Veneto\"; dall'altra parte i cacciatorpediniere del capitano Mack avevano rinunciato all'inseguimento per tornare verso il \"Pola\", scambiato proprio per la corazzata danneggiata, e comunque Cunningham a mezzanotte aveva dato ordine di rientro e raduno per le 7 del 29 a 50 miglia a sud-ovest da Capo Matapan, per ritornare poi sul luogo dello scontro alla luce del giorno; la squadra italiana non venne pi\u00f9 disturbata nel suo rientro.\nNelle ore successive e fino alla mattina seguente, le unit\u00e0 britanniche incrociarono nella zona dello scontro per portare soccorso ai numerosi naufraghi italiani, riuscendo a recuperarne circa 900; intorno alle 11:00 del 29 marzo, tuttavia, un ricognitore tedesco avvist\u00f2 la squadra britannica e Cunningham, per evitare attacchi aerei sulle sue navi, dette ordine di sospendere le operazioni di soccorso e di rientrare alla base. Nell'abbandonare la zona Cunningham invi\u00f2 un messaggio radio in chiaro diretto al capo di stato maggiore italiano Riccardi, con le coordinate dei naufraghi ancora in mare, invitandolo a mandare sul posto una nave ospedale; Riccardi rispose ringraziando l'ammiraglio britannico per il gesto cavalleresco e lo inform\u00f2 di aver inviato in zona la nave ospedale \"Gradisca\". Questa, a causa della sua scarsa velocit\u00e0 di 15 nodi, giunse sul posto solo il 31 marzo, trovando il mare arrossato dai giubbotti di salvataggio che tenevano a galla migliaia di marinai italiani ormai cadaveri; 147 marinai e 13 ufficiali superstiti, ancora in vita, furono comunque tratti a bordo della nave ospedale italiana.\nDal punto di vista materiale, Cunningham aveva inflitto una dura sconfitta alla squadra italiana: tre incrociatori pesanti e due cacciatorpediniere italiani erano stati affondati, mentre una corazzata e un cacciatorpediniere erano stati danneggiati. I britannici recuperarono come naufraghi 55 ufficiali e 850 marinai italiani, oltre ai 22 ufficiali e 236 uomini presi a bordo dal \"Pola\"; i morti italiani furono in tutto 2\u00a0331, cos\u00ec ripartiti: 782 sullo \"Zara\", 813 sul \"Fiume\", 328 sul \"Pola\", 211 dell\"Alfieri\", 169 del \"Carducci\" e 28 di altre unit\u00e0. Tra i caduti vi era anche l'ammiraglio Cattaneo (sopravvissuto all'affondamento della sua ammiraglia ma in seguito perito in mare), il comandante dello \"Zara\" capitano di vascello Luigi Corsi, il comandante del \"Fiume\" capitano di vascello Giorgio Giorgis e il comandante dell\"Alfieri\", capitano di vascello Salvatore Toscano (periti durante l'affondamento delle rispettive unit\u00e0); il comandante del \"Pola\", capitano di vascello Manlio De Pisa venne invece trasbordato incolume nel cacciatorpediniere britannico \"Jervis\" e divenne prigioniero, mentre il comandante del \"Carducci\", capitano di fregata Alberto Ginocchio sopravvisse all'affondamento della sua unit\u00e0 e venne recuperato dalla nave ospedale \"Gradisca\".\nL'ultimo messaggio dal \"Fiume\".\nIl 10 agosto 1952, undici anni dopo la battaglia, su una spiaggia nei pressi di Cagliari, venne rinvenuta una bottiglia molto incrostata ma ben sigillata con della cera che, al suo interno, celava, scritto su un pezzo di tela strappato dalla copertura di una mitragliera, il seguente messaggio:\nDopo accurate ricerche si trov\u00f2 il nominativo del marinaio tra quelli dei dispersi dell'incrociatore \"Fiume\", col quale, affondando, trovarono la morte 813 marinai italiani dell'equipaggio.\nIl caso fece molto scalpore e fu ampiamente trattato dalla stampa italiana, la madre venne informata e suo figlio fu insignito dal presidente della Repubblica della medaglia di bronzo al valor militare alla memoria con la seguente motivazione:\nI bollettini di guerra.\nI bollettini italiani e inglesi riportarono la notizia con toni molto diversi, ma comunque i primi ammisero subito le gravi perdite.\nBollettini britannici.\nI britannici diramarono vari bollettini sulla battaglia; il primo fu il n. 564 del 31 marzo 1941, ore 18, che dichiarava immediatamente l'affondamento dei tre incrociatori pesanti italiani, con in aggiunta l'affondamento del \"Giovanni dalle Bande Nere\", e nel contempo\nLe conseguenze.\nLo scontro di Capo Matapan avvenne in un momento in cui la Regia Marina aveva subito il disastro della notte di Taranto, che port\u00f2 al dimezzamento della flotta da battaglia italiana, e il bombardamento di Genova al quale non aveva potuto efficacemente replicare. Le corazzate silurate a Taranto erano ancora in riparazione, e i tedeschi, nel convegno di Merano del 13 febbraio 1941 con i vertici navali italiani avevano comunque preteso un'azione incisiva contro la \"Mediterranean Fleet\".\nDall'altro lato la Regia Marina sapeva bene di non poter rimpiazzare le eventuali perdite e questo vincol\u00f2 i comandanti in mare a tattiche spesso rinunciatarie per cui le grandi navi di superficie, che avrebbero dovuto giocare un ruolo di primo piano nella ricerca della supremazia sul mare, vennero utilizzate con sempre maggiore prudenza e timore di ulteriori danni, e all'audacia britannica non si rispose mai adeguatamente, se non attraverso le imprese dei mezzi d'assalto (e quindi di naviglio minore), o con esempi di grande valore limitati per\u00f2 ai singoli comandanti di unit\u00e0 sottili, come i comandanti Giuseppe Cigala Fulgosi e Francesco Mimbelli.\nQuando Iachino rientr\u00f2 in porto, venne convocato al ministero della Marina per riferire sulla battaglia all'ammiraglio Riccardi, al quale sottopose come tesi difensiva una chiamata di fatto in corresponsabilit\u00e0 dei vertici nella sconfitta, sia perch\u00e9 appunto Supermarina e non il comandante in mare stabiliva la strategia delle operazioni, sia perch\u00e9 le informazioni fornite erano frammentarie, l'appoggio aereo inesistente e le tre corazzate britanniche efficienti smentendo i rapporti informativi a lui consegnati.\nDi conseguenza il successivo rapporto con Mussolini non fu ostile a Iachino, in quanto Mussolini era stato adeguatamente orientato da Riccardi e in ogni caso, era lo stesso Mussolini ad aver osteggiato negli anni precedenti l'acquisizione delle portaerei da parte della Marina; comunque, nel colloquio, Mussolini impose delle limitazioni operative alle future operazioni navali, consistenti nel muoversi da parte della squadra da battaglia \"solo in acque interamente coperte dal raggio di volo degli aerei da caccia e quindi a non pi\u00f9 di cento miglia dalle coste\" e preannunciava la messa in cantiere di navi portaerei.\nL'esito disastroso dello scontro ebbe come prima conseguenza la completa assenza della Regia Marina nel Mediterraneo orientale quando, un mese dopo la battaglia, gli inglesi furono impegnati via mare a evacuare in tutta fretta i propri uomini dalla Grecia, operazione che fu contrastata solo dal cielo, anche se con gravi perdite per la \"Royal Navy\". Va anche detto che nel maggio del 1941 furono anche i tedeschi a non volere la Regia Marina attorno a Creta, perch\u00e9 forte era il rischio di incidenti di fuoco amico con la propria aeronautica.\nDopo Matapan i vertici della Regia Marina subirono gli eventi bellici ponendosi come obiettivo principale quello di non subire ulteriori perdite irreparabili.\nCause di una sconfitta.\nIl risultato della battaglia di Matapan fu determinato principalmente dall'evoluzione tecnica condotta dai britannici, contrapposto al livello di arretratezza - anche tattico - in cui versava la Regia Marina. Gli uomini di Cunningham disponevano infatti di molti vantaggi.\nResponsabilit\u00e0 tattiche gravano sia sul conto di Supermarina, sia degli ammiragli Iachino e Cattaneo, il quale, come detto, perse la vita nello scontro.\nEconomicit\u00e0 di impiego delle forze.\nL'intera operazione era intrinsecamente discutibile: far uscire un'intera squadra per assolvere a un compito che poteva essere svolto egregiamente da pochi veloci incrociatori leggeri voleva dire far correre rischi inutili alle navi, senza conseguire alcun vantaggio.\nCon il senno di poi, Iachino e altri ammiragli si chiesero se per un'operazione di disturbo del traffico mercantile tra la Grecia e l'Egitto fosse davvero necessario mobilitare tre divisioni di incrociatori, il \"Vittorio Veneto\" e quattro squadriglie di cacciatorpediniere (oltre a un'altra che scort\u00f2 il \"Vittorio Veneto\" da Napoli a Messina). Un dispiegamento di forze che difficilmente sarebbe potuto passare inosservato; una squadriglia di cacciatorpediniere accompagnata da una coppia di incrociatori avrebbe avuto pi\u00f9 possibilit\u00e0 di successo, con un costo (anche in termini di nafta) e un rischio inferiori. Ovvero fare quello che la Royal Navy fece da Malta con la Force K contro i convogli dell'Asse verso la Libia.\nL'operazione Lustre fu poco contrastata dalla Regia Marina, significativamente gli unici altri episodi di rilievo videro coinvolto il naviglio silurante; pur non particolarmente notevoli, riuscirono a convincere la Royal Navy a spostare i convogli nel canale di Anticitera, a ovest di Creta (abbandonando gli accessi a est dell'isola). Si tratt\u00f2 dell'attacco delle torpediniere \"Lupo\" e \"Libra\" contro il convoglio AN 14 (danneggiamento grave della cisterna \"Desmoulea\" da 8\u00a0250 tonnellate), quello del sommergibile \"Neghelli\" contro il convoglio AS 12 (che per\u00f2 si concluse con l'affondamento del sommergibile, anche se dopo aver gravemente danneggiato il mercantile britannico \"Clan Cumming\" da 7\u00a0264 tsl), e quello del sommergibile \"Ambra\" (appoggiato dal \"Dagabur\" e dall\"Ascianghi\") contro il convoglio GA 8 del 31 marzo, in cui fu affondato l'incrociatore HMS \"Bonaventure\" da 5\u00a0600 tonnellate. Inoltre tra i primi di marzo e la met\u00e0 di aprile gli apparecchi di base a Rodi affondarono un mercantile (e ne danneggiarono un altro) e i pi\u00f9 numerosi e potenti apparecchi tedeschi di base in Sicilia affondarono 25 unit\u00e0 (per 115\u00a0000 tonnellate circa).\nContinui attacchi di sorpresa di sommergibili, naviglio insidioso, campi minati offensivi e unit\u00e0 siluranti, talvolta seguiti da incursioni di incrociatori, avrebbero potuto danneggiare il traffico navale molto di pi\u00f9 che un'operazione, difficilmente reiterabile, che coinvolgeva buona parte della flotta.\nPossibilit\u00e0 della sorpresa.\nLa sorpresa era una condizione imprescindibile e dopo l'avvistamento del Sunderland era venuta a mancare.\nEnigma e ULTRA.\nUltra, che consent\u00ec a Cunningham di conoscere in anticipo le mosse della flotta italiana, svolse un ruolo importante a Matapan. Dopo la guerra, infatti, si appur\u00f2 che l'avvistamento di Iachino da parte del Sunderland era in realt\u00e0 \"pilotato\": quell'aereo era stato inviato per non destare sospetti negli italiani, dopo che gli inglesi avevano intercettato e decifrato i messaggi trasmessi dagli italiani al X CAT per la predisposizione della copertura aerea, grazie al lavoro di Mavis Lever a Bletchley Park.\nModello di comando.\nEsistevano serie differenze nel modello di comando tra le forze alleate e quelle dell'Asse. In campo alleato Andrew Cunningham, comandante della Mediterranean Fleet aveva il pieno controllo di tutte forze navali alleate (britanniche, greche, australiane), inclusi i sommergibili, le forze aeree e il naviglio leggero, coordinava le operazioni navali della RAF e aveva un rapporto di mutua collaborazione con l'intelligence. Stabiliva la strategia e, se in mare, anche la tattica delle forze sotto il suo diretto controllo. Le forze navali erano comunque comandate, qualora l'ammiraglio non fosse presente, secondo il principio del \"man on the spot\" (\"uomo sul posto\"), dando grande libert\u00e0 d'azione agli ufficiali superiori subordinati e con il minimo di interferenze da parte dei comandi a terra. Quindi, unit\u00e0 di comando unita a una grande autonomia operativa.\nInvece, tra le forze dell'Asse esistevano rivalit\u00e0 e divergenze tra comandi, come quello tedesco e italiano, quello della Regia Marina e quello della Regia Aeronautica, ecc. senza che vi fosse un vero comando supremo. L'apporto del SIM (Servizio Informazioni Militari) era poco considerato (e non consultato). Supermarina, da Roma, stabiliva la strategia, mentre gli ammiragli in mare, ognuno all'interno degli ordini ricevuti, potevano solo decidere come porre tatticamente la propria flotta, senza la libert\u00e0 di annullare o modificare le operazioni, e senza alcuna capacit\u00e0 di coordinare e dirigere direttamente l'aviazione o altre formazioni navali (sommergibili, naviglio leggero, ecc.). Anche la trasmissione di informazioni tra Supermarina (e Superaereo) e i comandi in mare risultava lenta e discontinua, mentre l'ammiraglio in mare doveva comunicare con Roma per ottenere eventuali modifiche ai piani ricevuti, con tutti i rischi dovuti a ritardi e intercettazioni.\nA Supermarina vanno addebitate le responsabilit\u00e0 di non aver coordinato in modo adeguato la copertura e la ricognizione aerea. Le comunicazioni fornite a Iachino, inoltre, erano imprecise, contraddittorie e giungevano con eccessivo ritardo.\nSottovalutazione delle informazioni estrapolate dall'analisi del traffico radio.\nUsando un metodo da lui messo a punto, poi diventato noto come analisi del traffico radio, il capitano di fregata Eliso Porta, imbarcato sul \"Vittorio Veneto\" a capo del gruppo intercettazioni, era giunto alla conclusione che tutta la flotta britannica era uscita in mare per intercettare quella italiana.\nCome scrisse il Porta stesso: \u00ab\"avevo capito che - nel complesso - l'Ammiraglio Iachino era propenso a ritenere che la Squadra di Cunningham comprendesse una sola nave da battaglia, e che il grosso di questa Squadra fosse ormai lontano da noi, in via di rientro alle proprie basi. Questo apprezzamento della situazione contrastava per\u00f2 con la nostra interpretazione del traffico, perch\u00e9 dall'insieme delle intercettazioni a noi sembrava invece che le navi inglese fossero in numero maggiore ed anche piuttosto vicine.\" [...] \"Tanto ero convinto del fondamento di queste deduzioni\" [...] \"che salii di persona\" [sulla plancia di Comando] [...] \"spiegando al Comandante in Capo che la mia opinione non si basava su un telegramma decrittato, bens\u00ec sull'interpretazione del traffico r.t. nemico. L'Ammiraglio Iachino mi stette a sentire, e mi conged\u00f2 senza commenti; mi allontanai con l'impressione che quel mio giudizio non andasse d'accordo con il quadro della situazione tattica che egli si era fatto e che quindi egli pensasse che noi ci sbagliavamo, ci\u00f2 che a rigor di termini poteva anche essere\"\u00bb.\nIn proposito, l'ammiraglio Iachino scrisse che \u00abnon ricordava questo particolare\u00bb e che quella sensazione \u00abnon si basava su nessun serio elemento informativo\u00bb.\nLe portaerei e l'appoggio aeronavale.\nLa possibilit\u00e0 di lanciare attacchi aerei e di coordinare direttamente ricognizioni \u00e8 stata la causa del declino delle possenti navi corazzate, che difficilmente potevano resistere ad attacchi aerei reiterati e ben condotti. La battaglia di Matapan serv\u00ec a sottolineare il predominio dell'aereo sulla nave, accelerando la produzione di navi portaerei e convincendo lo stesso Mussolini ad approvare il progetto della prima portaerei italiana, l\"Aquila\", che per\u00f2 a due anni e mezzo dalla battaglia non era stata ancora approntata.\nPer contro gli inglesi avevano effettuato sperimentazioni con le portaerei fin dalla prima guerra mondiale, compiendo il primo attacco notturno con il raid di Tondern nel 1918. Complessivamente nella giornata del 28 marzo (dalle 11:20 alle 19:50 circa), senza considerare le sortite di ricognizione (e quelle, non meno importanti, di protezione antisom della flotta britannica) la flotta italiana era stata attaccata 58 volte (15 sortite di Albacore, 9 di Swordfish, 4 di Fulmar della FAA e 30 di Blenheim della RAF), con due siluri a segno (entrambi da parte della FAA) e solo un aereo abbattuto. Nello stesso intervallo di tempo la flotta britannica fu attaccata quattro volte (due da Ju-88 tedeschi di base in Sicilia, di cui uno abbattuto dalla FAA, e due da S.M. 79 italiani di base a Rodi). Gli aerei britannici, partendo dalle portaerei, contribuivano anche all'arrivo tempestivo di informazioni come ulteriori ricognitori, mentre, in mancanza di caccia imbarcati, non era possibile allontanare i ricognitori britannici che si trovavano oltre il limite dell'artiglieria contraerea italiana.\nInoltre, la contraerea britannica era in crescita dagli anni 1930: cacciatorpediniere e incrociatori antiaerei adottavano oramai sempre pi\u00f9 pezzi a doppio scopo (antiaereo/antinave), mentre la protezione antiaerea delle unit\u00e0 italiane, specie nei pezzi di maggior calibro, era inferiore (e la differenza sarebbe aumentata, non diminuita, dopo Matapan), per una certa sottovalutazione fatta del problema tra gli anni 1920 e gli anni 1930.\nVa anche rimarcato come la contraerea britannica a Matapan fosse considerata insufficiente dai britannici, sebbene concettualmente superasse quella italiana, e che questa deficienza emerse con forza nella battaglia di Creta del maggio 1941. I britannici per\u00f2 disponevano gi\u00e0 di unit\u00e0 meglio armate, e poterono potenziare rapidamente le loro difese contro gli attacchi aerei nelle battaglie successive.\nAddestramento al combattimento notturno.\nGli inglesi disponevano di salve con abbaglio ridotto, che ne consentivano l'impiego notturno, gi\u00e0 dal 1934; esse erano state ben provate in esercitazioni apposite. Gli incrociatori italiani, invece, non erano mai stati impiegati in cannoneggiamenti notturni e non tentarono nemmeno di rispondere al fuoco nemico (come prescritto dai regolamenti, i cannoni erano brandeggiati per chiglia e non erano pronti al fuoco).\nIl radar.\nSulla \"Orion\" e sull\"Ajax\" erano installati dei radar, che consentirono di localizzare il \"Pola\" nonostante le condizioni di navigazione notturna; la loro sperimentazione era iniziata gi\u00e0 nel 1938.\nIl disastro di Matapan \u00e8 conseguenza anche dell'avversione alle innovazioni tecniche da parte della Regia Marina, da ascriversi principalmente all'ammiraglio Cavagnari, capo di stato maggiore della Marina fin dal 1934. Diversi scienziati italiani, fra cui il professor Ugo Tiberio, docente alla Regia Accademia Navale di Livorno, avevano gi\u00e0 realizzato radiolocalizzatori di una certa efficacia, ma lo stato maggiore della Marina sostanzialmente si disinteress\u00f2 a tali ricerche, non valutandone il futuro rivoluzionario impatto sulla tattica navale.\nScarsa precisione delle artiglierie italiane.\nDurante lo scontro di Gaudo l'incrociatore \"Trieste\" spar\u00f2 132 colpi, il \"Trento\" 214, il \"Bolzano\" 189 e la corazzata \"Vittorio Veneto\" 94, quasi tutti da oltre 24\u00a0000 metri di distanza: nonostante ci\u00f2, i danni sugli incrociatori di Pridham-Wippell furono trascurabili, sebbene il tiro risultasse ben mirato e concentrato (specie prima che i britannici stendessero le cortine fumogene), destando grossa preoccupazione in diversi ufficiali britannici. Questo risultato non dipendeva da apparecchiature telemetriche e di puntamento difettose (erano anzi ottime) o da limiti nell'addestramento, ma da cannoni progettati per la potenza e la gittata, tenendo in minor conto la precisione. In particolar modo i proiettili mal standardizzati rendevano il tiro italiano, specie alle lunghe distanze, particolarmente poco preciso anche quando ben diretto.\nSe questo fuoco fosse stato pi\u00f9 centrato, e avesse affondato o danneggiato gli incrociatori e i cacciatorpediniere britannici, i valori morali e materiali dello scontro sarebbero notevolmente cambiati, anche se non necessariamente con una vittoria italiana.\nScelte tattiche finali.\nLa decisione dell'ammiraglio Iachino di distaccare l'VIII divisione per parare un eventuale attacco da nord o nord-ovest \u00e8 stata duramente criticata da autori che non hanno ritenuto credibile questa minaccia; in effetti diverse fonti non ne parlano proprio. Forse sarebbe stato pi\u00f9 opportuno distaccarla dopo l'attacco aereo del tramonto, visto che queste navi avevano la dotazione antiarea pi\u00f9 moderna.\nLa sua maggiore responsabilit\u00e0 \u00e8 stata ovviamente quella di aver mandato tutta la prima divisione a soccorso del \"Pola\", quando due cacciatorpediniere sarebbero stati sufficienti, pur avendo molti elementi per prevedere un contatto con la flotta avversaria.\nAll'ammiraglio Cattaneo si contesta la scelta di disporre la flotta in modo da far procedere i due incrociatori dinanzi ai quattro cacciatorpediniere, soluzione incomprensibile sotto un profilo tattico, invece che posizionare questi ultimi in posizione avanzata con compiti di perlustrazione.\nResta inspiegabile anche la scelta di viaggiare a una velocit\u00e0 di 15 nodi, pur potendo navigare a un'andatura di 30 nodi.\nNella cultura.\nLa battaglia di Capo Matapan forma la materia del racconto \"Prima divisione nella notte\" scritto nel 1950 da Carlo Emilio Gadda e raccolto negli Accoppiamenti giudiziosi, in cui la battaglia viene descritta nei dettagli. Le informazioni sulla battaglia provengono a Gadda dalla lettura del libro di Angelo Iachino \"Gaudo e Matapan\", pubblicato da Mondadori nel 1947."}
{"id": "208000", "revid": "1543377", "url": "https://it.wikipedia.org/wiki?curid=208000", "title": "Germania inferiore", "text": "La Germania inferiore (Germania inferior) era il nome di una provincia romana situata sulla riva occidentale del fiume Reno, in corrispondenza degli attuali Paesi Bassi e Germania occidentale.\nStatuto.\nLa \"Germania inferiore\" fu organizzata, da distretto militare qual era dopo la \"clades variana\" del 9, in provincia imperiale romana tra l'85 ed il 90, comprendendo vasti territori che erano appartenuti in precedenza alla Gallia Belgica. Nella provincia venne inclusa quella regione di confine racchiusa tra la foce del Reno e il basso corso della Mosella. La provincia venne affidata ad un \"legatus Augusti pro praetore\". Nella successiva riorganizzazione tetrarchica voluta da Diocleziano (fine del III secolo), la \"Germania inferiore\" divenne parte della Diocesi delle Gallie con il nuovo nome di \"Germania II\".\nStoria.\nDa Cesare alla fine della Repubblica (58-30 a.C.).\nI territori delle future province di \"Germania inferiore\" e superiore entrarono nella sfera di influenza romana ai tempi della conquista della Gallia di Gaio Giulio Cesare degli anni 58 e 57 a.C. Si racconta infatti, che Cesare, una volta battuti gli Elvezi, rivolse la sua attenzione all'invasore della Gallia: le popolazioni germaniche, comandate dal re Ariovisto. Quest'ultimo aveva invaso, insieme alle sue genti, i territori della riva sinistra del Reno, fin dal 72 a.C., insieme alle popolazioni sveve provenienti dalle vallate dei fiumi Neckar e Meno. Nel corso degli anni le popolazioni germaniche che avevano passato il Reno erano cresciute in numero fino a raggiungere rapidamente le 120.000 unit\u00e0, ma Cesare alla fine ebbe la meglio riuscendo a batterle in Alsazia, in una piana ai piedi dei monti Vosgi, oggi compresa tra le citt\u00e0 di Mulhouse e Cernay (nel 58 a.C.).\nI Germani al termine di uno scontro assai cruento, furono sconfitti e massacrati dalla cavalleria romana mentre cercavano di attraversare il fiume, e lo stesso Ariovisto scamp\u00f2 a stento alla morte, riuscendo a guadare il Reno insieme a pochi fedeli.\nDa questo momento Ariovisto scomparve dalla scena storica. Cesare, respingendo gli Suebi al di l\u00e0 del Reno, trasform\u00f2 questo fiume in quella che sarebbe stata la barriera naturale dell'Impero per i successivi quattro-cinque secoli.\nNel 55 e poi definitivamente nel 53 a.C., Cesare rivolse le sue armate verso il nord-est della Gallia, prima contro i Treveri e gli Eburoni di Ambiorige, oltre ai loro alleati. Per prima cosa credette di dover attaccare gli alleati del principe eburone prima di provocarlo a guerra aperta, evitando cos\u00ec che, persa la speranza di salvarsi, potesse nascondersi tra il popolo dei Menapi o al di l\u00e0 del Reno, tra i Germani. Una volta stabilito questo piano, il proconsole romano sped\u00ec tutti i suoi carriaggi, accompagnati da due legioni, nel Paese dei Treveri, al campo base di Tito Labieno, dove lo stesso aveva svernato con un'altra legione. Egli stesso con cinque legioni, senza bagagli, si mise in marcia alla volta dei Menapi (i cui territori saranno inglobati quasi 150 anni pi\u00f9 tardi nella provincia della \"Germania inferior\"), i quali, grazie alla conformazione del terreno, decisero di non radunare l'esercito, ma di rifugiarsi nelle fitte foreste e paludi con i loro beni pi\u00f9 preziosi, poich\u00e9 sapevano che avrebbero avuto la peggio in uno scontro aperto con il generale romano.\nLa reazione di Cesare fu quella di dividere il suo esercito in tre colonne parallele: una guidata dal luogotenente Gaio Fabio, una dal questore Marco Crasso e la terza, presumibilmente quella centrale, sotto la sua guida. Le operazioni cominciarono con la devastazione dei territori del nemico in ogni direzione; molti villaggi furono incendiati, mentre una grande parte del bestiame dei Galli fu razziata, e molti dei loro uomini furono fatti prigionieri. Alla fine anche i Menapi inviarono a Cesare ambasciatori per chiedere la pace. Il proconsole acconsent\u00ec a condizione di ricevere un adeguato numero di ostaggi ed a fronte della promessa di non dare asilo ad Ambiorige o ai suoi sostenitori. Portata a termine anche questa operazione, Cesare lasci\u00f2 sul posto l'atrebate Commio con la cavalleria, affinch\u00e9 mantenesse l'ordine, e si diresse verso il territorio dei Treveri, pi\u00f9 a sud (territorio della futura provincia di Germania superiore). \u00c8 proprio da questa campagna che i territori della futura provincia della \"Germania inferior\", entrarono nella sfera di influenza e furono occupati in modo definitivo dai Romani.\nLa conquista della \"Germania Magna\" sotto Augusto (30 a.C.-9 d.C.).\nLe popolazioni germaniche avevano pi\u00f9 volte tentato di passare il Reno con grave danno per le province galliche: nel 38 a.C. (anno in cui gli alleati germani, Ubi, furono trasferiti in territorio romano), nel 29 a.C. da parte dei Suebi e nel 17 a.C. ad opera di Sigambri e dei loro alleati Tencteri ed Usipeti (in questo caso causando la sconfitta del proconsole Marco Lollio e la perdita delle insegne legionarie della legio V Alaudae). Augusto recatosi in Gallia nel 16 a.C. insieme al figlio adottivo, Tiberio, ritenne fosse giunto il momento di annettere la Germania, come aveva fatto suo padre adottivo, Gaio Giulio Cesare con la Gallia. Desiderava spingere i confini dell'Impero romano pi\u00f9 ad est, spostandoli dal fiume Reno fino al fiume Elba.\nCos\u00ec, dopo la morte di Marco Vipsanio Agrippa, il comando delle operazioni fu affidato, prima al secondo figliastro dell'imperatore Augusto, Druso maggiore (con la costruzione anche dell'importante canale artificiale, la \"fossa drusiana\"), e poi al primogenito Tiberio. A loro il difficile compito di sottomettere le popolazioni dell'intera Germania. Le armate romane percorsero i territori della \"Germania libera\" partendo dai \"castra\" principali di \"Castra Vetera\" e \"Mogontiacum\". E dopo una iniziale sottomissione di tutti i territori germanici e loro costituzione in provincia romana (con esclusione della sola Boemia dei Marcomanni di Maroboduo), furono sconfitti e cacciati in modo irreparabile e definitivo nel 9. Tre intere legioni furono distrutte nella selva di Teutoburgo, il \"limes\" fu ritirato ancora una volta ad ovest del fiume Reno, mentre le due zone delle future province di \"Germania inferiore\" e \"superiore\" (dall'85/90 circa) andarono a costituire importanti aree militarizzate a difesa di questo tratto di frontiera.\nDa Germanico alla rivolta dei Batavi (14-70).\nTutta la zona tra il Reno e l'Elba era andata definitivamente perduta e neppure le azioni intraprese da Tiberio negli anni 10-11, poterono ripristinare quanto era stato cos\u00ec faticosamente conquistato in 20 anni di campagne militari precedenti. Il confine naturale sarebbe tornato definitivamente al fiume Reno, e nessun altro imperatore avrebbe tentato una nuova impresa tanto difficile e dispendiosa, come aveva provato Augusto durante questo ventennio.\nVi fu un nuovo tentativo pochi anni pi\u00f9 tardi da parte del figlio di Druso, Germanico, pi\u00f9 che altro volto a vendicare l'onore di Roma, ma nulla di pi\u00f9 (nel 14-16). Tiberio, infatti, malgrado le aspettative del giovane generale, ritenne di rinunciare a nuovi piani di conquista di quei territori, poich\u00e9 la Germania, era risultata una terra selvaggia e primitiva, inospitale, ricoperta da immense paludi e fitte foreste, con limitate risorse naturali (a quel tempo conosciute) e, quindi, non particolarmente appetibile da un punto di vista economico. Tiberio decise, pertanto, di sospendere ogni attivit\u00e0 militare oltre il Reno, lasciando che fossero le stesse popolazioni germaniche a sbrigarsela, combattendosi tra loro.\nCon la fine del regno di Nerone e la guerra civile scatenata per la sua successione, lungo il basso corso del Reno, alcune unit\u00e0 ausiliarie germaniche, i Batavi si ribellavano e cercavano l'indipendenza. La rivolta fu soffocata nel sangue dalle legioni delle province di Germania inferiore e superiore.\nI Flavi (70-96).\nUn legato della Germania Superiore, un certo Gneo Pinario Cornelio Clemente ricevette le insegne trionfali per \"imprese vittoriose in Germania\" nel 74, ed una pietra miliare trovata ad Offenburg, poco ad est del Reno, attesta la costruzione di una via che da Argentoratae conduceva alla Rezia. Fu solo sotto Domiziano che furono acquisiti nuovi territori, tra le alte valli di Reno e Danubio, a seguito delle campagne condotte dai suoi generali negli anni 83-85 (i cosiddetti \"Agri decumates\"), tanto da determinare la necessit\u00e0 di creare attorno all'85/90 due nuove province imperiali (da distretti militari quali erano): la \"Germania inferiore\" e quella superiore.\nFine dei secoli II-III secolo: le prime invasioni germaniche.\nIl \"legatus legionis\" di \"Mogontiacum\" (Magonza), Didio Giuliano (futuro imperatore), riusc\u00ec a respingere una nuova incursione di Catti (forse alleati con gli Ermunduri), mentre i Cauci portavano devastazione lungo il litorale della Gallia Belgica e della Germania inferiore.\nIl fronte renano della Germania inferiore fu sconvolto da nuovi attacchi dei Franchi nel 254, i quali riuscirono a spingersi fino a \"Mogontiacum\", dove furono fermati dall'accorrente legio VI Gallicana, di cui era tribuno militare il futuro imperatore Aureliano. Lo stesso Gallieno, lasciato l'Illirico a marce forzate, accorse in Occidente, riuscendo a battere le orde franche probabilmente nei pressi di Colonia e comunque dopo aver ripulito l'intera sponda sinistra del Reno dalle armate dei barbari.\nQuattro anni pi\u00f9 tardi nel 258, ancora i Franchi, che l'anno precedente avevano sfondato il limes della Germania inferiore, compirono una nuova incursione, incuneandosi nei territori imperiali di fronte a Colonia per poi spingersi fino alla Spagna, dove saccheggiarono Tarragona,), fino a Gibilterra e alle coste della Mauretania romana.\nNel 277 l'imperatore Marco Aurelio Probo decise di marciare verso la Gallia per affrontare i Germani penetrati nel corso dell'invasione dell'anno precedente. La tattica di Probo fu quella di affrontare separatamente le varie forze avversarie che, seppure numericamente superiori, furono sconfitte una ad una. I primi ad essere battuti dalle armate romane a dai generali dell'imperatore furono i Franchi, penetrati nella zona nord orientale della Gallia Belgica.\nNel 288 un nuovo successo sulle trib\u00f9 germaniche \u00e8 confermato dalla quarta acclamazione di Diocleziano quale \"\"Germanicus maximus\", per i successi ottenuti dai generali di Massimiano sui Franchi. Massimiano era riuscito a catturarne il re dei Franchi Sali, Gennobaude, ed a ottenere la restituzione di tutti i prigionieri romani. A completamento dell'opera di pacificazione, disloc\u00f2 alcuni Franchi nei territori circostanti Treveri e Bavai.\nNel 293 Diocleziano ottenne la \"V\" acclamazione ad \"imperator\" come \"Germanicus maximus\"\" in seguito ai successi riportati da Costanzo Cloro, il quale dopo aver marciato su per la costa fino agli estuari di Reno e Schelda, riport\u00f2 una vittoria sugli alleati franchi del ribelle Carausio.\nNel 294 Costanzo Cloro ripopol\u00f2 il territorio, un tempo abitato dai Batavi, con i Franchi Sali provenienti dalla Frisia.\nLa riforma tetrarchica di Diocleziano e Costantino (284-337).\nNella riorganizzazione dell'impero iniziata con la tetrarchia di Diocleziano e portata a termine da Costantino I, l'impero venne diviso in dodici diocesi (al posto delle vecchie province augustee, di cui 6 in Occidente e 6 in Oriente), di cui la pi\u00f9 grande, quella orientale, includeva sedici province. Le altre erano le prefetture dell'Italia, della Gallia e dell'Illirico, che corrispondevano alla divisione dell'impero in zone di influenza della tetrarchia.\nOgni diocesi era governata da un \"pretore vicario\" o semplicemente \"vicario\" (\"vicarius\"), sottoposto al prefetto del pretorio (alcune diocesi, peraltro, potevano essere governate direttamente dal prefetto del pretorio). Il vicario controllava i governatori delle singole province (variamente denominati: \"proconsules\", \"consulares\", \"correctores\", \"praesides\"). I vicari non avevano poteri militari, infatti le truppe stanziate nella diocesi erano sotto il comando di un \"comes rei militaris\", che dipendeva direttamente dal \"magister militum\" e aveva alle sue dipendenze i \"duces\" ai quali era affidato il comando militare nelle singole province.\nNella prima riorganizzazione voluta da Diocleziano con la \"tetrarchia\", la \"Germania inferiore\" divenne parte della Diocesi delle Gallie con il nuovo nome di \"Germania II\".\nCrollo del \"limes\" e fine della provincia romana: i Franchi (IV e V secolo).\nNella prima met\u00e0 del IV secolo le incursioni germaniche seguirono in parte lo stesso modello sperimentato nel secolo precedente, con spedizioni finalizzate al saccheggio che muovevano dalle aree di stanziamento poste immediatamente al di l\u00e0 del Limes romano. Gi\u00e0 in questa fase, tuttavia, si affacci\u00f2 una nuova modalit\u00e0, che vide intere popolazioni, e non pi\u00f9 solo i guerrieri, passare il Limes e cercare aree di stanziamento in territorio romano. Roma tent\u00f2, pertanto, di assorbire gli spostamenti delle popolazioni germaniche inserendole all'interno delle proprie strutture, affidando loro un territorio di stanziamento lungo il \"limes\", compreso quello della Germania inferiore, in cambio dell'accoglienza alla difesa del Limes stesso.\nNegli anni 306-313, Costantino I, riusc\u00ec a battere ripetutamente i Franchi che avevano invaso i territori romani ad occidente del fiume Reno. Trent'anni pi\u00f9 tardi, nel 342, la federazione dei Franchi fu protagonista di un'incursione in territorio gallico, condotta a partire dalla loro area d'insediamento presso il Reno.\nGli imperatori Costanzo II e Giuliano, sebbene riuscissero a respingerli a fatica in differenti campagne militari negli anni 355-358, furono poi costretti ad assegnare loro parte della Gallia Belgica in qualit\u00e0 di \"foederati\" dell'Impero romano, incaricati di difendere la frontiera del Reno. Da questo territorio i Franchi si estesero gradualmente in gran parte della Gallia romana, continuando a contribuire alla difendere dei confini dell'Impero.\nDieci anni pi\u00f9 tardi (nel 367 e poi ancora nel 370) Valentiniano I respinse nuove incursioni di Franchi e Sassoni (anche lungo le coste della Britannia), stabilendo la propria residenza ad Augusta Treverorum. Nel 379 tocc\u00f2 all'imperatore Graziano respingere nuove invasioni di Franchi e Alemanni (questi ultimi in Germania superiore), mentre nel 389 fu invece Arbogaste, generale di origine franca, una volta divenuto tutore del giovane imperatore Valentiniano II (che egli aveva difeso contro l'usurpatore Massimo nel 388) a battere Franchi e Sassoni nel corso di una nuova campagna militare.\nCon la fine del IV e gli inizi del V secolo, i Franchi si stabilizzarono nella parte della \"Germania inferiore\" compresa tra il Reno e la Mosella come \"foederati\", incaricati di difendere la frontiera del Reno. Probabilmente non tutte le trib\u00f9 seguivano univocamente le decisioni generali, per cui nel 440 circa l'esercito imperiale consegu\u00ec una vittoria contro alcuni Franchi presso Vicus Helena (vicino all'odierna Arras), che ebbe come conseguenza la formazione di un'enclave franca attorno a Tournai, mentre altri piccoli regni si andavano creando attorno a Treviri. Altri Franchi, invece, parteciparono come alleati dei Romani contro Attila nella battaglia dei Campi Catalunici del 451.\nDifesa ed esercito.\nLegioni romane.\nL'esercito della Germania inferiore, conosciuto semplicemente come EX.GER.INF. (\"Exercitus Germania Inferior\"), fu portato a ben quattro legioni subito dopo la disfatta di Varo del 9, dislocate nelle seguenti localit\u00e0: \"Noviomagus Batavorum\", \"Castra Vetera\", \"Novaesium\" e \"Colonia Agrippina\" (poi chiusa a vantaggio di \"Bonna\"). Si trattava delle legioni I \"Germanica\", V \"Alaudae\", XX \"Valeria Victrix\" e XXI \"Rapax\". Negli anni successivi la guarnigione legionaria fu ridotta prima a tre unit\u00e0 (sotto Domiziano) e poi a sole due (sotto Traiano): la I \"Minervia\" e la XXX \"Ulpia Victrix\".\n\"Auxilia\" e \"Classis germanica\".\nVi erano poi oltre una ventina di unit\u00e0 ausiliarie a difesa dei confini e delle principali strade che conducevano all'interno nella Gallia Belgica, per un totale di un massimo di 42.000 armati circa, fino ad un minimo di 20.000 armati, proprio a partire dai principati di Domiziano-Traiano quando due legioni furono trasferite lungo il fronte danubiano. Sappiamo da tutta una serie di iscrizioni epigrafiche che nella provincia c'erano:\nA queste unit\u00e0 di terra andavano sommate le unit\u00e0 navali della \"classis germanica\", cio\u00e8 la flotta romana nella provincia, che aveva l'incarico prioritario di pattugliare il Reno e la sua foce che si affacciava nel Mare del Nord, avendo la sua base principale a \"Castra Vetera\" (in seguito dirottata a \"Colonia Agrippinensis\").\nDimensione dell'esercito provinciale.\nQui sotto trovate una tabella che riassume le forze presenti nella provincia della \"Germania inferiore\" a partire dall'Imperatore Tiberio agli Antonini:\nGeografia politica ed economica.\nLa provincia romana della \"Germania inferiore\" nacque nell'85 dallo scorporo della Gallia Belgica, quale provincia militare di confine lungo il \"limes\" dell'Europa continentale. Essa comprendeva tutti i territori ad occidente del basso corso del fiume Reno, confinanti a nord con il Mare del Nord, a sud raggiungendo Remagen (poco a nord del fiume Mosella). Si trattava di estese pianure assai fertili, dove scorrevano altri corsi d'acqua come la Mosa, il Waal e lo Schelda.\nI territori in questione erano appartenuti fin dai tempi della conquista romana ai Cananefati, Batavi e Cugerni a settentrione, Ubii e Sunuci nella parte meridionale della provincia.\nGli insediamenti principali della provincia erano da nord a sud: \"Trajectum ad Rhenum\" (Utrecht), \"Noviomagus Batavorum\" (Nimega), \"Colonia Ulpia Traiana\" ed il vicino \"castrum\" con \"canabae\" di \"Vetera\" (Xanten), \"Novaesium\" (Neuss), \"Colonia Agrippinensis\" (Colonia, la capitale della provincia) e \"Bonna\" (Bonn)."}
{"id": "208007", "revid": "123218903", "url": "https://it.wikipedia.org/wiki?curid=208007", "title": "Azzone da Bologna", "text": "Sull'esattezza del nome vi \u00e8 incertezza: dalle fonti, ci \u00e8 pervenuto in varie forme come Azzone Soldanus, Azzone dei Porci, Azo, Azone, Azzo, Azzolenus e Azolino Porcius.\nFu allievo di Giovanni Bassiano, un importantissimo giurista medioevale della scuola bolognese, probabilmente il pi\u00f9 grande fra i glossatori.\nBiografia.\nInsegn\u00f2 diritto civile a Bologna per circa trent'anni. Tra i suoi allievi si annoverano il cardinale Goffredo da Trani e Iacopo Baldovini.\nPrese parte attiva alla vita del municipio bolognese, che da pochi anni aveva conquistato la sua indipendenza (nel 1116), con il formale riconoscimento da parte dell'imperatore Enrico V.\nIl nome di Azzone, qualificato come \"legum doctor\", compare in numerosi documenti pubblici e privati del \"Chartularium Studii Bononiensis\", l'archivio dell'universit\u00e0 (chiamata \"Studium\" fin dal 1088, anno della fondazione) di Bologna, spesso accompagnato a quello di Ugolino del Prete, suo collega di insegnamento.\nL'ultimo documento in cui vi \u00e8 traccia del nome di Azzone \u00e8 datato 1220. Scomparve qualche anno dopo, nel 1225 (alcune fonti riportano il 1230 come data di morte).\nOpere.\nAccanto alla glossa, altre due categorie di opere scientifiche caratterizzarono la scuola dei glossatori: la \"summa\" e la \"lectura\".\nLa \"Summa\" \u00e8 l'esposizione sistematica di tutto il diritto civile sulla base e secondo l'ordine di quelle due parti del \"Corpus iuris civilis\" giustinianeo che la scuola dei glossatori aveva fin dalle origini considerate pi\u00f9 adatte per questo genere di lavoro: il \"Codice\", ridotto ai primi nove dei dodici libri, secondo la tradizione medievale, e le \"Istituzioni\".\n\"Summa Codicis\".\nL'opera principale di Azzone \u00e8 la \"Summa Codicis\", che ebbe un immenso successo e avrebbe rappresentato il manuale di diritto romano per eccellenza nel Medioevo. La prima versione, \"Summa super Codicem\", fu scritta tra il 1208 e il 1210 e fu erroneamente attribuita a Rogerio. Con il nome di \"Summa Codicis\" e nella versione finale, per secoli fu considerata il manuale del perfetto giurista per antonomasia: era obbligatoria la sua conoscenza per poter accedere al collegio dei dottori di legge. Un aneddoto racconta che fu coniato appositamente un motto molto diffuso negli ambienti giuridici: \"Chi non ha Azzo, non vada a palazzo\", per significare che la mancata conoscenza della \"Summa\" era condizione ostativa all'accesso alla carriera degli aspiranti dottori in legge.\n\"Lectura\".\nAncora di Azzone \u00e8 la \"Lectura\": si tratta delle lezioni universitarie sul Codice tenute dal maestro bolognese e raccolte da un suo studente, Alessandro di Sant'Egidio, sui primi nove libri del \"Codice\". Il commento agli ultimi tre libri va attribuito ad Ugolino. La \"Lectura Azonis\" \u00e8 ricordata dal giureconsulto Giovanni d'Andrea (v. \"In primum [-quintum] Decretalium librum novella commentaria\"); poi, scomparsa per tre secoli nonostante la fama dell'autore, fu scoperta attorno al 1557 dal giureconsulto Antoine Le Conte, che ne rintracci\u00f2 un manoscritto in una stalla a Orl\u00e9ans e lo diede alle stampe a Parigi nel 1577. L'opera fu ripubblicata col solo frontespizio cambiato nel 1581 e 1611, oltre che ristampata a Lione nel 1596. Il manoscritto and\u00f2 poi di nuovo perduto.\n\"Glossae\".\nIn questo campo, il contributo di Azzone fu importantissimo: fece \"glossae\" di tutto il \"Corpus iuris civilis\"; il suo lavoro fu proseguito e portato a termine dall'allievo Accursio, che enumerava al suo attivo circa glosse. Queste finirono col formare parte integrante dei libri \"legales\" e come il testo (e forse anche pi\u00f9) sar\u00e0 fonte del diritto per secoli; tant'\u00e8 che venne regolarmente pubblicata a stampa in tutte le antiche edizioni del \"Corpus iuris\".\nLa \"Magna Glossa\" fu iniziata da Azzone in et\u00e0 giovanile, ma fu poi portata a termine da Accursio, intorno al 1228. Quest'opera consisteva in uno sterminato commento ai Codici giustinianei.\n\"Brocarda\".\nAltra opera fu l\"'Aurea Brocardica\", una raccolta di brevi regole di diritto."}
{"id": "208011", "revid": "287204", "url": "https://it.wikipedia.org/wiki?curid=208011", "title": "K\u00f6ln", "text": ""}
{"id": "208012", "revid": "287204", "url": "https://it.wikipedia.org/wiki?curid=208012", "title": "Jacone", "text": "Appartenne alla cerchia che faceva capo a Pierfrancesco Riccio, maggiordomo ducale e allora delegato dal duca ad occuparsi della politica artistica, insieme a Battista del Tasso, Piloto orefice e in posizione pi\u00f9 defilata il Tribolo e Baccio Bandinelli. Quest'appartenenza spiega l'ostilit\u00e0 del Vasari, infatti quest'ultimo e i suoi amici vennero sempre esclusi dalle maggiori commesse fiorentine, finch\u00e9 ad assegnarle fu il Riccio.\nBiografia.\nNato a Firenze nel 1495 entr\u00f2 ragazzo nella bottega di Andrea del Sarto, restandovi fino alla morte del maestro, nel gennaio 1521, godendo di sempre maggiore autonomia creativa, da lui riprende il gusto per l'esasperazione formale ed espressiva.\nIl primo biografo di Jacone fu il suo coetaneo Giorgio Vasari (1511-1574) che lo conosceva molto bene, tracciandone uno stravagante profilo, morso solo per invidia, essendo pi\u00f9 giovane, per i soprusi che aveva dovuto subire da lui nella bottega di Andrea del Sarto. Vasari ci informa che Jacone nella sua giovent\u00f9, fece in Firenze molti quadri di \u201cNostre Donne\u201d, e molte di queste, furono spedite in Francia da mercanti fiorentini. \nEra entrato nella bottega di Andrea del Sarto, probabilmente intorno al 1512 e ci rimase fino al 1530, anno della sua morte. Quando Andrea nel 1518 dovette partire da Firenze per recarsi alla corte di Francia chiamato da Francesco I, il Vasari specifica che lasci\u00f2 la bottega agli allievi pi\u00f9 anziani; quindi al Puligo (1492-1527), a Rosso Fiorentino (1495-1540), e considerato che Pontormo (1494-1557) essendo stato cacciato tre anni prima, Jacone risultava tra quelli rimasti.\nRimane abbastanza strano che la prima comparsa ufficiale nel mondo dell'arte di Jacone, risalga quando questi aveva gi\u00e0 compiuto ventotto anni, un'et\u00e0 per allora piuttosto avanzata, per svolgere autonomamente il proprio lavoro. Gli viene data da eseguire nel 1523 dalla famiglia Mori, una Trinit\u00e0, con la Vergine e i Santi Nicola da Tolentino, Margherita da Cortona, Mariano diacono e un Evangelista, in Santa Lucia dei Magnoli a Firenze, dove tuttora si trova, citata dal Vasari. La composizione di questa tavola prende spunto da alcune opere realizzate precedentemente da Fra' Bartolomeo (1472-1517) e dal Sogliani (1492-1544), ma sviluppata verso una iconologia pi\u00f9 antica, documentata in alcuni dipinti trecenteschi e quattrocenteschi. \nSuccessivamente fu a Cortona dove dipinse due pale per la chiesa di Santa Maria delle Grazie al Calcinaio: della seconda, distrutta nel corso dell'Ottocento, restano due tavolette ora al Museo dell'Accademia Etrusca di Cortona. Una pala viene realizzata per una chiesa di Citt\u00e0 di Castello, ora conservata nella Pinacoteca comunale.\nDiversamente da come la pensava Vasari, la grande passione di Jacone e il suo interesse per le novit\u00e0 lo condusse nel 1524 insieme al Bachiacca (1494-1557), ad andare a Roma per studiare le numerose facciate affrescate da Maturino e Polidoro da Caravaggio (1450 ca. \u20131543 ca.). Sempre a Roma incontra il suo vecchio amico Perin del Vaga (1501-1547) e forse conosce il Parmigianino (1503-1540). Al suo ritorno a Firenze ebbe un incarico prestigioso: l'ordinazione degli affreschi con Le imprese dei Buondelmonte e di Filippo Scolari Fiorentino (e non di Alessandro Magno come scriveva Vasari), da realizzarsi sulla facciata del Palazzo Buontelmonti, prospiciente Piazza Santa Trinita a Firenze, che lo stesso Vasari consider\u00f2 il suo vero capolavoro, opere andate perdute, ma delle quali rimangono alcuni disegni, in cui risulta determinante nella descrizione di testimonianze storiche, l'influenza di Maturino e Polidoro, oltre naturalmente quella di Andrea del Sarto. A Firenze stringe amicizia con Aristotile da Sangallo (1481-1551), col Tribolo (1500-1550) e sempre con il Bachiacca realizza nel 1525 l'Arco Trionfale, ordinato dalla Compagnia dell'Orciuolo, in San Felice in Piazza, in occasione della festa della Santissima Annunziata, che si teneva ogni anno il 25 di marzo. In seguito alla peste che infuriava a Firenze nel 1527, Jacone scapp\u00f2 da Firenze per trasferirsi a Cortona accompagnato da un suo parente frate scopetino e in Santa Maria del Calcinaio, luogo in cui avevano la loro sede, vi dipinse due pale d'altare, delle quali \u00e8 rimasta soltanto la Madonna col Bambino in trono e i santi Rocco, Giovanni Evangelista, Tommaso di Canterbury e Giovanni Battista.\nDopo la morte di Andrea del Sarto, avvenuta il 29 settembre 1530, essendogli venuto a mancare la sicurezza del lavoro e l'appoggio economico, Jacone , decise di entrare nella bottega del Pontormo, che divenne in seguito la sua nuova guida e l'importante fonte d'ispirazione che potesse dargli oltre ad una risorsa economica, anche l'indipendenza di uomo scapolo, che dur\u00f2, per sua scelta, fino alla fine della sua vita. La Pala Pucci, che aveva dipinto il Pontormo nel 1518 per San Michele Visdomini a Firenze, venne profondamente studiata e analizzata da Jacone che ne conserv\u00f2 a lungo il ricordo, riproducendo alcuni suoi particolari nelle sue opere anche a distanza di molti anni.\nTornato da Cortona si avvicin\u00f2 al Pontormo, infatti lavor\u00f2 a Firenze e nel contado per i Capponi, abituali committenti del Pontormo. I suoi disegni di quelperiodo, dispersi in vari musei del mondo, mostrano un avvicinamento ai modi sia del Pontormo, che del Rosso Fiorentino e di Baccio Bandinelli, con la resa di figure stravolte e in posizioni bizzarre. Nel 1525, la Compagnia dell'Orciuolo, commission\u00f2 all'artista la decorazione con nove \"Scene dell'Antico Testamento\" di un arco trionfale, per la festa di San Felice in Piazza, opera poi in parte eseguita dal Bachiacca.\nA Firenze, scomparsi tutti i protagonisti della \u201cmaniera moderna\u201d, Pontormo diventa l'artista pi\u00f9 apprezzato \u201cforse, l'unico artista fiorentino capace di non subire soltanto l'ascendente di Michelangelo, ma di misurarsi con lui sul tormentoso problema dell'espressivit\u00e0 della forma\u201d (A.Pinelli, 1988), nonostante le sue precedenti simpatie repubblicane, viene ingaggiato dalla nuova potente famiglia dei Medici e benvoluto dal nuovo autorevole segretario di Cosimo I, Pier Francesco Riccio, quindi il pi\u00f9 adatto per Jacone a stargli vicino, per poter ricevere qualche importante commissione, che non tard\u00f2 a venire. Ludovico Capponi, il committente della Deposizione del Pontormo di Santa Felicita del 1528, ritratto dal Bronzino (New York, Frick Collection), fu uno dei primi personaggi, insieme a suo fratello Bongianni, che si rivolsero a Jacone per ordinargli alcune opere, oggi purtroppo disperse.\nSono di questo periodo una serie di quadri da stanza che abilmente Jacone realizza, imitando o quasi copiando con qualche variante gli stessi soggetti che il Pontormo eseguiva, , opere che a prima vista danno l'impressione di essere di fronte ad un originale del Pontormo, ma osservandole attentamente, notiamo in esse delle asprezze e delle legnosit\u00e0 nelle figure e nei panneggi, caratteristiche tipiche delle poche opere certe di Jacone, diversamente da quelle di Jacopo, dove le sue linee morbide e vellutate, lo sfumato delle carni e dei colori che immette nelle vesti dei suoi personaggi, acquistano un'altra magia. Alcune di queste opere sono sicuramente fatte insieme. Copiando i dipinti del Pontormo, Jacone utilizza lo stesso sistema, che aveva svolto nella bottega di Andrea del Sarto, la veloce esecuzione e la vendita a quei mercanti fiorentini poco scrupolosi della qualit\u00e0 dell'opera, ad un prezzo certamente inferiore di quello che avrebbe preteso lo stesso maestro.\nUn altro motivo per cui Jacone si rivolse ai dipinti elaborati dal Pontormo nel terzo decennio, pu\u00f2 essere giustificato dalla difficolt\u00e0 che ebbe a formulare e\nstabilire un proprio stile svincolandosi da quelle che erano le tendenze guida tradizionali adottate pedissequamente dalla maggior parte dei pittori [2].\nLo stretto rapporto che Jacone ebbe con il Pontormo \u00e8 confermato dalla sua collaborazione agli affreschi eseguiti nella loggia esterna della Villa di Careggi, per ordine del Duca Alessandro de' Medici nel 1536, insieme al Bronzino (1503-1572) e a Pier Francesco Foschi (1502-1567), opere purtroppo andate perdute.\nLa terza e ultima grande pala che conosciamo eseguita da Jacone nella sua fase matura, \u00e8 quella di Citt\u00e0 di Castello, proveniente dalla locale chiesa di San Francesco. Si tratta di una recente attribuzione dovuta a Luciano Berti (1956-1957) [3] e confermata in seguito da Antonio Pinelli (1988) [4]. Il dipinto fu realizzato intorno agli anni Quaranta, quando il suo linguaggio stilistico, pur avvicinandosi al Pontormo, raggiunge un'impressionate originalit\u00e0. \u201cIn questo quadro notiamo il passaggio da una costruzione rigida e spigolosa, tipica delle opere degli anni trenta, ad una pennellata pi\u00f9 distesa ed addolcita, in cui la duttilit\u00e0 del disegno conferisce alle immagini una certa rotondit\u00e0. Persino le stoffe dei panneggi subiscono un cambiamento passando dalle elaborate frammentazioni delle pieghe precedenti ad una sintesi, che pur conservando una certa linearit\u00e0 distende e gonfia le superfici.\u201d (E.Castellani 1999-2000, pp.\u00a092\u201393).\nL'ultima sua importante impresa che conosciamo \u00e8 la \"Madonna col Bambino e santa Maria Maddalena \"del Museo di Sarasota, segnalata da Philippe Costamagna [5],\ndove maggiormente si avverte l'influenza esercita su di lui dal Pontormo. In questo dipinto, notiamo l'armonia della composizione, l'intenso realismo espressivo dei personaggi, l'atmosfera chiaroscurale, realizzata con sbattimenti violenti di luce e ombre, quasi un preannuncio al caravaggismo, dove Jacone raggiunge un suo vertice pittorico.\nEgli non era certo un conformista, amava la sua libert\u00e0 di parola, d'azione e di pensiero, non sottomettendosi sia al potere di certa nobilt\u00e0 fiorentina, che a quello religioso. Aveva preso da Andrea del Sarto, uno stile di vita esemplare, il quale per la propria libert\u00e0 e indipendenza, aveva rinunciato ad onori e gloria\nsotto il re di Francia, contando solo sulle proprie capacit\u00e0 artistiche. Questo pu\u00f2 essere forse uno dei motivi, per il quale il nostro artista si un\u00ec al\nPontormo, che pi\u00f9 si confaceva al suo modo di vivere; differenziandosi da lui soltanto per il carattere: burbero, taciturno e introverso del Pontormo;\nallegro, burlone, maligno, cialtrone e per un certo verso stravagante quello di Jacone, che Vasari chiamava \u201cvivere alla filosofica e alla carlona\u201d, per il fatto che si era unito ad una compagnia eccentrica di artisti tra cui il Tribolo, il Tasso legnaiolo e l'orefice Piloto, definiti per invidia dal Vasari \u201cquella masnada di perditempo\u201d, che amavano stare \u201cin cene e feste a godere\u201d e a giocare alle piastrelle lungo le mura.\nDeterminante \u00e8 stata la scoperta fatta da Ugo Procacci (1979) [6], nel trovare molti documenti della vita di Jacone, sul quale vengono confermate alcune parole del Vasari: mor\u00ec il 24 maggio 1544, nella casa di sua propriet\u00e0 di Firenze, in Via Coda rimessa, nel popolo di San Paolo e fu seppellito in Ognissanti. Non \u00e8 vero per\u00f2 che mor\u00ec povero. Dai sopracitati documenti, risulta perfino che in casa teneva un famiglio e una serva. Nell'atto di morte fu registrato come cimatore, quindi gi\u00e0 da molti anni aveva smesso la professione di pittore. L'ultimo suo dipinto per ora conosciuto, \u00e8 datato dopo il 1540 [7].\nNotevole \u00e8 il \"corpus \"di disegni che ha realizzato, di una elevata bellezza. Ultimamente un suo disegno certamente sicuro, gi\u00e0 catalogato come opera di Jacone da Emanuele Castellani [8], apparso da Sotheby's Londra nel 1979, \u00e8 stato addirittura attribuito a Michelangelo da Charles Davis (2002) [9]. Il Vasari ricorda che sapeva disegnare \u201cbenissimo e con fierezza e fu molto bizzarro e fantastico nella positura delle sue figure, stravolgendole e cercando di farle variare e differenziate dagli altri\u201d.\nAntonio Pinelli (1988, p.\u00a026) trovava un netto divario tra i dipinti e i suoi bellissimi disegni indicando \u201cse quelle composizioni siano state davvero concepite per essere tradotte in pittura \u2013 sia pure attraverso ulteriori passaggi e affinamenti \u2013 o non siano invece solo servite a dar corpo a private fantasie del pittore destinate a rimanere tali\u201d, e individuando in Baccio Bandinelli (1493-1560) e nel suo amico Tribolo a sua fonte d'ispirazione.\nTra i suoi disegni vi sono rappresentati anche scene sataniche e figure di streghe. Questo fa supporre che praticasse riti o pratiche occulte legate alla stregoneria.\nI contributi critici pi\u00f9 importanti su Jacone sono stati realizzati da: Ugo Procacci (1979), per aver scoperto il suo vero nome, la data di nascita e di morte; Ulrich Middeldorf per aver individuato intorno agli anni Cinquanta un notevole numero di suoi disegni, ma per la morte sopraggiunta, furono pubblicati in seguito da James Byam Shaw (1976) [10]; Antonio Pinelli (1988) che nel suo acuto saggio, ha analizzato per primo l'opera completa di Jacone, mettendo a fuoco la sua opera grafica fino allora conosciuta, con l'aggiunta di ulteriori disegni; Philippe Costamagna e Anne Fabre (1987, 1991) per aver coraggiosamente e giustamente inserito nel \"corpus\" del nostro artista, alcuni dipinti precedentemente attribuiti da illustri studiosi al Pontormo; Emanuele Castellani, (1999-2000) facendo su Jacone la sua tesi di laurea all'Universit\u00e0 di Storia dell'Arte di Firenze e inoltre scoprendo ulteriori opere di questo pittore \"boh\u00e9mien.\"\n[1] Ph.Costamagna e A.Fabre, \"Di alcuni problemi della bottega di Andrea del Sarto, \"in \u201cParagone\u201d, 491, (1987)1991, pp.\u00a015\u201328; Ph.Costamagna, \"Pontormo, \"Milano 1994, pp.\u00a0295\u2013296, 302, 305-306, 307, 315, 325-326.\n[2] E.Castellani, \"Jacopo di Giovanni di Francesco detto Jacone, \"tesi di laurea Universit\u00e0 di Firenze, a.a. 1999-2000.\n[3] L.Berti, \"Fortuna del Pontormo, \"in \u201cQuaderni Pontormeschi\u201d, 2, Empoli 1956-1957, p.\u00a023, nota 3.\n[4] P.Pazzagli, in \"Pinacoteca Comunale di Citt\u00e0 di Castello 1. Dipinti, \"a cura di F.F.Mancini, Perugia 1987, pp.\u00a0191\u2013192, scheda n. 33; A.Pinelli, cit. \"Vivere \u201calla filosofica\u201d\u2026\", 1988, pp.\u00a05\u201334; Ph.Costamagna, \"Pontormo, \"Milano 1994, p.\u00a0275.\n[5] Ph.Costamagna e A.Fabre, cit. \"Di alcuni\u2026\" (1987)1991, p.\u00a022 nota 36.\n[6] U.Procacci, cit. \"Di Jacone\u2026\" 1979 (1981), pp. 447\u2013473.\n[7] Ubicazione ignota, gi\u00e0 Christie's London, 7 luglio 2000, lot. 72, \"Ritratto di giovane musico, \"Olio su tavola, cm. 58,5 x 50, datato 154(?).\n[8] E.Castellani, cit.\"Jacopo\u2026\"1999-2000, fig. 45\n[9] C.Davis, \"Michelangelo, Jacone and the Confraternity of The Virgin Annunciate called \u201cDell'Orciuolo\u201d, \"in \u201cApollo\u201d, september 2002, pp.\u00a022\u201329.\n[10] J.Byam Shaw, \"Drawings by Old Masters at Church Oxford, \"Oxford 1976, pp.\u00a061\u201363.\nNel 1536, insieme a Pier Francesco Foschi e ad altri pittori, lavor\u00f2 alle dirette dipendenze del Pontormo per la perduta decorazione alla villa di Careggi, eseguende decorazioni a grottesche e altre cose. Forse rinuncia definitivamente alla carriera artistica, scegliendo di diventare cimatore, mestiere pi\u00f9 umile ma pi\u00f9 sicuro, infatti il 24 maggio 1554, \u00e8 ricordato un Jacopo di Giovanni di Francesco \"cimatore\", sepolto ad Ognissanti, sia nel Libro dei Morti dell'Arte dei Medici e Speziali sia nel Libro dei Morti dell'Arte della Grascia.\nLe testimonianze antiche raccontano come vivesse \"alla filosofica\", cio\u00e8 senza ciurarsi delle convenzioni sociali, analogamente al \"saturnino\" Pontormo, del quale fu amico e forse ispiratore di vita."}
{"id": "208014", "revid": "124421372", "url": "https://it.wikipedia.org/wiki?curid=208014", "title": "Nucleazione", "text": "Il fenomeno della nucleazione, assieme all'accrescimento, \u00e8 uno dei meccanismi attraverso cui pu\u00f2 avvenire una transizione di fase (ad esempio cristallizzazione, ebollizione o condensazione).\nA prescindere dalla specifica transizione di fase, il termine nucleo si riferisce ad una piccolissima porzione di materia in cui ha inizio il cambiamento di fase; una volta che il nucleo si \u00e8 formato, si accresce e il processo pu\u00f2 continuare finch\u00e9 la transizione di fase non \u00e8 avvenuta completamente.\nNucleazione nella cristallizzazione.\nLa cristallizzazione \u00e8 il passaggio dallo stato liquido a quello solido cristallino.\nI solidi cristallini sono in genere costituiti da pi\u00f9 cristalli, che si formano durante il processo di cristallizzazione. Il fenomeno della nucleazione aumenta il numero dei cristalli presenti in un solido, mentre il fenomeno dell'accrescimento aumenta le dimensioni di questi cristalli.\nSe la velocit\u00e0 di nucleazione \u00e8 molto elevata rispetto alla velocit\u00e0 di accrescimento, allora il solido presenter\u00e0 una struttura pi\u00f9 vicina allo stato amorfo, mentre se la velocit\u00e0 di accrescimento \u00e8 molto elevata rispetto alla velocit\u00e0 di nucleazione, il solido presenter\u00e0 una struttura pi\u00f9 vicina a quella di solido monocristallino.\nI solidi monocristallini sono pi\u00f9 difficili da realizzare, per cui generalmente sono pi\u00f9 costosi. Si pensi ad esempio al diamante.\nCentro di nucleazione.\nLa nucleazione ha luogo in corrispondenza di un centro di nucleazione, che \u00e8 una particella (o corpo estraneo o impurit\u00e0) in una soluzione satura o sovrassatura, che tramite il meccanismo della catalisi eterogenea (sistema bifasico) attiva legami deboli all'interfaccia con le molecole in soluzione, promuovendo la reazione di cristallizzazione tramite la formazione del germe cristallino, che d\u00e0 luogo a catena o allo sviluppo del cristallo, aspetto dimensionale, o alla sequenza di generazione dei microcristalli dell'intera soluzione.\nNucleazione omogenea e nucleazione eterogenea.\nLa nucleazione pu\u00f2 essere omogenea o eterogenea.\nNucleazione omogenea.\nLa trasformazione di un metallo da liquido a solido \u00e8 spontanea e comporta quindi una diminuzione dell'energia libera \u0394G. Solo al di sotto della temperatura di equilibrio (solidificazione) il metallo solido \u00e8 stabile, avendo energia libera inferiore.\nSi consideri:\nNegativa poich\u00e9 l'energia viene rilasciata durante la trasformazione da liquido-solido.\nPositiva perch\u00e9 viene assorbita durante la trasformazione da liquido-solido.\nLa solidificazione avviene quando:\ncio\u00e8 quando il termine (\u0394Gv) negativo si riduce di pi\u00f9 di quanto il termine (\u0394Gs) positivo aumenta. Dal momento che (\u0394Gv) \u00e8 nullo alla temperatura di equilibrio, \u00e8 necessario un sottoraffreddamento notevole (e poco conveniente industrialmente).\nEsempio.\nSi consideri l'esempio della solidificazione di una fase omogenea sottoraffreddata con embrione sferico.\nDati:\nsi ha che:\nEsiste un raggio critico rc al di sotto del quale la particella solida, anzich\u00e9 accrescersi, si ridiscioglie nel liquido. Esso si ricava dall'annullamento della derivata di \u0394G rispetto a r e vale:\nEd un'energia \u0394G* in corrispondenza del raggio critico che rappresenta una barriera di attivazione:\nMentre \u03b3 non dipende dalla temperatura, \u0394Gv aumenta in modulo al diminuire della temperatura; pertanto la nucleazione \u00e8 favorita dal sottoraffreddamento, il raggio critico e l'energia di nucleazione diminuiscono.\nData la dipendenza inversa della resistenza meccanica di un metallo a T ambiente dalla dimensione dei cristalli, il grado di sottoraffreddamento assume una notevole importanza.\nNucleazione eterogenea.\nL'energia di attivazione diminuisce notevolmente se la nucleazione avviene su difetti (ad esempio: bordi di grano, vacanze, dislocazioni, superfici del contenitore, impurezze), questo perch\u00e9 il nucleo \"copre\" parte del difetto e quindi si ha un rilascio di energia con conseguente abbassamento della barriera di attivazione.\nEsempio.\nSi consideri l'esempio di una nucleazione eterogenea di una fase \u03b2 su una superficie di bordo di grano di fase \u03b1.\nIl nucleo avr\u00e0 una forma lenticolare con un angolo di contatto \u03b8 tra le due fasi che dipender\u00e0 dal bilanciamento delle tensioni superficiali.\nPertanto la condizione di equilibrio ci dar\u00e0:\nformula_4\nTrascurando il termine di tensione meccanica, avremo la seguente valutazione della variazione di energia libera conseguente alla variazione del nucleo con raggio di curvatura r:\ncon\nSi nota come rispetto alla nucleazione omogenea vi sia un nuovo termine negativo in pi\u00f9 che favorisce la nucleazione eterogenea.\nSi giunge dunque alla seguente relazione fondamentale:\ncon S(\u03b8) fattore di forma:\nDunque per un valore di angolo di contatto il fattore di forma \u00e8 costante e quindi il valore del raggio critico non cambia rispetto a quello della nucleazione omogenea.\nCi\u00f2 che invece varia \u00e8 il valore dell'energia libera di attivazione, dipendente dal fattore di forma:"}
{"id": "208015", "revid": "2160814", "url": "https://it.wikipedia.org/wiki?curid=208015", "title": "Accursio", "text": "Dei suoi figli furono giuristi anche Francesco, Guglielmo e Cervotto. Gli \u00e8 stata attribuita anche una figlia, Accursia, ma si tratta probabilmente di una leggenda.\nOpere.\nFu autore di una raccolta di circa glosse, all'intero testo del \"Corpus iuris civilis\", chiamata la \"Magna glossa\", \"Glossa ordinaria\" o \"Glossa magistralis\", fondamento del diritto comune europeo. Il lavoro eccezionale compiuto su tutto il corpo del testo costitu\u00ec la sintesi ideale della scuola bolognese dei glossatori.\nIl lavoro di Accursio pu\u00f2 essere considerato come una risposta concreta alla crisi che attraversava il movimento in quel periodo: all'incapacit\u00e0 di offrire contributi originali si affiancarono difficolt\u00e0 di carattere tecnico. Molto spesso, infatti, i testi delle glosse finivano per fondersi al testo originale; in altri casi invece diversi strati di glosse marginali, opera di diversi maestri, finivano per sovrapporsi, rendendo incomprensibile la lettura. Come ci ricorda Azzone, nel proemio alla sua \"Summa Codicis\", in molti casi la giustapposizione di appunti era dovuta alla maggior praticit\u00e0 del metodo, rispetto ad una totale riproduzione dei testi originari.\nLa \"Magna glossa\" \u00e8 sintesi efficace di tutto il lavoro compiuto nelle scuole italiane dell'XI e XII secolo; tacciata di scarsa originalit\u00e0, va invece considerata massimamente per la capacit\u00e0 dell'autore di vagliare criticamente un'opera sconfinata, per poi orientarne l'utilizzo e coordinarlo in un unico testo.\nLe caratteristiche della Magna Glossa ne decretarono il successo sia negli Studi, che tra i pratici. La sua apparizione \u00e8 collegata al fenomeno della \"Serrata delle Glosse\"; gli ultimi spunti vitali del movimento confluirono nella successiva generazione di Commentatori. L'invenzione della stampa a caratteri mobili ne acceler\u00f2 la diffusione.\nIn Germania, nel XV secolo, con la creazione del \"Reichskammergericht\" (Tribunale camerale dell'Impero, 1495), la glossa ebbe riconoscimento ufficiale, divenendo l'unico strumento di interpretazione del \"corpus\"."}
{"id": "208016", "revid": "599013", "url": "https://it.wikipedia.org/wiki?curid=208016", "title": "Freddie Spencer", "text": "\u00c8 stato definito dalla stampa con il soprannome di \"Fast Freddie\".\nCarriera.\nCampione nazionale per la classe 250 nel 1977 e nel 1978 (prima tra i \"novizi\" e poi tra gli \"esperti\"), Spencer esord\u00ec nel motomondiale due anni dopo come collaudatore della Yamaha nella classe 500: in quella stagione ebbe anche l'opportunit\u00e0 di scendere in pista nel Gran Premio del Belgio, ma non riusc\u00ec a entrare in zona-punti. Nel 1981 pass\u00f2 alla Honda, dove guid\u00f2 la rivoluzionaria NR500 a pistoni ovali, primo tentativo della Honda di fare correre una quattro cilindri a quattro tempi, quando dal 1975 erano state le due tempi ad avere sempre vinto il titolo in 500. La moto, guidata inizialmente da Katayama e Grant, non ebbe risultati di rilievo, collezionando una serie di brutte figure, dovute anche alle difficolt\u00e0 alla partenza dei GP, che al tempo prevedevano l'accensione a spinta delle moto.\nLa quattro tempi, di solito, si avviava quando le due tempi erano gi\u00e0 alla prima curva. Spencer subentr\u00f2 a stagione iniziata e riusc\u00ec, se non altro, a farla girare sui tempi delle Suzuki e Yamaha, dominatrici dell'epoca.\nNel 1982 la Honda abbandon\u00f2 il progetto NR, schierando la NS 500 a due tempi, progetto meno rivoluzionario, che si caratterizzava per essere l'unica tre cilindri in gara contro le quattro cilindri Suzuki e Yamaha.\nIn quell'anno vinse il suo primo Gran Premio di motociclismo in Belgio, e dopo avere bissato tale successo a San Marino si piazz\u00f2 al terzo posto della classifica generale con 72 punti. Pilota molto veloce sul giro secco, si pose al centro dell'attenzione sia per avere ottenuto la pole position nelle ultime tre gare disputate, ma anche soprattutto per avere rivoluzionato lo stile di guida delle motociclette delle 500: prima che egli arrivasse le traiettorie della 500 erano quelle della 250, ovvero classiche e rotonde. Spencer invece ha praticamente introdotto le linee attuali, in cui l'obiettivo primario diventa fare meno strada possibile con la moto inclinata: nel suo stile di guida importante non \u00e8 la velocit\u00e0 di percorrenza della curva, ma aprire prima degli altri tutto il gas.\nNel 1983, dopo un duello serrato con Kenny Roberts, fu campione del mondo della classe regina a seguito di sei successi (in Sudafrica, Francia, Spagna, Jugoslavia, Svezia e al Gran Premio delle Nazioni), sette pole position e 144 punti, solo due in pi\u00f9 del rivale. Nella stagione seguente vinse cinque gare, ma cinque furono anche i suoi incidenti e ci\u00f2 non gli consent\u00ec di andare al di l\u00e0 del quarto posto in classifica. Delle sei gare portate a termine cinque sono state vittorie.\nSpinto da una sopravvalutazione dei propri mezzi, tale da renderlo uno dei personaggi pi\u00f9 caratteristici del paddock (era convinto di possedere una \"supervista), nel 1985 corse sia nella 500 che nella 250, riuscendo a diventare campione del mondo di entrambe le classi: sette successi e 141 punti nella prima, altre sette vittorie e 127 lunghezze nella seconda, riuscendo nell'impresa di sconfiggere campioni quali Eddie Lawson e Anton Mang. Nello stesso anno partecip\u00f2 alla Daytona 200, aggiudicandosi la gara nelle categorie F1, 250 e la nuova Superbike, un tris storico.\nDa quel momento in poi inizi\u00f2 per\u00f2 la sua crisi: nel Gran Premio di Spagna 1986, primo della stagione, ottenne la pole position ma dovette ritirarsi a pochi giri dal termine a causa della tendinite mentre era largamente in testa. Altri infortuni (al ginocchio, agli occhi, alla testa) non gli permisero di ottenere un solo punto iridato in quella stagione. All'epoca non fu ben chiaro quale fosse la causa dei suoi continui problemi fisici: solo molto pi\u00f9 tardi si scopr\u00ec che era affetto dalla sindrome del tunnel carpale, che in anni pi\u00f9 recenti avrebbe potuto essere risolta con un semplice intervento chirurgico.\nOrmai nettamente in crisi, colse solo quattro punti (raccolti tutti in Svezia) nel 1987. L'anno seguente si ritir\u00f2 dall'agonismo, salvo tornarci fugacemente con l'aiuto di Giacomo Agostini nel 1989 e nel 1993 con la Yamaha, ottenendo come migliore risultato complessivo un quinto posto in Spagna il 30 aprile 1989. Rientr\u00f2 alle gare negli Stati Uniti, in Superbike, prima con la Honda e in seguito come pilota ufficiale della Ducati USA, con la quale colse l'ultima vittoria. In seguito appese definitivamente il casco al chiodo.\nLa sua drammatica uscita di scena fece e tutt'ora genera tra gli esperti alcune domande circa la sua grandezza sportiva tra luci e ombre. Tra le tante voci \u00e8 girata con insistenza anche la tesi di una crisi sentimentale che ha seriamente segnato questo pilota dalla psicologia alquanto complessa. Nel 2014 ha aperto una scuola di motociclismo in Francia."}
{"id": "208017", "revid": "767487", "url": "https://it.wikipedia.org/wiki?curid=208017", "title": "Vanilla Sky", "text": "Vanilla Sky \u00e8 un film del 2001 diretto da Cameron Crowe, con Tom Cruise, Cameron Diaz e Pen\u00e9lope Cruz. Il titolo deriva dal quadro \"La Seine \u00e0 Argenteuil\" di Monet, menzionato dal protagonista all'inizio del film.\nIl film \u00e8 un remake del film spagnolo \"Apri gli occhi\", uscito nel 1997, con protagonista la stessa Pen\u00e9lope Cruz, che l\u00ec vi interpreta lo stesso personaggio.\nTrama.\nDavid Aames \u00e8 un ricco ed affascinante giovane ereditiere, proprietario di una casa editrice di famiglia. L'azienda \u00e8 controllata da un consiglio di amministrazione a lui ostile, che egli chiama \"I Sette Nani\", per venir da loro ricambiato come \"Il Quarto Cazzone\". David, in carcere con l'accusa di omicidio, racconta le sue vicissitudini al dottor Curtis McCabe, incaricato dal tribunale di redigere una perizia psichiatrica. Un mattino \u00e8 svegliato da una registrazione che gli dice di aprire gli occhi e, a bordo di una \"Ferrari 250 GTO\" per andare al lavoro, si ritrova in una Manhattan inverosimilmente deserta, realizzando cos\u00ec di stare ancora sognando. La sera stessa alla sua festa di compleanno incontra per la prima volta Sofia Serrano della quale egli si innamora prontamente, suscitando la gelosia di Julianna Gianni, un'avvenente ragazza con la quale condivide un'intensa relazione unicamente sessuale.\nDavid accompagna Sofia a casa di lei per intrattenervisi per tutta la notte chiacchierando, per ritrovare all'indomani mattina Julianna ad attenderlo in strada in macchina. La donna ammette di averlo seguito e lo invita a salire sulla sua auto per parlare. Durante il viaggio ella gli confessa di essere innamorata di lui e di sentirsi distrutta nel non venir ricambiata, cos\u00ec decide di gettarsi con la vettura da un ponte per uccidersi insieme a lui. David si ritrova in un parco con Sofia in un'assolata giornata autunnale ma si rende conto che si tratta di un ennesimo sogno. Egli si risveglia ricoverato dopo tre settimane e mezzo di coma. Julianna \u00e8 morta mentre David si ritrova sfigurato per una ricostruzione facciale mal riuscita e con delle terribili emicranie, a causa di alcune placche d'acciaio impiantategli per ricostruire parte del cranio. L'uomo si chiude in casa per mesi, fin quando, una sera, decide di uscire in discoteca con Sofia e Brian; la serata tuttavia si rivela un disastro, cos\u00ec, una volta solo, egli si addormenta ubriaco su un marciapiede. La mattina dopo, viene risvegliato da Sofia per essere accompagnato a casa di lei.\nDa questo momento la vita di David sembra cambiare di nuovo in quanto i medici scoprono un modo per far cessare le emicranie e ricostruire il volto com'era. I due decidono di restare definitivamente insieme ma la felicit\u00e0 non sembra durare a lungo. David infatti comincia ad avere delle allucinazioni, rivedendosi allo specchio di nuovo sfigurato, incontrando un uomo che afferma di poter controllare il mondo e, infine, un mattino si risveglia accanto a Julianna. Questo shock lo convince che ella sia sopravvissuta all'incidente sostituendosi a Sofia. Dopo aver picchiato la donna, David viene arrestato e rilasciato su cauzione ma tutti, persino il suo amico Brian, tentano di convincerlo che in realt\u00e0 ha dormito con Sofia, per\u00f2 sulle foto della Polizia \u00e8 Julianna che reca i segni delle percosse.\nNell'appartamento di lei, David nota che tutte le foto che la ritraevano recano ora il volto di Julianna. Durante un amplesso con Sofia, David ha nuovamente la stessa allucinazione, ritrovandosi nuovamente l'altra. David, furioso, la soffoca con un cuscino ma presto si rende conto di aver ucciso Sofia. David termina qui il suo racconto al dottor McCabe, il quale lo informa che avrebbe tentato per una condanna minore, riscontrando un'incapacit\u00e0 mentale temporanea. In quel momento il televisore dell'agente di custodia mostra la pubblicit\u00e0 di una compagnia chiamata \"Life Extension\", lo stesso annuncio gi\u00e0 visto in casa di Sofia la notte prima del tentato suicidio di Julianna. L'azienda si occupa di \"criogenizzare\" il corpo umano dopo la morte, ossia mantenerlo a bassissime temperature, in attesa che la Scienza in un futuro sia in grado di riportarlo alla vita. David vi riconosce l'uomo della sua allucinazione, colui che gli aveva detto di poter controllare il mondo.\nScortato da McCabe e da un agente di polizia, David visita il palazzo della \"Life Extension\" apprendendo da un'impiegata di aver firmato un contratto per poi suicidarsi. La donna gli riferisce che la vita che egli sta vivendo \u00e8 un sogno artificiale somministrato dai medici del futuro, propedeutico alla resurrezione, un cosiddetto \"Sogno Lucido\", di una vita simile a prima della morte. Probabilmente i suoi sensi di colpa repressi per Julianna o qualcos'altro nel suo inconscio, lo hanno trasformato in un terribile incubo. David fugge via dagli uffici per salire in ascensore sulla cima del grattacielo, accompagnato dal personaggio misterioso, cio\u00e8 il suo supporto tecnologico, una sorta di psichiatra del futuro. Sotto un cielo color vaniglia, come il quadro di Monet, da lui stesso scelto e al cospetto di una Sofia rediviva, ultimo desiderio del suo sogno lucido, David \u00e8 posto davanti ad una scelta: continuare a vivere il suo sogno, o risvegliarsi dall\u2019ibernazione in una nuova vita reale a distanza di 150 anni dalla sua morte, avendo a disposizione la tecnologia in grado di curare finalmente il suo viso. David opta per quest'ultima, che prevede una seconda morte. Saluta Sofia e si lancia nel vuoto. Qualche istante dopo riecheggia una voce e gli occhi di David si riaprono, probabilmente in una nuova vita reale.\nProduzione.\nCameo.\nNel film, nella scena della festa di compleanno, appaiono in un cameo la campionessa olimpica di pattinaggio artistico su ghiaccio Tara Lipinski e il regista Steven Spielberg.\nColonna sonora.\nLa colonna sonora del film \u00e8 stata oggetto di plauso della critica, venendo definita come \"un capolavoro musicale\" dalla rivista New York Times. Il brano originale \"Vanilla Sky\" di Paul McCartney, ha inoltre ottenuto una nomination all'Oscar 2002 come miglior canzone.\nCitazioni e riferimenti.\nNel corso del film alcune scene citano, o ripropongono, famose foto, immagini, video o quadri. Tra i pi\u00f9 noti e facilmente riconoscibili vi sono:"}
{"id": "208024", "revid": "71155", "url": "https://it.wikipedia.org/wiki?curid=208024", "title": "Francesco Accursio", "text": ""}
{"id": "208025", "revid": "298055", "url": "https://it.wikipedia.org/wiki?curid=208025", "title": "Cohen il barbaro", "text": ""}
{"id": "208027", "revid": "834", "url": "https://it.wikipedia.org/wiki?curid=208027", "title": "Oie", "text": ""}
{"id": "208029", "revid": "599013", "url": "https://it.wikipedia.org/wiki?curid=208029", "title": "Jean-Louis Tournadre", "text": "Vincitore del campionato del mondo della classe 250 nel 1982.\nCarriera.\nCampione nazionale di motociclismo della 750 nel 1979, fece il suo esordio nel motomondiale nel 1980 alla guida di una Yamaha con cui corse nella classe 250, ottenendo un punto, e nella classe 350, ottenendo cinque punti iridati.\nPilota calcolatore che non amava il rischio, nel 1981 si dedic\u00f2 solo alla \"due e mezzo\" in cui arriv\u00f2 settimo in classifica generale a seguito di 34 punti ed un solo podio, nel GP di Cecoslovacchia, in cui giunse terzo a quasi mezzo minuto dal vincitore Anton Mang. Nel 1982 la Yamaha si convinse ad affidargli una moto ufficiale, ed egli contraccambi\u00f2 la fiducia accordatagli vincendo il mondiale della 250 con 118 punti, solo uno in pi\u00f9 rispetto a Mang: nell'occasione Tournadre vinse solo una gara, quella di casa, ma ottenne ben quattro secondi posti e tre terze piazze, andando a punti in tutte le gare in calendario.\nIl titolo iridato della quarto di litro lo port\u00f2 all'attenzione di Giacomo Agostini, per il cui team effettu\u00f2 dei test nell'inverno 1982-83: \"Ago\" lo scart\u00f2, preferendogli Eddie Lawson, perch\u00e9 riteneva dovesse ancora crescere. Rimase quindi in 250, ma un infortunio capitatogli durante delle prove sul Circuito Paul Ricard, lo costrinse ad abbandonare le piste per moltissimi mesi. Al ritorno, il francese altern\u00f2 prestazioni opache a svariate cadute, e un nuovo incidente durante il GP di Jugoslavia, nel quale si frattur\u00f2 una clavicola, lo spinse ad annunciare il ritiro in occasione del successivo GP di Svezia Nel 1984 si cimenta come pilota automobilistico iscrivendosi al Gran Premio di Monaco di Formula 3 con una Martini-Alfa Romeo senza riuscire a qualificarsi per la gara.\nTournadre torn\u00f2 alle gare motociclistiche solo nel 1986, sempre nella 250 e sempre con la Yamaha, ma i modesti risultati ottenuti (nemmeno un punto in tutto l'arco della stagione) lo convinsero a lasciare le competizioni del motomondiale.\nNel 1987 corse nel Campionato Mondiale Endurance, arrivando terzo (nonostante due cadute) alla \"24 Ore di Liegi\" (corsa a Spa), in sella ad una Suzuki ufficiale condivisa con i connazionali Herv\u00e9 Moineau e Bruno Le Bihan, concludendo il campionato al 27\u00ba posto; nello stesso anno, sempre insieme a Moineau e Le Bihan, fu secondo alla \"24 Ore di Le Mans\". Nel 1988 corre con una Yamaha FZR 750 R del team DB Motos la prova tedesca del campionato mondiale Superbike sul circuito di Hockenheim, ma in entrambe le gare a cui partecipa non ottiene piazzamenti a punti."}
{"id": "208030", "revid": "125399265", "url": "https://it.wikipedia.org/wiki?curid=208030", "title": "Benny Goodman", "text": "Specialmente negli anni trenta ebbe grandi successi con la sua Big Band ed \u00e8 ritenuto il pi\u00f9 importante protagonista dello swing.\nBiografia.\nInizi.\nGoodman nacque a Chicago da poveri immigrati ebrei provenienti dalla Russia. Goodman fu indirizzato proprio per volont\u00e0 del padre agli studi musicali. Nella sua citt\u00e0, nuova capitale del jazz degli anni Venti, il giovane Benny Goodman si distinse subito nelle sue esibizioni per l'eleganza formale e la notevole raffinatezza stilistica, oltre che per l'evidentissimo rispetto delle regole armoniche di una ovvia scuola europea, apprese negli anni degli studi con F. Schoepp, un immigrato tedesco insegnante al Chicago Musical College. A dodici anni suonava gi\u00e0 nell'orchestra del teatro ed in diverse orchestre da ballo della citt\u00e0. Le sue prime incisioni (1926), nell'orchestra di Ben Pollack, rivelano uno stile aspro, ma gi\u00e0 personale. Dopo la crisi economica del 1929 torn\u00f2 alla musica da ballo, fondando un'orchestra jazz. Il suo modo di suonare il jazz deriva dai grandi solisti delle band degli anni 1921 tra cui il \"Creole Jazz Band\" di King Oliver ed i pi\u00f9 noti rappresentanti del \"Chicago Jazz\" come Johnny Dodds, Barney Bigard o Don Redman. Goodman entr\u00f2 in una delle band principali di Chicago, l'orchestra di Ben Pollack con cui fece le sue prime registrazioni nel 1932. Due anni dopo cominci\u00f2 a pubblicare dischi sotto il proprio nome. Negli anni '30 suon\u00f2 con band di livello nazionale: quelle di Red Nichols, Isham Jones e Ted Lewis. Nel 1934 Goodman fond\u00f2 la sua propria Big Band che un\u00ec per la prima volta musicisti bianchi e neri. Con la sua perfezione raggiunse in pochi anni il riconoscimento non solo del mondo Jazz ma anche di molti appassionati di musica estranei al jazz.\nOltre alla sua Big Band, in cui suonavano tra l'altro i trombettisti Harry James, Joe Triscari e Ziggy Elman, fond\u00f2 anche il \"Benny Goodman Trio\", con Teddy Wilson e Gene Krupa e successivamente, con l'aggiunta di Lionel Hampton il \"Benny Goodman Quartet\". In seguito fond\u00f2 un settetto e altre formazioni di rilievo, comprendenti musicisti come Red Norvo, Charlie Christian e Mel Powell.\nCarriera.\nNel 1938 Goodman diede il suo famoso concerto Jazz nella Carnegie Hall di New York City che era riservata fino allora soltanto alla musica classica.\nIl concerto ebbe luogo il 16 gennaio e i 2760 posti disponibili registrarono il tutto esaurito settimane prima con un costo massimo del biglietto di $ 2,75, un prezzo piuttosto elevato per l'epoca.\nIl concerto inizi\u00f2 con tre numeri classici della Goodman band: \"Don't Be That Way\", \"Sometimes I'm Happy\" e \"One O'Clock Jump\". Poi eseguirono una breve rassegna della storia del jazz, partendo da un quartetto Dixieland con \"Sensation Rag\". Ancora una volta, la reazione iniziale della folla, anche se gentile, fu tiepida. Poi segu\u00ec una jam session su \"Honeysuckle Rose\" con Count Basie, Lester Young, Buck Clayton, Johnny Hodges e Harry Carney come ospiti della band.\nNumeri del trio (con Krupa e Wilson) e del quartetto (con Hampton) vennero ben accolti, e un'interpretazione vocale di \"Loch Lomond\" con Martha Tilton provoc\u00f2 cinque chiamate alla ribalta e richieste per un bis.\nNel finale del concerto il grande successo venne assicurato con il pezzo clou \"Sing, Sing, Sing\", sostenuto dal batterista Gene Krupa con assoli di Babe Russin al sassofono, Harry James alla tromba, e di Goodman. Quando Goodman fin\u00ec la sua parte, lasci\u00f2 il pianista Jess Stacy ad esibirsi in un assolo.\nL'ultimo pezzo fuori programma fu \"Big John's Special\", noto brano del repertorio di Fletcher Henderson dei primi anni '30.\nIl concerto venne registrato quasi per caso, su una lacca in acetato e un master in alluminio. Solo molti anni dopo Goodman ritrov\u00f2 la lacca dalla quale venne ricavato un doppio LP pubblicato nel 1950 e nel 1998 venne realizzato anche un doppio CD dal master in alluminio e sono diventati tra gli album pi\u00f9 venduti di tutti i tempi del jazz live.\nQuesto concerto \u00e8 considerato come uno dei pi\u00f9 significativi nella storia del jazz. Dopo anni di esibizioni di musicisti provenienti da tutto il paese, il jazz era finalmente stato accettato dal grande pubblico.\nIl singolo del 1939 And the Angels Sing, con la Tilton ed Elman alla tromba, nel 1987 \u00e8 entrato nella Grammy Hall of Fame Award.\nAlcuni grandi compositori hanno dedicato le loro composizioni a Benny Goodman tra questi sono da ricordare Hindemith, Bart\u00f3k, Copland e Bernstein. Fra gli anni '30 e '40 fu il pi\u00f9 importante esponente della musica jazz fra i bianchi e nella musica da ballo dell'epoca, legando il suo nome non solo a composizioni rimaste nella storia (\"Stompin' at the Savoy\" o \"Air Mail Special\") ma anche a personaggi musicali che in seguito divennero di vero spicco, come Ella Fitzgerald con Goodnight My Love e Peggy Lee.\nBenny Goodman fu un musicista importantissimo per quella evoluzione stilistica che port\u00f2 il jazz da Classico a Swing e su quest'onda tanti musicisti approdarono poi al BeBop. Contribu\u00ec inoltre a gettare un ponte fra generi musicali differenti creando di fatto una nuova figura di musicista e strumentista aperta alla musica classica e al jazz. Oggi questo connubio \u00e8 molto in voga.\nMolti critici di musica sono oggi dell'avviso che Goodman ha avuto lo stesso valore, per il jazz e lo swing, di Elvis Presley per il Rock'n'Roll. Benny Goodman aveva l'obiettivo di avvicinare il giovane pubblico bianco alla musica \"nera\" e ha quindi collaborato per superare la discriminazione razziale negli Stati Uniti, perch\u00e9 nei primi anni '30 musicisti jazz bianchi e di colore, secondo l'opinione pubblica, non potevano suonare insieme nelle band.\nOggi \u00e8 ricordato come \"King of Swing\" (pare che sia stato Gene Krupa a dargli questo appellativo). Inoltre, Benny Goodman rimane per sempre un punto di riferimento per i Clarinettisti sia jazz che classici.\nMorte.\nNonostante i numerosi problemi di salute che lo affliggevano negli ultimi anni, continu\u00f2 a suonare fino alla sua morte, avvenuta il 13 giugno 1986 per un arresto cardiaco all'et\u00e0 di 77 anni nella sua casa a New York. Il precedente 25 febbraio aveva ricevuto un Grammy Award alla carriera."}
{"id": "208031", "revid": "124652019", "url": "https://it.wikipedia.org/wiki?curid=208031", "title": "Bragi", "text": "Nella mitologia norrena Bragi \u00e8 un dio appartenente alla schiera degli \u00c6sir, sposato con I\u00f0unn. Dio della poesia, della musica e dell'arte scaldica, ruolo che condivide, in parte, con suo padre Odino nella sua qualit\u00e0 di possessore dell'ispirazione poetica, unitamente alla sapienza di carattere magico, derivatagli dall'idromele. \u00c8 altres\u00ec il consigliere di Odino nel Valhalla ed \u00e8 colui che accoglie i guerrieri che vi entrano.\nOrigini.\nBragi \u00e8 solitamente associato a \"bragr\", la parola in norreno che sta per poesia. Non si sa esattamente se il nome del dio deriva da questa parola o sia invece il contrario, cio\u00e8 che la parola sia nata per descrivere ci\u00f2 che fa Bragi.\nSnorri Sturluson scrive nel \"Gylfaginning\" dopo aver descritto Odino, Thor e Baldr:\nNello \"Sk\u00e1ldskaparm\u00e1l\" Snorri scrive:\nIl Bragi figlio di Odino \u00e8 citato in maniera incontrovertibile solo in questo unico passo."}
{"id": "208036", "revid": "119334688", "url": "https://it.wikipedia.org/wiki?curid=208036", "title": "Fosfato", "text": "Il fosfato \u00e8 un anione di formula PO, talvolta indicato anche col nome desueto ortofosfato.\nIn questo ione il fosforo assume stato di ossidazione +5.\nConsiste in un atomo di fosforo centrale circondato da quattro atomi di ossigeno, formanti un tetraedro. \u00c8 la base coniugata dello ione \"idrogenofosfato\" HPO, coniugato a sua volta nello ione \"di idrogeno fosfato\" H2PO.\nI fosfati di metalli alcalini e di ammonio sono solubili in acqua, gli altri sono per lo pi\u00f9 poco solubili o praticamente insolubili in acqua.\nForme.\nIn una soluzione acquosa, lo ione fosfato persiste in quattro forme, a seconda dell'ambiente in cui si trova:\nPrecisamente, considerando i seguenti equilibri:\nle corrispondenti costanti a 25\u00a0\u00b0C (in mol/L) sono:\nPer una soluzione fortemente basica (pH = 13), si nota che\ncio\u00e8 solo gli ioni PO e HPO sono in quantit\u00e0 significativa.\nPer soluzioni neutre (pH = 7), si nota che\nquindi solo H2PO and HPO sono in quantit\u00e0 significative (62% H2PO, 38% HPO). Nel fluido extracellulare (pH = 7,4), questa proporzione \u00e8 invertita (61% HPO, 39% H2PO).\nIn una soluzione fortemente acida (pH = 1), si nota che\ncio\u00e8 H3PO4 \u00e8 dominante rispetto a H2PO. HPO e PO sono praticamente assenti.\nI fosfati possono assumere forme policheriche, tra cui ci sono il difosfato (P2O) e il trifosfato (P3O). Gli ioni metafosfato, di formula chimica PO, sono presenti in molti composti.\nPresenza sulla Terra.\nRiserve.\nI fosfati sono essenzialmente una risorsa non rinnovabile, ed ai tassi attuali di consumo le riserve dureranno ancora 300 anni\nI fosfati si trovano in vari minerali, diversamente dal fosforo elementare e dai fosfuri (qualche raro minerale fosfuro \u00e8 stato rinvenuto su meteoriti).\nIn mineralogia e geologia, fosfato si riferisce ad una roccia contenente ioni fosfati.\nIl pi\u00f9 grande deposito di fosfati del mondo si trova in Marocco, a Khouribga, conosciuta come la capitale mondiale dei fosfati.\nIl pi\u00f9 grande deposito di fosfati del Nord America \u00e8 situato nella Bone Valley, regione centrale della Florida, mentre depositi pi\u00f9 piccoli sono presenti in Montana, Tennessee e Georgia.\nIl piccolo Stato di Nauru \u00e8 famoso per aver avuto depositi di fosfati di prima qualit\u00e0, che per\u00f2 sono stati utilizzati eccessivamente.\nFosfati rocciosi si possono trovare anche in Egitto, Israele e in Giordania, con annesse industrie di estrazione.\nDepositi di fosfati possono contenere quantit\u00e0 significative di uranio. Secondo il \"Red Book\" del 2007, le riserve mondiali di uranio da fosfati assommano a circa 7 milioni di tonnellate al 1993, concentrati per oltre l'85% in Marocco, stime meno conservative arrivano a riportare fino a 22 milioni di tonnellate, considerando anche depositi marini ed organici di fosfati\nProduzione.\nI tre principali paesi produttori di fosfato (Cina, Marocco e Stati Uniti) rappresentano circa il 70% della produzione mondiale.\nRuolo biologico.\nIn un sistema biologico, il fosforo \u00e8 presente sotto forma di ione fosfato libero in soluzione, chiamato anche fosfato inorganico, per distinguerlo dal gruppo fosfato.\nViene prodotto dall'idrolisi dello ione difosfato:\n\u00c8 presente anche nelle famose molecole di AMP, ADP e ATP, e anche nelle catene di DNA e RNA. In questo casi lo ione fosfato viene indicato con la sigla Pi.\nSvolgendo questo ruolo fondamentale, lo ione fosfato \u00e8 fondamentale in ogni organismo vivente.\nApplicazioni.\nI fosfati sono comunemente utilizzati come detergenti sotto forma di fosfato di sodio, ma, per l'azione eutrofizzante, sono vietati in alcune aree.\nIn agricoltura, lo ione fosfato \u00e8 uno dei tre principali nutrienti delle piante, e per questo \u00e8 un componente di diversi fertilizzanti.\nI fosfati rocciosi sono ricavati dalle rocce sedimentarie, e, in passato, venivano solo polverizzati ed utilizzati senza nessun trattamento. Normalmente, adesso, vengono trattati chimicamente per avere superfosfati o fosfato di ammonio, che hanno una pi\u00f9 alta concentrazione di ione fosfato e sono pi\u00f9 solubili, quindi pi\u00f9 assorbibili dalla piante.\nL'uso eccessivo di fosfati, con il trasporto delle acque, pu\u00f2 causare un serio inquinamento da fosfati, con conseguente eutrofizzazione delle alghe e deficit di ossigeno nelle acque. Questi fertilizzanti possono portare i pesci all'ipossia, con le stesse conseguenze dei detergenti sopra nominati.\nSali fosfati sono aggiunti occasionalmente all'acqua potabile pubblica per ridurre la quantit\u00e0 di piombo disciolta che precipita come sale insolubile.\nL'industria del cibo usa i fosfati per diversi scopi. Ad esempio, nella produzione di carne, questi ioni solubilizzano le proteine.\nNei prodotti da forno, come biscotti e cracker, i pirofosfati acidi reagiscono con delle basi (solitamente il bicarbonato di sodio) dando la lievitazione chimica, pi\u00f9 veloce della naturale, ma con un gusto decisamente differente.\nRicerca dello ione fosfato.\nIn chimica analitica esistono diversi saggi ad umido per determinare la presenza di ioni fosfato all'interno di una soluzione acquosa. Il test analitico pi\u00f9 utilizzato \u00e8 la ricerca ad umido per precipitazione del fosfato di ammonio e magnesio:\nLa miscela magnesica contenente MgCl2, NH4OH e NH4Cl rappresenta il reattivo del saggio. Il test \u00e8 positivo in seguito a comparsa del precipitato di colore bianco.\nUn altro metodo possibile, in genere utilizzato come test di conferma, \u00e8 quello del molibdato d'ammonio. Il saggio va eseguito in ambiente acidificato con acido nitrico:\nLa soluzione contenente il fosfato e il molibdato deve essere riscaldata a bagnomaria. Il test \u00e8 positivo se compare il precipitato di colore giallo.\nIn presenza di ioni che possono interferire con i saggi \u00e8 inoltre possibile eseguire il test del nitrato d'argento:\n\u00c8 importante mantenere un pH neutro. Il test \u00e8 positivo se compare il precipitato di colore giallo."}
{"id": "208037", "revid": "1369234", "url": "https://it.wikipedia.org/wiki?curid=208037", "title": "Emmental (formaggio)", "text": "Emmental, e Emmentaler, emmenthal o emental, sono formaggi a pasta dura o semidura a base di latte vaccino, prodotti in Svizzera, Germania e Francia.\nAlcuni di questi formaggi hanno ottenuto una certificazione di origine:\nStoria.\nL'Emmentaler ha una storia che risale al 1293, anche se il formaggio non venne menzionato con il nome attuale fino al 1542, quando la ricetta giunse alla popolazione di Langehthal nella valle dell'Emme.\nZone di produzione.\nIl formaggio prende il nome dall'Emmental, valle del fiume Emme, nel Canton Berna. Emmentaler ha acquisito la denominazione di origine protetta\nProcesso di produzione.\nL'Emmentaler \u00e8 un formaggio a pasta dura, la cui caratteristica principale sono le grandi occhiature. Questi buchi sono dovuti a delle sacche di anidride carbonica che si formano naturalmente durante le fasi di maturazione del formaggio a causa di una fermentazione propionica.\nAll'inizio del XXI secolo il protocollo produttivo del formaggio \u00e8 stato modificato per diminuire sensibilmente il diametro delle occhiature. Ci\u00f2 in ragione delle difficolt\u00e0 di taglio sottile che le stesse causavano alle affettatrici elettriche, determinando una sensibile diminuzione delle vendite, soprattutto nel mercato statunitense.\nIl sapore \u00e8 leggermente piccante e acidulo. In cucina viene utilizzato sia nei sandwich, sia fuso. Viene utilizzato anche nella \"fondue\" (fonduta).\nIl formaggio Emmentaler \u00e8 prodotto con latte vaccino crudo. Le vacche sono nutrite esclusivamente con erba e fieno e non \u00e8 consentito l'utilizzo di mangimi insilati.\nPer produrre 1\u00a0kg di formaggio occorrono circa 12 l di latte. Il formaggio \u00e8 realizzato in forme tonde con un diametro da 80 a 100\u00a0cm, con uno spessore che varia da 16 a 27\u00a0cm e un peso fra i 75 e i 120\u00a0kg.\nTipologie.\nA seconda della durata della stagionatura si distingue tra:\nLa stagionatura per l'Emmentaler Switzerland dolce avviene in cantine asciutte, mentre per gli altri tipi si utilizzano cantine umide (questo ambiente \u00e8 all'origine del colore pi\u00f9 scuro, a volte tendente al nero, della crosta).\nVarianti.\nNel mondo vengono prodotti dei formaggi industriali che imitano l'aspetto e il sapore dell'emmental che prendono il nome di \"formaggi svizzeri\"."}
{"id": "208041", "revid": "198277", "url": "https://it.wikipedia.org/wiki?curid=208041", "title": "Luca Zingaretti", "text": "\u00c8 noto soprattutto per l'interpretazione di Salvo Montalbano nella serie televisiva \"Il commissario Montalbano\".\nBiografia.\n\u00c8 il fratello maggiore del politico Nicola Zingaretti. In giovent\u00f9 anche lo stesso Luca \u00e8 stato impegnato in politica, militando nelle file del Partito di Unit\u00e0 Proletaria per il Comunismo.\nAll'et\u00e0 di diciassette anni entra nelle file della squadra di calcio del , ma abbandona la carriera sportiva dopo pochi mesi per entrare all'Accademia nazionale d'arte drammatica.\nNel 2004 si \u00e8 separato dalla prima moglie, la giornalista e scrittrice Margherita D'Amico, da cui ha poi divorziato nel 2008. \u00c8 sentimentalmente legato dal 2005 all'attrice Luisa Ranieri, conosciuta sul set della miniserie televisiva \"Cefalonia\", e da cui ha avuto due figlie, rispettivamente nel 2011 e nel 2015; la coppia si \u00e8 sposata nel 2012, con rito civile, nel castello di Donnafugata, nel ragusano.\nCarriera.\nCinema e televisione.\nDopo aver frequentato l'Accademia nazionale d'arte drammatica a Roma, seguendo tra le altre le lezioni di Andrea Camilleri, esordisce nei primi anni 1980 come attore di teatro con i registi Luca Ronconi, Marco Mattolini e Sandro Sequi. In seguito, a cavallo degli anni 1980 e 1990, arrivano i primi ruoli cinematografici, con \"Gli occhiali d'oro\" (1987) di Giuliano Montaldo, \"Il branco\" (1994) di Marco Risi, \"Castle Freak\" (1995) di Stuart Gordon, \"Vite strozzate\" (1996) di Ricky Tognazzi, \"Artemisia. Passione estrema\" (1997) di Agn\u00e8s Merlet e \"Rewind\" (1998) di Sergio Gobbi.\nNella sua carriera non mancano le interpretazioni che ripercorrono la vita di personaggi realmente esistiti, percorso iniziato nel 1993 con il ruolo di Pietro Nenni nella miniserie televisiva \"Il giovane Mussolini\". Sul piccolo schermo, nel 1997 ottiene una prima visibilit\u00e0, interpretando il boss mafioso Pietro Favignana nella miniserie di Giacomo Battiato \"La piovra 8 - Lo scandalo\". Nel 1999 la carriera ha una svolta. Zingaretti interpreta per la prima volta Salvo Montalbano \u2013 il commissario di polizia brusco e intelligente ideato dallo scrittore Andrea Camilleri, protagonista dell'omonima serie televisiva \u2013, ruolo che dar\u00e0 all'attore grande popolarit\u00e0, sia in patria sia all'estero. Due anni dopo ha poi preso parte alla miniserie \"Operazione Odissea\". Alla fine degli anni 1990, prende parte al cinema a \"Tu ridi\" (1998) dei fratelli Taviani e a \"L'anniversario\" (1999) di Mario Orfini, pellicole che gli valgono i primi riconoscimenti, con le candidature ai Nastri d'argento del 1999 (come attore non protagonista) e del 2000 (come migliore attore). Intanto, nello stesso anno debutta come regista nel documentario \"Gulu\", per il quale ha ricevuto, insieme a Margherita d'Amico (allora ancora sua moglie), il premio Colombe d'Oro per la Pace dell'Istituto di Ricerche Internazionali Archivio Disarmo.\nNel corso degli anni 2000, proseguendo l'interpretazione di Montalbano, Zingaretti continua a dividersi tra piccolo e grande schermo; nel 2009 \u00e8 stato l'attore italiano pi\u00f9 pagato, con un cachet di 300.000 euro a film. Al cinema prende parte a \"Texas 46\" (2002) di Giorgio Serafini, \"Prima dammi un bacio\" (2003) di Ambrogio Lo Giudice, \"I giorni dell'abbandono\" (2005) di Roberto Faenza, \"A casa nostra\" (2006) di Francesca Comencini, \"Tutte le donne della mia vita\" (2007) di Simona Izzo, \"Mio fratello \u00e8 figlio unico\" (2007) di Daniele Luchetti e \"Sanguepazzo\" (2008) di Marco Tullio Giordana. Nel 2010 vince il suo primo Nastro d'argento come migliore attore non protagonista (condiviso con Ennio Fantastichini), grazie ai ruoli in \"La nostra vita\" di Luchetti e \"Il figlio pi\u00f9 piccolo\" di Pupi Avati. L'anno successivo \u00e8 nel cast del film corale \"Noi credevamo\" di Mario Martone, premiato ai David di Donatello e ai Nastri d'argento. Nel 2005 ha interpretato il prete don Pino Puglisi nel film \"Alla luce del sole\" di Faenza, che gli ha valso un riconoscimento al Festival Internazionale del cinema di Karlovy Vary e una candidatura ai David di Donatello dello stesso anno (come miglior attore).\nAll'inizio degli anni 2010, tra il 2011 e il 2012 \u00e8 nel cast delle commedie \"Immaturi - Il viaggio\" e \"Il comandante e la cicogna\". Nell'ultimo anno \u00e8 tra i protagonisti della produzione internazionale \"Asterix &amp; Obelix al servizio di Sua Maest\u00e0\", nel quale interpreta un generale romano, e partecipa in un ruolo minore a \"Romanzo di una strage\" di Marco Tullio Giordana, film incentrato sulla strage di piazza Fontana. Sempre nel 2012 impersona, in due film per la televisione, due personaggi della storia italiana del Novecento. Dapprima \u00e8 Paolo Borsellino ne \"I 57 giorni\", realizzato in occasione del ventesimo anno della scomparsa di Giovanni Falcone, mentre in seguito racconta la vita dell'industriale Adriano Olivetti in \"La forza di un sogno\". Nel 2014 prende parte al cinema a \"Maldamore\" del regista Angelo Longoni, con Alessio Boni, la moglie Luisa Ranieri, Claudia Gerini e Ambra Angiolini, e \"Perez.\" di Edoardo De Angelis, assieme a Marco D'Amore; inoltre lo stesso anno torna in TV con la miniserie \"Il giudice meschino\", anche qui al fianco della moglie.\nTeatro.\nNel 2007 dirige il suo primo spettacolo con \"La sirena\", tratto dal racconto \"Lighea\" di Giuseppe Tomasi di Lampedusa, del quale \u00e8 anche curatore e adattatore. Pur tra i suoi impegni fra cinema e televisione, nei successivi anni mette in scena vari spettacoli di artisti stranieri, come \"Gocce su pietre roventi\" (2001) di Rainer Werner Fassbinder, \"Le tre sorelle\" (2003) di Anton \u010cechov, \"Assassinio nella cattedrale\" (2003) di Thomas Eliot e \"Tito Andronico\" di William Shakespeare, sempre del genere drammatico. Si \u00e8 inoltre autodiretto in vari spettacoli, tra cui \"Prigionieri di guerra\" (2008, assieme a Fabio Ferrari), \"Passa una vela...spingendola pi\u00f9 in l\u00e0\" (2007), il gi\u00e0 citato \"La sirena\" e \"La torre d'avorio\" (2012). Nel 2015 dirige e recita in \"The Pride\".\nDoppiaggio.\nNella sua carriera ha svolto anche l'attivit\u00e0 di doppiatore, tra cui il personaggio di Marlin, padre del protagonista Nemo, nel lungometraggio d'animazione della Pixar \"Alla ricerca di Nemo\" (2003), per cui ha vinto l'anno successivo il Nastro d'argento al miglior doppiaggio maschile, il documentario ufficiale del \"La grande finale\" e il film \"L'altra verit\u00e0\" (2010). Riprende il ruolo di Marlin in \"Alla ricerca di Dory\" (2016) e quello di Bruno Madrigal in \"Encanto\" (2021)."}
{"id": "208043", "revid": "339392", "url": "https://it.wikipedia.org/wiki?curid=208043", "title": "Jion (Shito-Ryu)", "text": ""}
{"id": "208045", "revid": "339392", "url": "https://it.wikipedia.org/wiki?curid=208045", "title": "Naihanchi Shodan (Shito-Ryu)", "text": ""}
{"id": "208046", "revid": "177744", "url": "https://it.wikipedia.org/wiki?curid=208046", "title": "33-XX", "text": "33-XX \u00e8 la sigla della categoria dello schema di classificazione MSC dedicata\nalle funzioni speciali.\nLa pagina attuale presenta la struttura ad albero delle sue sottosezioni secondarie e terziarie."}
{"id": "208048", "revid": "919135", "url": "https://it.wikipedia.org/wiki?curid=208048", "title": "Disuguaglianza", "text": "In matematica una disuguaglianza (o \"diseguaglianza\") \u00e8 una relazione d'ordine totale sull'insieme dei numeri reali o su un suo sottoinsieme, stabilisce cio\u00e8 una relazione tra i numeri usando i simboli di disuguaglianza, che sono:\nLe prime due esprimono una disuguaglianza in senso \"stretto\", le ultime due esprimono una disuguaglianza in senso \"largo\".\nGli stessi simboli possono essere utilizzati per \"confrontare\" due funzioni a valori reali.\nNotazione.\nLa disuguaglianza in senso largo si indica con le scritture equivalenti formula_5 e formula_6, che si leggono \"formula_7 \u00e8 maggiore o uguale a formula_8\" e \"formula_8 \u00e8 minore o uguale ad formula_7\".\nLa disuguaglianza in senso stretto si indica invece le scritture equivalenti formula_11 e &lt;math&gt;b, lette \"formula_7 \u00e8 maggiore di formula_8\" e \"formula_8 \u00e8 minore di formula_7\".\nQuesta notazione pu\u00f2 essere confusa con la notazione graficamente simile formula_16 (o formula_17), utilizzata con due diversi significati: sia per indicare che un numero \u00e8 \"sufficientemente\" pi\u00f9 grande di un altro (\"formula_7 \u00e8 molto maggiore di formula_8\"), sia per indicare che una funzione \u00e8 asintoticamente pi\u00f9 grande di un'altra (\"formula_7 domina formula_8\"). In entrambi i casi non \u00e8 una disuguaglianza, ma solamente una relazione d'ordine parziale, ovvero pu\u00f2 non permettere di confrontare tra loro due distinti elementi dell'insieme.\nPropriet\u00e0.\nOrdine totale.\nUna relazione d'ordine (larga o stretta) definita in un insieme \u00e8 \"totale\" se, considerati due qualsiasi elementi dell'insieme formula_7 e formula_8 distinti tra loro, risulta sempre che formula_7 \u00e8 in relazione con formula_8, oppure che formula_8 \u00e8 in relazione con formula_7.\nUna relazione d'ordine non totale \u00e8 chiamata relazione d'ordine parziale.\nPer esempio nell'insieme formula_28 la relazione \"&lt;math&gt;a\" \u00e8 totale perch\u00e9 \u00e8 possibile mettere a confronto tutti gli elementi dell'insieme. Se invece si considera, nello stesso insieme, la relazione \"formula_7 multiplo di formula_8\", questa \u00e8 una relazione parziale perch\u00e9 per esempio formula_31 non \u00e8 un multiplo di formula_32.\nAntisimmetria e tricotomia.\nSe la disuguaglianza \u00e8 stretta, allora vale la propriet\u00e0 di tricotomia:\nSomma e sottrazione.\nLe disuguaglianze vengono preservate se ad entrambi i termini viene aggiunto o sottratto uno stesso numero:\nLo stesso vale con la disuguaglianza in senso largo.\nQuesta propriet\u00e0 indica che confrontare due numeri formula_7 e formula_8 \u00e8 equivalente a verificare se la loro differenza formula_42 \u00e8 positiva o negativa, ovvero a confrontare formula_42 e formula_44. Inoltre formula_45 equivale a formula_46, cos\u00ec come formula_11 equivale a formula_48.\nQuesta propriet\u00e0 in generale descrive i gruppi ordinati.\nMoltiplicazione e divisione.\nLe disuguaglianze vengono preservate se entrambi i termini vengono moltiplicati o divisi per uno stesso numero strettamente positivo. Moltiplicando o dividendo per un numero strettamente negativo, invece, le disuguaglianze si scambiano:\nLo stesso vale con la disuguaglianza in senso largo.\nPer la precedente propriet\u00e0, la seconda riga equivale alla prima, scrivendo formula_59 al posto di formula_36.\nQueste propriet\u00e0 in generale descrivono gli anelli ordinati e i campi ordinati (o campi reali).\nFunzioni monotone.\nLe disuguaglianze sono alla base della definizione delle funzioni monot\u00f2ne: le funzioni che conservano o invertono l'ordinamento dei numeri reali, quindi le disuguaglianze, sono funzioni monotone \"crescenti\" o \"decrescenti\".In particolare, le funzioni monotone in senso stretto \"mantengono\" le disuguaglianze in senso stretto; invece una funzione monotona in senso largo fornisce solamente disuguaglianze in senso largo.\nDisequazione e segno.\nA volte si abusa della notazione per la disuguaglianza, scrivendo formula_61 anche quando formula_62 \u00e8 una funzione a valori reali. Con questa notazione si intende che formula_62 assume solo valori strettamente positivi, ovvero che formula_64 per ogni formula_65 nel dominio di formula_62. In questo caso si parla si segno di una funzione o, equivalentemente, di insieme di positivit\u00e0 di una funzione. Nello stesso modo, formula_67 indica che formula_68, ovvero che formula_69 per ogni formula_65 nel comune dominio di formula_62 e formula_72. Lo stesso capita con la disuguaglianza in senso largo. \nQuando il dominio delle funzioni non viene specificato, si parla di disequazione.\nDisuguaglianze comuni.\nAlcune \"famose\" disuguaglianze in matematica sono elencate di seguito."}
{"id": "208051", "revid": "1718925", "url": "https://it.wikipedia.org/wiki?curid=208051", "title": "Hathor", "text": "Hathor (dall'originale egizio: \"\u1e25wt-\u1e25r\"; che significa \"Casa di Horus,\" ellenizzato \u1f0d\u03b8\u03c9\u03c1, \"Hathor\") \u00e8 una divinit\u00e0 egizia appartenente alla religione dell'antico Egitto, dea della gioia, dell'amore, della maternit\u00e0 e della bellezza. Per tutta la storia egizia, fu una delle divinit\u00e0 pi\u00f9 importanti e venerate; il suo culto, di origini preistoriche e predinastiche, si estendeva dalla corte faraonica (era ritenuta la madre simbolica dei faraoni) ai ceti pi\u00f9 umili. Veniva solitamente raffigurata nelle tombe con l'epiteto di \"Signora dell'Occidente\", cio\u00e8 Signora dei morti, e si credeva che accogliesse le anime nell'aldil\u00e0 \"(Duat\"). Gli egizi la adoravano anche come dea della musica, della danza, delle terre straniere e della fertilit\u00e0, e pensavano che assistesse le partorienti. Inoltre, anche le miniere erano poste sotto la sua protezione, cos\u00ec come le sorgenti del Nilo. Era comunemente raffigurata come una vacca con il disco solare, provvisto di \"ureo\", fra le corna; in epoca tarda veniva talvolta rappresentata con due piume e con il pettorale \"menat\", tipico attributo delle sue sacerdotesse. \nNel corso dei millenni, Hathor assimil\u00f2 una grande quantit\u00e0 di divinit\u00e0 locali, accumulando cos\u00ec una mitologia e degli attributi estremamente variegati - al punto di essere considerata contemporaneamente madre, sposa e figlia di Ra e madre di Horus (come Iside); era associata a Bastet. Mentre nel periodo classico della storia egizia tutti i defunti erano indistintamente equiparati a Osiride, dio dei morti, durante la dominazione romana dell'Egitto nacque la pratica di identificare le defunte con Hathor. Gli antichi greci la associarono ad Afrodite.\nPrime rappresentazioni.\nL'iconografia di Hathor rimase ambigua fino alla IV dinastia egizia (ca. 2630 a.C. - 2510 a.C.). All'inizio dell'et\u00e0 storica, fin\u00ec con l'assumere l'aspetto o gli attributi di una giovenca. Alcuni manufatti del periodo predinastico (\"ante\" 3150 a.C.) presentano immagini di divinit\u00e0 dalle sembianze di vacca con il medesimo simbolismo successivamente impiegato per Hathor: gli egittologi ritengono che si tratti di precursori della figura di Hathor, o della stessa Hathor in una forma primordiale. \nDivinit\u00e0 in sembianze di vacca compaiono sulla cinta del faraone Narmer (ca. 3150 a.C. - 3125 a.C.) nella Tavoletta di Narmer, nonch\u00e9 sulla cima della tavoletta stessa, visibili da entrambi i lati (questo fondamentale reperto risale alla fine periodo predinastico); si potrebbe trattare di una delle prima immagini di Hathor o della dea Bat, cui fu associata ma che fin\u00ec col soppiantare: erano generalmente considerate la stessa divinit\u00e0 ed espressioni dello stesso concetto divino, bench\u00e9 avessero origini diverse. L'identificazione con Hathor della giovenca sulla Tavoletta di Narmer deriva da un passaggio dei \"Testi delle piramidi\", in cui si dice che Hathor \u00e8 il riparo del faraone. Una pietra scoperta a Ieracompoli e risalente alla I dinastia reca, su un margine, la figurazione di una vacca con stelle sulle orecchie e sulle corna - probabile rimando al ruolo di Hathor e Bat come dee del cielo. Un altro reperto della I dinastia, un'incisione su avorio, mostra una giovenca sdraiata con l'iscrizione \"Hathor nelle Paludi\", in riferimento al mondo vegetale e soprattutto alle paludi dove cresceva il papiro. In quanto divinit\u00e0 degli alberi, durante l'Antico Regno era spesso chiamata \"Signora del Sicomoro\". \nRuolo e caratteristiche.\nHathor godette di un culto estremamente sentito e popolare, soprattutto grazie agli aspetti positivi che incarnava: l'amore, la gioia, la bellezza (aveva epiteti quali \"Signora della casa del Giubilo\" e \"Colei Che riempie il Santuario di Gioia\"). Una speciale venerazione le era riservata da parte delle donne, delle quali incarnava e proteggeva i ruoli di madre, moglie e amante rappresentati dagli sfaccettati rapporti familiari che i miti le attribuivano. Hathor aveva un legame complesso con il dio-sole Ra: di volta in volta, poteva essere considerata l'occhio di Horo, sua figlia oppure sua madre. Assorb\u00ec questo ruolo, per sincretismo, dalla \"Vacca celeste\" Mehetueret, che in un mito della creazione fungeva da madre di Ra e lo portava in mezzo alle corna. Gli egizi credevano che, come dea madre, desse alla luce Ra ogni mattina, nell'orizzonte orientale - mentre durante il giorno si univa allo stesso Ra in quanto sua sposa. Di volta in volta, a seconda dei differenti miti, delle epoche e perfino delle localit\u00e0, i suoi consorti potevano essere Ra oppure Horus, mentre i suoi genitori potevano essere Neith e Khnum, oppure ancora Ra, e i suoi fratelli erano di volta in volta considerati sempre Ra con Apopi, Thot, Sobek e Selkis. Fra i suoi figli vi erano gli dei Horus, Ihi, Imset dalla testa umana, Qebehsenuf dalla testa di falco, Hapi dalla testa di babbuino e Duamutef dalla testa di sciacallo (questi ultimi quattro erano raggruppati con il nome di \"Figli di Horus\" e tutelavano ciascuno uno dei quattro vasi canopi). \nInsieme alla dea Nut, Hathor fu associata alla Via Lattea nel III millennio a.C. quando, durante gli equinozi d'autunno e primavera, sembrava allineata sulla Terra e sembrava che la toccasse nei punti il cui il sole sorgeva e tramontava. La Via Lattea era vista come un corso d'acqua che attraversava il cielo, su cui navigavano le divinit\u00e0 solari, come Ra, e lunari, come Khonsu - e per questo era definita dagli egizi \"Nilo del Cielo\".\nDurante il Medio Regno ricevette l'epiteto di \"Nub\", che significa \"Dorata\", e il suo culto si diffuse anche in Palestina e in Fenicia; era internazionalmente nota come \"Signora di Biblo\". In seguito venne identificata, in queste regioni, con Astarte e con altre divinit\u00e0 cananee come la dea Qadesh. Sotto forma di Hesat, dea-giovenca che si credeva partorisse il faraone nelle sembianze di un vitello d'oro, era venerata ad Afroditopolis (odierna Atfih) nel ventiduesimo nomo dell'Alto Egitto.\nIconografia.\nNelle rappresentazioni artistiche e nell'architettura, sono rintracciabili tre tipologie dominanti dell'iconografia di Hathor: \nMeno comunemente, poteva essere raffigurata come una leonessa, un serpente o un sicomoro. \nHathor e il faraone.\nCon un apparente paradosso, i faraoni erano chiamati \"Figli di Hathor\" - bench\u00e9 fossero considerati reincarnazioni di Horus, il figlio della dea Iside. \u00c8 probabile che, alle origini della mitologia egizia, la madre del dio-falco fosse effettivamente Hathor, originariamente dea del cielo, \"habitat\" dei falchi e degli altri volatili. Iside sarebbe stata considerata madre di Horus solamente quando si sent\u00ec la necessit\u00e0 di fondere il mito di Osiride con il mito di Horus e Seth. Il legame tra Hathor e il signore dell'Alto e del Basso Egitto si rafforz\u00f2 durante la IV dinastia, specialmente durante il regno di Micerino (ca. 2530 a.C. - 2512/08 a.C.), dal momento che si sono conservate svariate triadi, ossia sculture in cui il re, al centro, \u00e8 affiancato da Hathor e da un'altra divinit\u00e0 variabile. Una lista parziale include:\nDurante la XVIII dinastia egizia, per la Cappella di Hathor nel monumentale Tempio funerario di Hatshepsut (ca. 1478 a.C. - 1458 a.C.) a Deir el-Bahari, sulla riva occidentale del Nilo, furono realizzati due bassorilievi che enfatizzavano il rapporto tra Hathor e la sovrana d'Egitto: nel primo, la dea-giovenca lecca amorevolmente la mano di Hatshepsut assisa in trono, mentre nell'altro la monarca beve il latte dalle mammelle di Hathor.\nLa scena dell'allattamento del faraone compare anche in una statua di pochi decenni successiva, dove Amenofi II (ca. 1427 a.C. - 1401 a.C.) \u00e8 raffigurato due volte: fieramente eretto fra le zampe anteriori di Hathor in forma di vacca e, un'altra volta, come un bambino in ginocchio fra le zampe posteriori mentre succhia il latte della dea. Steli di papiro affiancano la testa della vacca. Questa scultura fu scoperta nel 1906 dall'archeologo Henry \u00c9douard Naville nel Tempio di Thutmose III a Deir el-Bahari. \nQuando Ramses II \"il Grande\" (1279 a.C. - 1213 a.C.) fece edificare il cosiddetto Tempio minore di Abu Simbel in onore della sua Grande sposa reale Nefertari, da lui particolarmente amata, fece rappresentare la regina come Hathor, appunto dea dell'amore: in tutto il tempio, Ramses II compare tante volte quanto Nefertari, eccetto che nel fondo, dove \u00e8 raffigurato nell'atto di fare offerte ad Hathor che, sotto forma di vacca, esce dalla montagna. Inoltre Hathor comparve nei nomi di vari componenti delle famiglie reali dell'Egitto, quali il faraone Sahathor della XIII dinastia, le principesse Sithathor e Sithathoriunet della XII dinastia e la regina Duathathor-Henuttaui della XXI dinastia. \nDea dell'amore, della musica e della danza.\nHathor era la principale divinit\u00e0 del sesso nell'antico Egitto, e i greci la identificarono con Afrodite non appena vennero in contatto con la religione egizia. In virt\u00f9 del suo legame con l'amore, gli egizi credevano che Hathor ispirasse il desiderio sessuale tramite la musica e la danza. In un mito, Hathor danz\u00f2 nuda di fronte a Ra, imbronciato, finch\u00e9 non riusc\u00ec a farlo ridere. Quando Ra non si trovava insieme ad Hathor, cadeva in una profonda depressione: infatti era anche dea della gioia. Il figlio di Hathor e Horus, nella teologia del Tempio di Dendera, era il dio fanciullo Ihi, personificazione dell'estasi derivante dalla musica. La musica era fondamentale nelle liturgie di Hathor e, per esprimere la loro gioia e l'euforia nell'adorazione della dea, le sacerdotesse di Hathor danzavano e suonavano due strumenti: il sistro e il collare \"menat\". Il sistro, che ebbe una vasta diffusione anche nel mondo romano, era una lamina in bronzo a forma di pilastro (terminante con una piccola testa di Hathor) attraversata da alcune asticciole mobili: veniva agitato come un sonaglio e le asticciole, sbattendo contro la lamina di bronzo, producevano un suono intenso. Il pettorale \"menat\", invece, era uno strumento da scuotere, composto di perline sonore, talvolta anche di turchese (altro titolo di Hathor era \"Signora del turchese\") anzich\u00e9 un vero e proprio pettorale da indossare. Al grande Tempio di Dendera, la statua della dea veniva rimossa dal buio \"sancta sanctorum\" in cui era conservata e trasportata processionalmente, in mezzo alle danze e al suono dei sistri e dei \"menat\", sul tetto del santuario, dove si trovava una cappella costruita appositamente per ospitare questa cerimonia dell'incontro tra Hathor e i raggi del sole (Ra). \nAspetti funerari del culto di Hathor.\nIl culto di Hathor assumeva connotazioni funerarie sulla riva occidentale del Nilo, dove era considerata protettrice della vasta necropoli di Tebe, con il titolo di \"Signora della necropoli\". Gli egizi credevano che la dea alleviasse le sofferenze dei morenti e accogliesse maternamente i defunti nell'aldil\u00e0 (\"Duat\") offrendo loro cibo, bevande e ristoro. Con il titolo di \"Signora dell'Occidente\", la dea compariva su stele e papiri funerari nelle sembianze di giovenca che esce dal deserto, dove venivano scavate le tombe, diretta verso le paludi dove crescevano le piante di papiro - chiaro collegamento tra le sepolture e la vita che continuava sulle fertili sponde del Nilo. A sottolineare la sua funzione di guardiana della necropoli, le rappresentazioni di Hathor erano molto comuni sui pilastri che circondavano i sarcofagi, nelle camere sepolcrali pi\u00f9 ricche: nella tomba di Amenofi II, le immagini di Hathor sono pi\u00f9 numerose di quelle di divinit\u00e0 prettamente funerarie come Osiride e Anubi. \nAspetti sanguinari del mito Hathor.\nLa natura essenzialmente benigna di Hathor la rese estremamente popolare, ma possedeva anche un lato distruttivo evidenziato da un mito sulla fine del dominio di Ra sulla terra, il dio, adirato con gli uomini che avevano cospirato contro di lui, invi\u00f2 Hathor fra gli uomini, sotto forma di Sekhmet, per distruggerli. Nel mito, al termine della battaglia la sete di sangue della dea non era ancora domata e ci\u00f2 la port\u00f2 a intraprendere la distruzione dell'umanit\u00e0 intera. Per porre freno alla strage e salvare il genere umano, Ra tinse della birra con ocra rossa ed ematite perch\u00e9 sembrasse sangue. Scambiando la birra per sangue, Sekhmet si ubriac\u00f2 e non port\u00f2 a termine il massacro, ritornando da Ra ammansita - in alcune versioni, nelle sembianze di Hathor.\nQuesto mito, detto della \"Distruzione dell'umanit\u00e0\", compare, per esempio, nel Papiro 86637 del Museo egizio del Cairo, detto \"Calendario dei Giorni Fortunati e Sfortunati\", ove le azioni di Sekhmet, Horus, Ra e Uadjet vengono ricondotte al sistema stellare Algol, nella costellazione di Perseo. Una sua versione si \u00e8 anche conservata nelle iscrizioni che corrono intorno al grande sacello dorato che conteneva i sarcofagi di Tutankhamon, nella sua tomba, risalente al 1323 a.C.\nTempli.\nMentre la devozione ad Hathor cresceva a partire dal culto delle vacche d'epoca preistorica, non \u00e8 possibile determinare con esattezza in quale localit\u00e0 tale devozione ebbe origine. Dendera, nell'Alto Egitto, fu una delle prime localit\u00e0 dove il suo culto prese vigore, per cui un famoso epiteto di Hathor era \"Signora di Dendera\". Il grande e ricco Tempio di Dendera, uno dei pi\u00f9 bei monumenti dell'epoca tarda, esercit\u00f2, in epoca tolemaica e romana (305 a.C. - III secolo a.C.), un fortissimo richiamo devozionale e turistico; la sua costruzione ebbe inizio sotto Tolomeo IX e termin\u00f2 sotto Nerone (fu perci\u00f2 edificato tra l'80 a.C. e il 68 d.C.). Originariamente, durante l'Antico Regno, Hathor ebbe luoghi di culto a Meir e Cusae, con una devozione particolarmente sentita nella zona di Giza e Saqqara. Dendera emerse all'inizio del Primo periodo intermedio (XXII secolo a.C.) come centro di culto principale di Hathor, che l\u00ec era adorata come madre e consorte del cosiddetto \"Horus di Edfu\". Una volta l'anno veniva celebrata la festa detta \"del Bell'incontro\", o \"della Buona Unione\", nella quale la statua della dea veniva portata in processione con la Barca sacra fino all'importante tempio di Edfu per rinnovare il suo matrimonio con Horus e vivificare cos\u00ec il faraone, nel quale Horus si incarnava. Anche Deir el-Bahari, sulla riva occidentale del Nilo, di fronte a Tebe, era sacra ad Hathor, grazie ad un preesistente culto delle vacche. Templi e cappelle dedicati ad Hathor:\nInno del faraone Antef II ad Hathor.\nUn interessante inno ad Hathor compare, in nove colonne di testo, dopo un inno a Ra, su una stele di Antef II (ca. 2112 a.C. - 2063 a.C.), quarto faraone della XI dinastia, rinvenuta nella sua tomba a Tebe e conservata al Metropolitan Museum of Art di New York. Fra le molte sfaccettature del culto di Hathor, l'inno di Antef II si appella all'aspetto celeste della dea. Come ha osservato l'egittologo britannico Toby Wilkinson, questi versi sembrano suggerire una profonda devozione personale e quasi un senso di umana fragilit\u00e0, uniti a un certo timore della morte.\nInni ad Hathor nel Tempio di Dendera.\nDendera (Iunet), metropoli del 6\u00b0 n\u00f2mo dell'Alto Egitto, era la capitale del culto di Hathor. Il monumentale Tempio d'epoca greco-romana, in eccellente stato di conservazione, fornisce dati su numerosi aspetti del culto della dea. Fra i numerosi testi inscritti sulle sue pareti, alcuni inni si segnalano per meriti poetici. I quattro brevi inni si trovano, scritti verticalmente, su colonne presso la parete posteriore della Sala delle Offerte, accanto a una raffigurazione di un faraone che offre una brocca alla dea.\nI.Il Re, il Faraone, viene a danzare,egli viene a cantare;Signora, osserva il danzare,Sposa di Horus, osserva il saltare!Egli l'offre a te questa brocca;Signora, osserva il danzare,Sposa di Horus, osserva il saltare!Retto \u00e8 il suo cuore, aperto il suo intimo,nel suo respiro non vi \u00e8 tenebra.Signora, osserva il danzare,Sposa di Horus, osserva il saltare!II.O [\"dea\"] dorata, quanto \u00e8 bella questa canzone!come la canzone di Horus stesso;il Figlio di Ra canta come un maestro cantore,egli \u00e8 Horus-bambino, il musicista!Egli non diminuisce il tuo pane,egli non riduce la tua pagnotta;retto \u00e8 il suo cuore, aperto \u00e8 il suo intimo,nel suo respiro non \u00e8 tenebra,nel suo respiro non vi \u00e8 tenebra.Egli aborrisce il dolore del tuo \"ka\",egli aborrisce la [\"tua\"] fame e la [\"tua\"]] sete,egli aborrisce l'afflizione di Hathor.III.O piacente, o vacca, o grande,o grande incantatrice, o splendida dama, o regina degli dei!Il Re ti riverisce, il Faraone: dagli vita!O regina degli dei, egli ti riverisce: dagli vita!Guardalo, Hathor, Signora, dal cielo,guardalo, Hathor, Signora, dalla terra della luce,ascoltalo, o fiammeggiante, dall'oceano!Guardalo, regina degli dei, dal cielo, dalla terra,dalla Nubia, dalla Libia, da Manu, da Bakhu,da ogni terra, da ogni luogo - dove la tua maest\u00e0 risplende!Guarda ci\u00f2 che \u00e8 nel suo intimobench\u00e9 la sua bocca non lo dica;retto \u00e8 il suo cuore, aperto il suo intimo,nel suo respiro non vi \u00e8 tenebra!Egli ti riverisce, o regina degli dei: dagli vita!IV.Egli viene a danzare, egli viene a cantare!Il suo pane \u00e8 nella sua mano,egli non contamina il pane nella sua mano,puliti sono i cibi che ha in braccio,sono venuti dall'Occhio di Horus,egli ha purificato quel che offre a lei!Egli viene a danzare, egli viene a danzare!La sua borsa \u00e8 di giunchi,il suo canestro \u00e8 di canne,il suo sistro \u00e8 d'oro,il suo pettorale \u00e8 di malachite.I suoi piedi corrono dalla Signora della musica,egli danza per lei - ella ama come lo fa!\nNebethetepet.\nNella mitologia egizia, Nebethetepet era il nome della manifestazione di Hathor a Eliopoli, strettamente associata al grande dio creatore Atum come controparte femminile di questo dio (al pari della dea Iusaas). Nel tempo, pass\u00f2 dall'essere mero aspetto femminile di Atum a venire identificate con una parte del corpo del dio: la mano con la quale, masturbandosi, Atum avrebbe creato il cosmo. Questo nome significa \"Signora delle offerte\". \nAltri nomi di Hathor.\nHesat.\nHesat \u00e8 un'altra delle forme della dea Hathor. \u00c8 considerata madre di Anubi.\nSokaret.\nSokaret o Sekeret \u00e8 ancora uno degli appellativi di Hathor. Sokar \u00e8 la versione maschile di Sokaret."}
{"id": "208054", "revid": "1632387", "url": "https://it.wikipedia.org/wiki?curid=208054", "title": "Moonsorrow", "text": "I Moonsorrow sono una band folk-viking metal finlandese nata nel 1995.\nBiografia.\nFormatisi ad Helsinki nel 1995 grazie a due cugini (i Sorvali), i Moonsorrow sono entrati nella scena metal con tre album, fra cui \"Suden Uni\" (Il sogno del lupo) che \u00e8 stato registrato all'inizio del 2000 e \"T\u00e4m\u00e4 Ikuinen Talvi\" (Questo Inverno Infinito) che \u00e8 una re-release di un demo del 1999.\n\"Suden Uni\" \u00e8 stato ben accolto dai fan e dalla critica al giusto mix fra elementi pagani finlandesi e folk.\nCon l'arrivo di Mitja Harvilahti e Lord Eur\u00e9n, i Moonsorrow hanno iniziato i loro primi concerti e prodotto \"Voimasta Ja Kunniasta\" (Di Forza e D'Onore) alla fine del 2001. Il grande successo arriv\u00f2 con la release del 2003 intitolata \"Kivenkantaja\" (Il portatore di pietre). Nel 2005 hanno pubblicato il loro quinto album, \"Veris\u00e4keet\" (Versi di sangue). Il 15 gennaio 2007 \u00e8 uscito l'album Viides Luku - H\u00e4vitetty (Capitolo Quinto: Devastato). Il 30 aprile 2008 \u00e8 uscito il primo EP, Tulimyrsky (Tempesta di fuoco), che ha raggiunto la seconda posizione nelle classifiche finlandesi. Dopo quasi 4 anni dall'ultimo album, esce il 21 febbraio 2011 nel Regno Unito Varjoina Kuljemme Kuolleiden Maassa (Come Ombre Camminiamo nella Terra dei Morti).\nA distanza di quattro anni dall'ultimo lavoro in studio, viene annunciata l'uscita del settimo album prevista per il 1\u00ba aprile 2016. Jumalten aika (\"Il Tempo degli Dei)\" sar\u00e0 composto da 5 brani che segnano un ritorno a vecchie sonorit\u00e0 black metal, ma senza tuttavia abbandonare lo stampo pagano caratteristico della band."}
{"id": "208055", "revid": "110157", "url": "https://it.wikipedia.org/wiki?curid=208055", "title": "Yvetot-Bocage", "text": "Yvetot-Bocage \u00e8 un comune francese di 1.150 abitanti situato nel dipartimento della Manica nella regione della Normandia."}
{"id": "208058", "revid": "2195494", "url": "https://it.wikipedia.org/wiki?curid=208058", "title": "Africa Orientale tedesca", "text": "LAfrica Orientale Tedesca (in tedesco \"Deutsch-Ostafrika\") \u00e8 stata una colonia tedesca nell'Africa orientale, corrispondente agli attuali Stati di Burundi, Ruanda e Tanzania (all'epoca denominato Tanganica, escluso l'arcipelago di Zanzibar gi\u00e0 possedimento britannico).\nStoria.\nLa colonia fu fondata nel 1885 e nel 1890 il trattato anglo-tedesco defin\u00ec i confini della colonia. Cess\u00f2 di esistere al termine della prima guerra mondiale, quando venne occupata dalle forze britanniche e belghe. Con una superficie di 994.996\u00a0km\u00b2 e una popolazione di circa 7.700.000 abitanti nel 1913, costituiva la colonia pi\u00f9 vasta e popolata dell'impero coloniale tedesco.\nPrima guerra mondiale.\nDurante la campagna militare svoltasi in questa colonia, particolari e degne di nota furono le battaglie di Tanga (1915), del delta del fiume Rufiji (1914-1915), di Songea (1914), la battaglia di Jassin (18 gennaio 1915), di Mahiwa (ottobre 1917) e di Kasama (novembre 1918).\nIn quasi tutte queste battaglie il Generale Paul Emil von Lettow-Vorbeck vinse con forze minori e peggio equipaggiate, riuscendo sempre, grazie alla sua maggiore abilit\u00e0 nella tattica di guerriglia, a tenere testa al ben pi\u00f9 numeroso esercito imperiale britannico. Quando l'11 novembre 1918 il governo tedesco chiese l'armistizio agli Alleati, von Lettow-Vorbeck non era stato ancora sconfitto. Finita la guerra gli inglesi gli concessero la ritirata con l'onore delle armi. In seguito, la conferenza degli Ambasciatori istitu\u00ec un mandato sulla colonia tedesca, che venne affidata alla Gran Bretagna, fatta eccezione per il Ruanda-Urundi, che fu dato al Belgio alle stesse condizioni. Una piccola striscia di territorio a sud, il cosiddetto Triangolo di Kionga, fu infine annessa al Mozambico portoghese.\nGrazie a questa acquisizione il Regno Unito realizz\u00f2 il tanto agognato sogno del dominio ininterrotto \"dal Capo al Cairo\" (\u00ab\"Cape to Cairo\"\u00bb). Infatti il tragitto sia via strada che via ferrovia (non diretta) dall'Egitto al Sudafrica poteva essere fatto rimanendo esclusivamente in territori britannici. Fu l'unica potenza coloniale europea a raggiungere un tale obiettivo, ovvero quello di una continuit\u00e0 territoriale che andasse da un capo all'altro del Continente.\nSia il Portogallo sia la Francia avevano tra le loro ambizioni un simile progetto per entrambe sulla direttiva est-ovest, ma non raggiunsero l'obiettivo in quanto sulla linea est-ovest si incuneavano i possedimenti britannici che andavano da nord a sud. Nello specifico il Sudan Anglo-Egiziano impediva alla Francia il raggiungimento del Mar Rosso, mentre le due Rhodesie (Settentrionale e Meridionale) impedivano all'Angola portoghese di congiungersi al Mozambico portoghese."}
{"id": "208062", "revid": "287204", "url": "https://it.wikipedia.org/wiki?curid=208062", "title": "Aqaba", "text": "\u02bfAqaba (; nome adattato parzialmente in Akaba o totalmente in Acaba, : ) \u00e8 l\u2019unico porto della Giordania all'interno del golfo omonimo, capoluogo del governatorato omonimo.\nLa citt\u00e0 venne conquistata da Thomas Edward Lawrence, noto anche come Lawrence d'Arabia, nella battaglia di Aqaba durante la prima guerra mondiale, strappandola ai turchi-ottomani, alleati con le Potenze centrali.\nGeografia fisica.\n\u02bfAqaba \u00e8 situata nel sud della Giordania, sulla costa del Mar Rosso, l'unico sbocco sul mare della Giordania. La citt\u00e0 ha una popolazione stimata di circa persone. Il porto commerciale si estende a sud della citt\u00e0 e, nella seconda met\u00e0 del secolo scorso, si \u00e8 molto sviluppato, per cui oggi \u02bfAqaba, sebbene non ancora in termini di popolazione, \u00e8 ormai la seconda citt\u00e0 della Giordania per status, reddito e potenziale turistico.\nCircondata da montagne desertiche, ha un clima piacevole per la maggior parte dell'anno; difficilmente, in inverno il termometro scende sotto i , solo durante l'estate il termometro durante il giorno arriva a superare i , pur mitigati dalle brezze marine. 'Aqaba \u00e8 adiacente al porto israeliano di Eilat, a cui ha iniziato a fare concorrenza, come localit\u00e0 turistica\nStoria.\nLa zona di \u02bfAqaba fu abitata sin dal 4000 a.C., in quanto era crocevia tra Asia, Africa ed Europa. Comunque quella porzione di deserto fece parte del regno degli Edomiti e \u02bfAqaba viene citata col nome di Etsion-Gheber, nei Libri dei Re. Dal primo dei Libri dei Re 9, 26:\nDurante gli scavi di Tell al-Khal\u012bfa, a ovest di \u02bfAqaba, al confine tra Israele e Giordania, sono venuti alla luce forni per la fusione del rame che si ritiene appartenessero al sito biblico di Etsion-Gheber, dove tra il XV e il X secolo a.C., veniva fuso il materiale proveniente dai giacimenti di Wadi Araba. Infine da Etsion-Gheber, la flotta di Salomone part\u00ec per le mitiche miniere di Ofir, localit\u00e0 mai identificata che si suppone si trovasse tra lo Yemen, l'Eritrea, l'Etiopia ed il Sudan. In quel periodo, \u02bfAqaba e la sua area prosperarono, per il fatto di trovarsi in una delle direttrici principali del commercio mediorientale. Gli scavi succitati hanno portato alla luce ceramiche cinesi e monete etiopiche.\nDopo essere stata conquistata dalle truppe di Alessandro Magno, la citt\u00e0, col nome di Berenice (in onore di Berenice I), fece parte del regno d'Egitto sotto la dinastia tolemaica, tra il III e il I secolo a.C., per passare in quello stesso periodo sotto il dominio dei Nabatei, che governavano Petra. All'inizio del II secolo, la citt\u00e0 venne conquistata dai Romani, che la chiamarono Aila. Aila continu\u00f2 a prosperare, in quanto era collegata al sud della Siria, quindi a Damasco attraverso la Via Traiana Nova. Pass\u00f2 poi ai Bizantini che vi edificarono numerose chiese e fortificarono pi\u00f9 solidamente la citt\u00e0.\nDopo la conquista araba, verso il 635, la citt\u00e0 entr\u00f2 a far parte del Califfato, governato prima (sino al 750 circa) dagli Omayyadi, poi (sino alla fine del X secolo circa) dagli Abbasidi, periodo in cui sono collocate le avventure di Sindbad il marinaio, e quindi (sino all'inizio del XII secolo) dai Fatimidi. Ancora nel X secolo, un viaggiatore musulmano, al-Muqaddasi, descrisse Ayla come una \"grande citt\u00e0\", un luogo di incontro per i pellegrini in viaggio verso La Mecca. Durante il governo dei Fatimidi, nel 1024, Ayla venne saccheggiata da alcune trib\u00f9 locali e poi, nel 1068, un terremoto la devast\u00f2, condannando il luogo ad un ruolo storico di secondo piano.\nNel 1116 Ayla fu occupata dai Crociati, che occuparono anche un isolotto vicino alla costa occidentale del golfo, che fu fortificato e denominato, \"Ile de Graye\" (oggi Isola del Faraone). Nel 1170 sia la citt\u00e0 che l'isola furono conquistate dal Saladino e la dinastia degli Ayyubidi le govern\u00f2 sino al 1250 quando subentrarono i Mamelucchi. All'inizio del XVI secolo, Ayla cadde sotto il dominio Ottomano, che dur\u00f2 sino alla prima guerra mondiale. In questo periodo la decadenza della citt\u00e0 continu\u00f2 a tal punto che il luogo divenne un piccolo villaggio di pescatori.\nI Turchi avevano costruito ad Aqaba una fortezza, ancora oggi visibile, nella quale erano stati posizionati dei potenti cannoni navali di produzione tedesca. La citt\u00e0 aveva resistito a ben due attacchi da parte della Royal Navy e stava diventando una vera spina nel fianco. Difesa da potenti batterie pesanti costiere Krupp da 305 millimetri, era considerata imprendibile, poich\u00e9 dal lato terrestre era protetta dal Deserto del Nefud, considerato impossibile da attraversare. La citt\u00e0 poteva inoltre diventare una base d'appoggio per gli U-Boot tedeschi nel Mar Rosso.\nAqaba fu occupata dalle milizie arabe guidate da Lawrence d'Arabia nel 1917, in quella che fu chiamata la Presa di Aqaba; le milizie arabe avevano attraversato il Nefud, cogliendo la guarnigione ottomana di sorpresa. I cannoni turchi erano puntati verso il mare, nessuno si sarebbe aspettato un attacco alle spalle attraverso il deserto. Caduta Aqaba, i Turchi persero la loro ultima citt\u00e0 portuale sul Mar Rosso e gli Inglesi poterono iniziare indisturbati l'offensiva contro la Mesopotamia.\nAlla fine della guerra, i britannici assegnarono \u02bfAqaba all'Emirato di Transgiordania (pi\u00f9 tardi Regno di Giordania), ma il confine con l'Arabia Saudita era poco pi\u00f9 a sud, alla periferia della citt\u00e0. Dato lo sviluppo della citt\u00e0 e del porto, specialmente dopo la seconda guerra mondiale, il breve tratto di costa giordana si rivel\u00f2 insufficiente, il re di Giordania, Husayn, nel 1965, cedette all'Arabia Saudita chilometri quadrati di deserto in cambio di 12 chilometri di costa a sud di \u02bfAqaba.\nDeserto.\nCome gi\u00e0 detto la citt\u00e0 \u00e8 circondata da montagne desertiche, come \u00e8 stato descritto da Thomas Edward Lawrence, \u00abvasta, echeggiante e simile ad una divinit\u00e0\u00bb (\"Seven Pillars of Wisdom\", libro VI, cap. LXXV), considerata da molti uno dei panorami pi\u00f9 strabilianti al mondo, \"Wadi Rum\" \u00e8 un paradiso per gli amanti della natura.\nPetra.\nPetra \u00e8 un sito archeologico posto a 250\u00a0km a sud di Amman, in un bacino tra le montagne ad est del Wadi Araba, la grande valle che parte dal Mar Morto fino al golfo di Aqaba. Dal 1985 \u00e8 stata riconosciuta come Patrimonio dell'umanit\u00e0 dall'UNESCO ed \u00e8 una delle sette meraviglie moderne.\nSpiagge.\nFamosa soprattutto come area marittima turistica, \u02bfAqaba si affaccia sul Mar Rosso. L'area costiera \u00e8 suddivisa in tre parti:\nLa zona balneabile pubblica pi\u00f9 importante \u00e8 situata nei pressi dell'Aqaba Marine Park (nella zona meridionale), a 12 chilometri dal centro; un altro punto importante \u00e8 al-Hafayer, nella parte centrale della costa, dove sono stati aperti molti locali e caff\u00e8 tradizionali. Le acque di \u02bfAqaba sono celebri per la possibilit\u00e0 di effettuare immersioni subacquee.\nAcquario.\nL'Acquario ha visto periodi migliori, ma le vasche offrono un colorito colpo d'occhio su coralli, murene, tartarughe, pesci pietra ed altre attrazioni ittiche.\nIsola del Faraone.\nL'isola si trova in acque territoriali egiziane, poco distante dalla citt\u00e0 egiziana di Taba; sull'isola vi sono scavi che mostrano reperti dell'Et\u00e0 del bronzo, oltre che il forte fatto costruire dal Saladino.\nAyla.\nGli scavi dell'antico porto romano di Ayla, con i resti dell'antico abitato, dove si possono vedere le antiche mura cittadine e un tempio, sono aperti al pubblico.\nCastello di \u02bfAqaba.\nIl castello di pianta quadrata fu costruito, all'inizio del XVI secolo dal sultano mamelucco, Qansur al-Ghuri. Poi fu ampliato e rimaneggiato dai sultani ottomani, alla fine di quello stesso secolo e all'inizio del successivo. In seguito la struttura fu utilizzata come Khan per i pellegrini diretti a La Mecca. Nel 1917 la fortezza fu parzialmente distrutta dai cannoneggiamenti della Marina Militare Britannica.\nMuseo di \u02bfAqaba.\nDentro il castello, \u00e8 ospitato nei locali che un tempo erano stati la residenza dello sceicco, al-Husayn b. \u02bfAl\u012b, trisavolo dell'attuale re di Giordania, \u02bfAbd All\u0101h II. La collezione comprende monete metalliche provenienti da Egitto e Iraq, ceramiche provenienti dagli scavi di Ayla, tavolette islamiche in pietra dell'VIII secolo, bassorilievi di tarda epoca bizantina e una pietra miliare proveniente dalla Via Traiana Nova."}
{"id": "208064", "revid": "1632387", "url": "https://it.wikipedia.org/wiki?curid=208064", "title": "Katatonia", "text": "I Katatonia sono un gruppo musicale svedese fondato a Stoccolma nel 1991 dal cantante Jonas Renkse e dal chitarrista Anders Nystr\u00f6m.\nCon l'album \"Dance of December Souls\" hanno contribuito a sviluppare, insieme ai Paradise Lost e agli Anathema, il genere death doom metal. Tuttavia, in un percorso di evoluzione iniziato con \"Discouraged Ones\", il gruppo ha abbandonato la componente death per abbracciare il gothic metal, orientandosi successivamente verso il progressive metal e l'elettronica.\nStoria del gruppo.\nAnni novanta.\nI Katatonia si formarono a Stoccolma nel 1991, influenzati inizialmente da gruppi come Tiamat, Paradise Lost, The Sisters of Mercy e Fields of the Nephilim. La formazione iniziale includeva i membri fondatori Jonas Renkse e Anders Nystr\u00f6m, inizialmente noti con gli pseudonimi Lord Seth alla batteria/voce e Blackheim alla chitarra/basso. Nel 1992, il gruppo firm\u00f2 un contratto con la No Fashion Records dopo aver pubblicato l'EP d'esordio \"Jhva Elohim Meth\". L'etichetta pubblic\u00f2 il primo album del gruppo, \"Dance of December Souls\", nel 1993. L'album \u00e8 considerato come uno dei pi\u00f9 influenti esempi di death doom metal con influenze black metal (specialmente nel comparto vocale) e sonorit\u00e0 darkwave.\nDopo la pubblicazione dell'album, i Katatonia firmarono un contratto con la Avantgarde Music, con cui vengono pubblicati gli EP \"For Funerals to Come...\" e \"Sounds of Decay\" e gli album \"Brave Murder Day\" e \"Discouraged Ones\". \"Brave Murder Day\" \u00e8 un concept album incentrato sul suicidio ed include Mikael \u00c5kerfeldt alla voce come guest, mentre \"Discouraged Ones\" risulta caratterizzato da sonorit\u00e0 pi\u00f9 accessibili e brani in forma canzone. L'uscita di \"Brave Murder Day\" venne accompagnata dal primo tour europeo del gruppo come gruppo-spalla agli In the Woods... Tutto il materiale del gruppo registrato in questo periodo, con l'eccezione degli album in studio, venne in seguito incluso nella raccolta \"Brave Yester Days\", del 2004. In parallelo alla loro carriera col gruppo, Renske e Nystr\u00f6m fondarono, rispettivamente, i progetti solisti October Tide e Diabolical Masquerade.\nTerminato il contratto con la Avantgarde Music, il gruppo firm\u00f2 nel 1999 con la Peaceville Records e pubblic\u00f2 il quarto album in studio \"Tonight's Decision\", un album che anticipa gran parte del rinnovamento stilistico dei Katatonia.\nAnni 2000.\nNell'aprile del 2000 il gruppo registr\u00f2 il quinto album \"Last Fair Deal Gone Down\", accompagnato dall'EP \"Teargas EP\" e dal singolo \"Tonight's Music\", oltre a una tourn\u00e9e europea come gruppo spalla degli Opeth. Nel 2003 venne pubblicato \"Viva Emptiness\": con il tempo, \u00e8 stato considerato uno dei migliori album del gruppo da varie riviste e siti musicali dedicati al genere, e che include nuove influenze musicali, fra le quali Tool e A Perfect Circle: l'album viene accompagnato dal primo tour europeo da headliner del gruppo.\nIl settimo album del gruppo, \"The Great Cold Distance\", venne anticipato dal singolo \"My Twin\" e fu oggetto di un'imponente campagna promozionale organizzata dalla Peaceville. L'album vendette oltre copie nei primi sei mesi successivi alla pubblicazione e permise ai Katatonia di affrontare un tour europeo condiviso con i Novembre e uno negli Stati Uniti d'America come gruppo-spalla dei Moonspell.\nIl 2 novembre 2009 \u00e8 stata la volta dell'ottavo album \"Night Is the New Day\", caratterizzato da un ampio uso di strumentazione elettronica. Venti giorni pi\u00f9 tardi i fratelli Fredrik e Mattias Norrman hanno annunciato il proprio abbandono dai Katatonia per dedicarsi alle proprie famiglie, venendo pertanto sostituiti da Per Eriksson alla chitarra e Niklas Sandin al basso.\nAnni 2010.\nIl 27 agosto 2012 i Katatonia hanno pubblicato il nono album in studio \"Dead End Kings\", nuovamente prodotto da Nystr\u00f6m e Renkse e caratterizzato da un'ulteriore sperimentazione verso nuovi generi, pur mantenendo le sonorit\u00e0 tipiche del gruppo. L'anno seguente \u00e8 stato presentato \"Dethroned &amp; Uncrowned\", rivisitazione di \"Dead End Kings\" in chiave acustica.\nIl 21 febbraio 2014 il gruppo ha annunciato l'abbandono di Per Eriksson dalla formazione in comune accordo a seguito di \u00abdifferenze di vedute nell'attuale operato\u00bb e anche a causa della decisione del chitarrista di trasferirsi a Barcellona, rendendo di fatto problematica la situazione in termini di collaborazione; al suo posto \u00e8 stato chiamato in via provvisoria Bruce Soord per concludere le date della tourn\u00e9e in supporto a \"Dethroned &amp; Uncrowned\". Il successivo 17 aprile 2014, dopo 15 anni di permanenza, anche Daniel Liljekvist ha abbandonato i Katatonia per dedicarsi alla propria famiglia; il posto di batterista \u00e8 stato ricoperto da Daniel Moilanen, dapprima in qualit\u00e0 di turnista e in seguito confermato come componente ufficiale della formazione il 9 novembre 2015.\nVerso il termine delle sessioni di registrazione del decimo album, i Katatonia hanno annunciato l'ingresso in formazione di Roger \u00d6jersson, che ha preso parte ad alcuni brani dell'album stesso. Intitolato \"The Fall of Hearts\", quest'ultimo \u00e8 stato pubblicato il 20 maggio 2016 ed \u00e8 stato accolto positivamente dalla critica specializzata. Il disco \u00e8 stato promosso nello stesso anno da una tourn\u00e9e europea che li ha visti supportati dagli Agent Fresco e dai Vola.\nNel dicembre 2017 il gruppo ha annunciato che sarebbe entrato in un periodo di pausa a breve termine al fine di \u00abrivalutare ci\u00f2 che il futuro ci riserva\u00bb. Durante questo periodo, Renkse e Nystr\u00f6m sono ritornati nei Bloodbath per la realizzazione del quinto album \"The Arrow of Satan Is Drawn\", uscito 26 ottobre 2018. Nel 2019 i Katatonia hanno annunciato la fine della pausa per ritornare ad esibirsi dal vivo in occasione dei dieci anni dall'uscita di \"Night Is the New Day\", per l'occasione ripubblicato in edizione deluxe.\nIl 24 aprile 2020 \u00e8 uscito l'undicesimo album in studio \"City Burials\", caratterizzato da sonorit\u00e0 che uniscono l'heavy metal degli esordi con il rock progressivo tipici delle pubblicazioni pi\u00f9 recenti, il tutto influenzato da elementi elettronici. A causa della pandemia di COVID-19, il gruppo non ha potuto intraprendere alcun concerto al fine di promuovere l'album ma il 9 maggio ha tenuto un concerto in live streaming presso lo Studio Gr\u00f6ndahl di Stoccolma, la cui scaletta \u00e8 stata votata dai fan. Tale esibizione \u00e8 stata in seguito immortalata nell'album dal vivo \"Dead Air\", pubblicato il successivo 13 novembre."}
{"id": "208065", "revid": "1983214", "url": "https://it.wikipedia.org/wiki?curid=208065", "title": "Funzioni psichiche", "text": "Le funzioni psichiche sono il complesso di funzionalit\u00e0 della psiche ovvero attivit\u00e0 del sistema nervoso centrale adatte a ricevere e interpretare dati e stimoli esterni determinando come risposta un certo comportamento, comprendendo sia le funzioni cognitive sia quelle inconsce. Il loro livello di attivit\u00e0 e sviluppo determina la personalit\u00e0 dell'individuo.\nHanno sede fisica in strutture cerebrali ben definite, sono allacciate fra di loro per mezzo di interconnessioni neuronali e operano in modo diffuso. Le strutture cerebrali deposte al loro funzionamento, si formano durante lo sviluppo embrionale e come le caratteristiche somatiche dipendono dalla struttura del DNA originale che ne determina l'individualit\u00e0 e la qualit\u00e0, mentre lo sviluppo e l'esperienza ne determina la quantit\u00e0. Quindi ogni funzione psichica ha due aspetti, uno innato, di base che dipende dal DNA dei genitori e uno acquisito che dipende dagli stimoli e dall'ambiente; entrambi sono importanti per avere nella maturit\u00e0 un solido impianto delle funzioni psichiche.\nLe funzioni psichiche pi\u00f9 indagate sono l'attenzione, la percezione, la coscienza, il pensiero, la critica, il ragionamento, la memoria, l'intelligenza, l'affettivit\u00e0, l'istintualit\u00e0, la volont\u00e0, l'inconscio. Il loro livello o sviluppo determina l'intelligenza dell'individuo nei suoi vari aspetti intesa come capacit\u00e0 di adattamento e superamento di situazioni nuove che occorrono durante la vita. Le scienze che studiano le funzioni psichiche da un punto di vista fisiologico, ossia del loro normale funzionamento sono le neuroscienze, la neuroanatomia, la neurofisiologia, la neurobiochimica, la psicologia. Mentre le alterazioni delle funzioni psichiche ossia la loro patologia sono studiate principalmente dalla psichiatria e dalla neuropsicologia.\nStoria.\nL'indirizzo medico naturalistico della medicina greca con Ippocrate nel IV secolo a.C. e romana con Galeno, nel II secolo d.C., lasciano gi\u00e0 intravedere che era gi\u00e0 considerata un'influenza mentale su alcune malattie come l'epilessia e la depressione, anche se manca una qualsiasi sistematizzazione della materia.\nNel Cinquecento il primo a parlare di natura psicologica della malattia mentale fu un medico olandese, John Weyer.\nGli studi iniziali delle funzioni psichiche si fanno risalire alla fine del Settecento con il progresso delle scienze causato dall'Illuminismo. Fin dal principio gli studiosi cercarono la pi\u00f9 precisa relazione fra topografia cranica e funzioni psichiche, con Gall (1758-1828) abbiamo la frenologia, con Mesmer (1734-1825) il mesmerismo. L'aspirazione a mettere in relazione la funzione con la struttura \u00e8 forte e anche quando \u00e8 andata frustrata ha comunque ottenuto dei progressi. La psicoanalisi stessa \u00e8 stata fondata da Sigmund Freud che aveva iniziato con un programma di indagine puramente neurologica e la terminologia psicoanalitica si rif\u00e0 tutta a terminologia presa dal campo della fisica, per dire gli sforzi fatti di voler mantenere i fenomeni riguardanti le funzioni psichiche in un ambito propriamente biochimico ed elettrofisiologico.\nDescrizione.\nElenco e breve definizione.\nVengono qui di seguito elencate e definite in modo breve, le principali funzioni psichiche in ordine di importanza e complessit\u00e0, cos\u00ec per esempio per poter esplorare l'intelligenza devono essere integre tutte le funzioni precedenti; per poter indagare l'affettivit\u00e0, deve essere prima integra la coscienza. (per la trattazione approfondita delle funzioni psichiche vedere le singole voci):\nAlterazioni delle funzioni psichiche.\nLe alterazioni delle funzioni psichiche sono argomento centrale della Clinica Psichiatrica, e pi\u00f9 in generale della Psicopatologia, e in generale e data la vastit\u00e0, la complessit\u00e0 e la variet\u00e0 degli argomenti vengono trattati come patologia delle singole funzioni. Qui di seguito una breve definizione orientativa:"}
{"id": "208070", "revid": "287204", "url": "https://it.wikipedia.org/wiki?curid=208070", "title": "Celine Dion", "text": ""}
{"id": "208072", "revid": "287204", "url": "https://it.wikipedia.org/wiki?curid=208072", "title": "Dhalgren", "text": "Dhalgren \u00e8 un romanzo scritto da Samuel R. Delany, pubblicato nel 1975. \nTrama.\nUna storia vera e propria, in \"Dhalgren\", \u00e8 rintracciabile solo in termini sommari. Il libro si compone piuttosto di eventi frammentari dove gli unici punti di riferimento sono l'inizio e la fine dove, rispettivamente, il protagonista giunge nella citt\u00e0 di Bellona. Bellona \u00e8 una citt\u00e0 immaginaria, situata da qualche parte degli Stati Uniti, dove \u00e8 accaduto qualcosa che non verr\u00e0 mai spiegato: in ogni caso, una catastrofe che non ha lasciato nulla come prima. La maggior parte degli abitanti (due milioni, viene detto) sono fuggiti mentre il cielo \u00e8 perennemente ricoperto da nuvole, o forse dal fumo degli incendi che, di tanto in tanto, sconvolgono alcuni quartieri; in alcune occasioni \u00e8 tuttavia possibile vedere due lune nel cielo; o, anche, un gigantesco Sole che sorge e tramonta dopo aver attraversato rapidamente il cielo. La geografia della citt\u00e0 non \u00e8 fissa, senza tuttavia che sia possibile percepirne con certezza il mutamento; lo stesso vale per il tempo, che pu\u00f2 scorrere in maniera diversa per diversi individui, ma anche in questo non \u00e8 sempre possibile stabilire in modo chiaro la diversit\u00e0 dei flussi temporali.\nIl volume segue il punto di vista del protagonista, un giovane poeta sbandato, privo di nome e memoria, che per motivi ignoti penetra nella citt\u00e0, infiltrandosi nel suo nuovo tessuto sociale, un tessuto sconvolto e perennemente instabile. Rinominato ora \"Kid\", ora \"Kidd\", ora \"il kid\", il protagonista frequenta prima una fallimentare comune dalle vaghe atmosfere \"hippie\", poi una famiglia borghese che si chiude nei suoi ritualismi domestici per negare il caos che la circonda, per diventare infine membro di una banda di \"scorpioni\", i giovani violenti che dominano le strade di Bellona, vivendo di saccheggi, pestaggi e sesso libero.\nSempre in bilico tra realt\u00e0 e allucinazione, e volutamente aperto alla libert\u00e0 del lettore, \"Dhalgren\" \u00e8 anche leggibile come un viaggio interiore compiuto dal protagonista, perseguitato dalla propria schizofrenia e dalla sua ossessione per la scrittura e i suoi meccanismi.\nDa notare inoltre la struttura esplicitamente ciclica del romanzo, in cui l'ultima frase si salda con la prima.\nTrasportando la realt\u00e0 degli Stati Uniti a cavallo tra gli anni sessanta e i settanta nell'universo chiuso e distopico di Bellona, \"Dhalgren\" affronta e rimette in discussione le relazioni tra scrittura e realt\u00e0, tra etnie e generi sessuali, tra gli esperimenti delle controculture e i discorsi delle istituzioni, tra le vite di chi rifiuta il sistema sociale e di chi invece ne accetta l'integrazione.\nCritica.\nIn patria \"Dhalgren\" ha ottenuto reazioni discordanti. Pubblicato in diciassette edizioni, per un venduto totale di quasi un milione di copie, \u00e8 stato apprezzato sia dalla critica generalista che da quella specializzata in fantascienza; gran parte di quest'ultima, tuttavia, ha rigettato il romanzo come eccessivamente difficile, pretenzioso, se non incomprensibile. Tra gli estimatori si segnalano Theodore Sturgeon e William Gibson, tra i detrattori Philip K. Dick e Harlan Ellison. Particolarmente discusse sono state le abbondanti e dettagliate descrizioni dei variopinti rapporti sessuali che i personaggi intrecciano tra loro, le ostiche acrobazie verbali, la mancanza di una trama lineare (specie nell'ultima parte del volume), e l'uso accentuato del \"flusso di coscienza\".\nPer la sua complessit\u00e0 e le sue ambizioni \"Dhalgren\" \u00e8 stato accostato a titoli come il \"Finnegans Wake\" di James Joyce o ancor pi\u00f9, specie per la sua mole, a \"L'arcobaleno della gravit\u00e0\" di Thomas Pynchon.\nWilliam Gibson, uno degli estimatori di \"Dhalgren\", ha affermato: \"Io non l'ho mai capito\". Aggiungendo poi: \"\"Dhalgren\" non \u00e8 l\u00ec per farsi capire pienamente. Io credo che per il suo \"enigma\" non sia mai stata prevista alcuna 'soluzione'.\""}
{"id": "208073", "revid": "1629429", "url": "https://it.wikipedia.org/wiki?curid=208073", "title": "Gullinbursti", "text": "Gullinbursti \u00e8 un animale della mitologia norrena. \u00c8 un verro (un maiale domestico) dalle setole d'oro (il suo nome significa appunto \"setole d'oro\") e appartiene al dio Freyr.\nGullinbursti \u00e8 stato creato dai nani Eitri e Brokkr, assieme ad altri portentosi oggetti destinati agli d\u00e8i, tra cui Draupnir, l'anello di Odino, e Mj\u00f6llnir, il martello di Thor.\nGullinbursti \u00e8 in grado di correre pi\u00f9 velocemente di qualunque altro destriero, di notte e di giorno, nell'aria e nell'acqua, perch\u00e9 non esiste luogo cos\u00ec oscuro che non possa venire illuminato dallo splendore delle sue setole. Gullinbursti, che ha anche il compito di trainare il carro di Freyr, simboleggia il potere divino della fecondit\u00e0. \u00c8 su questo carro che Freyr assiste al funerale di Baldr.\nGullinbursti \u00e8 definito anche \"sl\u00ed\u00f0rugtanni\", \"zanne spaventose\". Da notare che anche il verro dorato che appartiene alla dea Freyja, che si chiama Hildisv\u00edni, viene spesso chiamato \"gullinbursti\": anche quest'ultimo \u00e8 stato creato da due nani (D\u00e1inn e Nabbi) e dunque non \u00e8 escluso che in realt\u00e0 possa trattarsi della stessa figura, ma non \u00e8 chiaro."}
{"id": "208074", "revid": "3831", "url": "https://it.wikipedia.org/wiki?curid=208074", "title": "Loreur", "text": ""}
{"id": "208076", "revid": "3831", "url": "https://it.wikipedia.org/wiki?curid=208076", "title": "Mesnil-Aubert", "text": ""}
{"id": "208077", "revid": "3831", "url": "https://it.wikipedia.org/wiki?curid=208077", "title": "Meurdraqui\u00e8re", "text": ""}
{"id": "208078", "revid": "247222", "url": "https://it.wikipedia.org/wiki?curid=208078", "title": "Frankie Laine", "text": "\u00c8 stato uno dei grandi della musica leggera del XX secolo, con oltre duecentocinquanta milioni di dischi venduti (ventuno i dischi d'oro guadagnati in carriera).\nEbbe il periodo di maggior fulgore tra gli anni quaranta e cinquanta.\nBiografia.\nGli inizi.\nFrankie Laine nasce Francesco Paolo Lovecchio il 30 marzo 1913 a Chicago in una famiglia di immigrati provenienti da Monreale in Sicilia. Il cognome Lovecchio subisce alcune alterazioni nelle varie trascrizioni. Il padre, John, era barbiere e contava tra i suoi clienti il noto criminale Al Capone. Prima di assumere il nome d'arte, nei documenti risulta con il nome di \"Frank Lovecchio\".\nIl pi\u00f9 grande di otto figli, Frank ha iniziato a cantare nel coro della chiesa durante le elementari. Ha frequentato la Lane Technical High School, dove ha rafforzato le sue capacit\u00e0 respiratorie nell'atletica leggera e nella pallacanestro.\nTra le attivit\u00e0 extracurriculari da studente, Frank dava lezioni di danza. Durante una di queste prestazioni al The Merry Garden Ballroom, gi\u00e0 noto amatorialmente per le sue capacit\u00e0 canore, a 17 anni viene invitato a esibirsi davanti a un pubblico di 5000 spettatori. La serata \u00e8 un successo con la richiesta di numerosi bis.\nDopo il diploma, Frank Lovecchio diviene membro della squadra di maratona di danza di The Merry Garden Ballroom con la quale partecip\u00f2 a diverse manifestazioni in giro per gli Stati Uniti durante la Grande depressione stabilendo nel 1932 al Million Dollar Pier di Atlantic City anche il record mondiale di 3.501 ore di ballo per 145 giorni di seguito.\nTra gli artisti il cui stile ha influenzato Laine, vi sono i cantanti Bing Crosby, Louis Armstrong (come trombettista, Billie Holiday, Mildred Bailey, e Nat King Cole. Con quest'ultimo Frank stringe un'amicizia a Lost Angeles proprio quando la carriera di Nat stava iniziando a decollare. Nat King Cole registrer\u00e0 una canzone scritta da Frank, It Only Happens Once, e i due rimarranno amici per tutta la vita. Frank sar\u00e0 uno dei pi\u00f9 stretti amici di Nat a portare il feretro al funerale.\nUn importante snodo nella carriera di Frankie si ha quando sostituisce Perry Como nell'orchestra di Freddie Carlone a Cleveland nel 1937 su richiesta proprio di Como. Con Como si cementer\u00e0 un'altra lunga amicizia. Tuttavia, lo stile dell'orchestra di Freddie Carlone non \u00e8 adatto a quello di Frankie Laine. Per Frankie il successo tarda ad arrivare e deve quindi barcamenarsi con altri lavori non artistici, come l'operaio, il buttafuori in alcuni locali, e l'insegnante di danza. Il punto pi\u00f9 basso della sua carriera lo raggiunge quando \u00e8 costretto, senza soldi, a dormire su una panchina di Central Park.\nNel 1938, Frank Lovecchio cambia il nome in Frankie Laine, in occasione di un lavoro come cantante per la stazione radio di New York WINS. Il direttore riteneva che il cognome apparisse troppo straniero e difficile da pronunciare per gli annunciatori, cos\u00ec gli chiese di americanizzare il cognome in \"Lane\". Frankie aggiunse una \"i\" per evitare confusione con un'altra cantante in quella stessa stazione radio. Poco dopo viene licenziato a seguito di una contrazione delle sponsorizzazioni nelle radio per effetto dell'inizio della guerra con l'invasione della Polonia da parte di Hitler. Laine quindi trova lavoro in una fabbrica di munizioni e abbandona ancora una volta la carriera di cantante. Mentre lavora nella fabbrica di munizioni incontra un trio di cantanti e si fidanza con la leader del gruppo. Il trio viene notato e Frankie si trasferisce con loro a Hollywood nel 1943.\nA Los Angeles Frankie incontra il pianista e compositore Carl T. Fischer che sar\u00e0 il suo coautore, direttore musicale e accompagnatore di piano fino alla sua morte nel 1954.\nCon la fine della guerra, Laine si trova nuovamente in difficolt\u00e0 finanziarie, nonostante come cantante cominciasse ad avere un proprio pubblico. La svolta accade nel 1946, quando Hoagy Carmichael assiste a una performance di Frankie al Billy Berg's club di Los Angeles. Non sapendo che Carmichael fosse tra il pubblico, Laine canta una canzone scritta da Carmichael stesso, \"Rockin' Chair\". Ci\u00f2 porta alla firma di un vero contratto discografico con la Mercury Records.\nI successi.\nIl suo primo brano successo, \"That's My Desire\", risale al 1947. Ad esso seguirono poi altri successi come \"That Lucky Old Sun\", \"Swamp Girl\", \"Cry of the Wild Goose\" e \"Mule Train\".\nAlla carriera di cantante, Laine affianca anche quella di attore e conduttore di programmi televisivi. A partire dalla fine degli anni quaranta, Laine partecipa in alcuni film musicali e serie televisive sia in veste di attore che interprete di se stesso. In televisione, Frankie Laine ha condotto tre programmi: nel 1950 \"The Frankie Laine Hour\"; nella stagione 1954-55 il \"Frankie Laine Show\"; e nella stagione 1955-56 il \"Frankie Laine Time\".\nLaine ha interpretato anche molte canzoni utilizzate dal cinema. Tra esse si ricordano \"Blowing Wild\", \"Jezebel\", \"I Believe\", \"High Noon\" (il \"leitmotiv\" del film \"Mezzogiorno di fuoco\"), e \"The 3:10 to Yuma\" (\"leitmotiv\" del film \"Quel treno per Yuma\"), \"Jealousy (Jalousie)\", \"The Girl in the Woods\", \"When You're in Love\", \"Way Down Yonder in New Orleans\", \"Your Cheatin' Heart\", \"Granada\", \"Hey Joe!\", \"The Kid's Last Fight\", \"Cool Water\", \"Someday\", \"Moonlight Gambler\", \"Gli uomini della prateria\" e \"Rider in the sky\", queste ultime due poi ripresa anche dai Blues Brothers.\nNel giugno del 1950 sposa l'attrice americana Nan Grey e adotta le sue due figlie avute da un precedente matrimonio. Il matrimonio durer\u00e0 43 anni, fino alla morte della Grey nel 1993.\nNel 1964 partecip\u00f2 al Festival di Sanremo interpretando due canzoni: \"Una lacrima sul viso\" (con il testo in inglese ed il titolo \"For Your Love\") in abbinamento con Bobby Solo e \"Che me ne importa a me\" (della quale incise anche la versione in inglese intitolata \"Tangolita\") in coppia con Domenico Modugno.\nLa sua attivit\u00e0 continua durante gli anni settanta, con numerose tourn\u00e9e, dischi e un ritorno alle colonne sonore incidendo il brano \"Blazing Saddles\" per il film \"Mezzogiorno e mezzo di fuoco\" diretto da Mel Brooks.\nContinua ad esibirsi con successo, ancora novantenne, fino al 2005.\nRicoverato in un ospedale di San Diego, in California, per un'operazione all'anca, \u00e8 morto per infarto cardiaco dopo due settimane di degenza."}
{"id": "208080", "revid": "287204", "url": "https://it.wikipedia.org/wiki?curid=208080", "title": "Rolls-Royce Eagle 22", "text": "Il Rolls-Royce Eagle era un motore aeronautico prodotto dalla britannica Rolls-Royce Limited negli anni quaranta. La configurazione dei 24 cilindri era ad H e il propulsore era dotato di un doppio albero motore. Il raffreddamento era a liquido e la sua potenza poteva raggiungere i 3\u00a0500 hp (2\u00a0610 kW).\nL\"'Eagle 22\" fu l'ultimo motore a pistoni prodotto dalla Casa britannica.\nIl motore per\u00f2 non fu un grande successo e ne furono costruiti solo 15 esemplari che equipaggiarono unicamente il velivolo multiruolo imbarcato, caccia ed aerosilurante, Westland Wyvern."}
{"id": "208081", "revid": "7077", "url": "https://it.wikipedia.org/wiki?curid=208081", "title": "Pokemon Rosso", "text": ""}
{"id": "208082", "revid": "1543377", "url": "https://it.wikipedia.org/wiki?curid=208082", "title": "Rolls-Royce Eagle", "text": "Il Rolls-Royce Eagle era un Motore aeronautico 12 cilindri a V raffreddato a liquido prodotto dall'azienda britannica Rolls-Royce Limited agli inizi tra la met\u00e0 degli anni dieci ed i tardi anni venti del XX secolo.\nStoria.\nSviluppo.\nIl primo motore fu disponibile nel 1915 e la produzione cess\u00f2 nel 1928 dopo che ne erano stati realizzati 4.681 esemplari.\nDescrizione tecnica.\nLa cilindrata era di 20 L (1.220 in\u00b3) mentre l'angolo tra le due blocchi di cilindri era di 60\u00b0. Il raffreddamento del propulsore era a liquido. Il motore era dotato, in ogni blocco, di un albero a camme in testa. Alesaggio e corsa erano rispettivamente di 114,3 per 165,1\u00a0mm (4,5 per 6,5 in). La potenza erogata era di 360 hp (268 kW) a 1.800 giri al minuto. L\"'Eagle\" pesava circa 408 kg (900 lb). Il motore non era dotato di sistemi di sovralimentazione.\nVersioni.\n\"Note:\"\nEsemplari attualmente esistenti.\nEsemplari del Rolls-Royce Eagle sono in esposizione presso le seguenti strutture museali:\nUno dei due motori Eagle che equipaggiavano il Vickers Vimy durante lo storico volo transatlantico effettuato da John Alcock e Arthur Whitten Brown \u00e8 esposto al Derby Industrial Museum."}
{"id": "208084", "revid": "125596986", "url": "https://it.wikipedia.org/wiki?curid=208084", "title": "Giuliana Lojodice", "text": "Biografia.\nAll'et\u00e0 di quattordici anni cominci\u00f2 le audizioni in teatro e nel 1955 ebbe il suo esordio in un ruolo minore nel dramma in quattro atti di Arthur Miller, messo in scena da Luchino Visconti, \"Il crogiuolo\".\nNel 1958 debutt\u00f2 in un ruolo di protagonista, sostituendo Monica Vitti, che aveva avuto dei contrasti con il regista Giacomo Vaccari, nel dramma televisivo \"L'imbroglio\".\nDivenuta celebre soprattutto come attrice di teatro e di televisione, ha interpretato la parte della sfortunata prima fidanzata del protagonista (Warner Bentivegna) nello sceneggiato televisivo del 1962 \"Una tragedia americana\", tratto dall'omonimo romanzo di Theodore Dreiser; nel 1964 ha condotto il Festival di Sanremo, con Mike Bongiorno, mentre fra le ultime interpretazioni sul piccolo schermo figura \"Perlasca - Un eroe italiano\", sceneggiato diretto da Alberto Negrin.\nHa interpretato inoltre tre serie della rubrica di pubblicit\u00e0 televisiva \"Carosello\": nel 1972 e 1973 come \"testimonial\" per il Lloyd Adriatico; nel 1974 e nel 1975, insieme ad Aroldo Tieri, per la Polenghi Lombardo e nel 1976, insieme a Jacques Stany e Franco Angrisano per i salumi Vismara. Ha partecipato a pochi film, alcuni dei quali tuttavia famosissimi, tra cui \"La vita \u00e8 bella\" di Roberto Benigni, \"Fuori dal mondo\" di Giuseppe Piccioni e \"Il ricco, il povero e il maggiordomo\" di Aldo, Giovanni e Giacomo e Morgan Bertacca. Nel 2004 ha prestato la voce al \"Sogno\" nei \"tour\" \"Cattura il sogno\" e \"Il sogno continua...\" di Renato Zero, e ha ricevuto il Premio Gassman speciale per meriti artistici.\nVita privata.\nNata a Bari, sorella della coreografa Leda Lojodice, all'et\u00e0 di sette anni si trasfer\u00ec a Roma con i genitori e i fratelli, quando il padre, avvocato, fu nominato Direttore Generale dell'INAIL. A 16 anni la Lojodice s'iscrisse all'Accademia Nazionale di Arte Drammatica Silvio D'Amico senza per\u00f2 poi terminarne i corsi. \nDopo una relazione sentimentale con l'attore-regista Leopoldo Trieste, ha sposato nel 1960 l'attore e impresario Mario Chiocchio (1927-2017) da cui ha avuto due figli. Dopo la fine di questo matrimonio, si \u00e8 risposata nel 1989 con l'attore Aroldo Tieri, suo compagno anche sulla scena."}
{"id": "208085", "revid": "1318658", "url": "https://it.wikipedia.org/wiki?curid=208085", "title": "Claudia Gerini", "text": "Carriera.\nNel 1985, all'et\u00e0 di 13 anni, vince il concorso di bellezza Miss Teenager; nella giuria era presente anche Gianni Boncompagni. Nei primi anni ottanta appare in alcuni spot televisivi (Treets e Perugina). Nel 1987 partecipa al film \"Roba da ricchi\" nel ruolo della figlia di Lino Banfi. Esordisce nel 1991 in televisione nel programma \"Primadonna\", ideato e diretto da Boncompagni, in cui conduce un gioco telefonico. In seguito entra a far parte di \"Non \u00e8 la Rai\", sempre per la regia di Boncompagni. Dopo aver concluso con grandi risultati il liceo classico, intraprende la Facolt\u00e0 di Sociologia all'Universit\u00e0, che abbandona per dedicarsi alla recitazione e frequentare i laboratori di Beatrice Bracco e Francesca De Sapio.\nDopo alcuni piccoli ruoli cinematografici, diventa famosa grazie ai film \"Viaggi di nozze\" (1995) e \"Sono pazzo di Iris Blond\" (1996), entrambi diretti da Carlo Verdone.\nNegli anni successivi prende parte a numerose produzioni cinematografiche, fra cui \"Fuochi d'artificio \"(1997), \"Tutti gli uomini del deficiente\" (1999), \"La passione di Cristo\" (2004), \"Non ti muovere\" (2004) e \"La terra \"(2006). Nel maggio 2006 \u00e8 protagonista della miniserie tv in sei puntate \"48 ore\", in onda su Canale 5, Dopo aver lavorato con Giuseppe Tornatore nel film \"La sconosciuta\" (2006), \u00e8 protagonista del film di debutto alla regia del compagno Federico Zampaglione, \"Nero bifamiliare\" (2007). Ha inoltre interpretato Elisabetta, detta 'Titti', la sorella di Patti nella sit-com \"Camera Caf\u00e9\".\nParallelamente all'attivit\u00e0 di attrice, prende parte ad alcuni programmi televisivi: nel 1997 presenta una puntata di \"Mai dire gol\", nel 2000 partecipa a \"Milano-Roma\" con Corrado Guzzanti, nel 2003 conduce con Pippo Baudo e Serena Autieri il \"53\u00ba Festival di Sanremo\", nel 2007 conduce il \"Concerto del Primo Maggio\". Si cimenta inoltre nel doppiaggio, dando voce a Madison Paige nel videogioco \"Heavy Rain\", a Marina in \"Sinbad - La leggenda dei sette mari\" e a Barbie in \"Toy Story 3 - La grande fuga\".\nNel 2008 torna a lavorare con Carlo Verdone nel film \"Grande, grosso e... Verdone\" e poi, prima dell'estate 2009, mentre \u00e8 in attesa del secondo figlio, lancia una nuova carriera, pubblicando il suo primo album \"Like Never Before\", un disco confezionato dal compagno Zampaglione in cui sono racchiuse \"cover\" di colonne sonore dei molti film che la Gerini ha dichiarato esser stati importanti per lei tanto da volerli omaggiare. Nel 2009 canta nell'ultimo disco di Claudio Baglioni \"Q.P.G.A.\", nella canzone \"La prima volta\". Nello stesso anno torna nelle sale con \"Ex\" di Fausto Brizzi e \"Diverso da chi?\" di Umberto Carteni, per il quale vince un Ciak d'oro e ottiene una \"nomination\" ai David di Donatello come migliore attrice protagonista.\nNel 2012 recita nel film \"Tulpa - Perdizioni mortali\" di Federico Zampaglione, nel ruolo di Lisa. Nel 2013 recita in \"Amiche da morire\" di Giorgia Farina, per il quale vince il Super Ciak d'oro assieme alle altre protagoniste del film. Nello stesso anno recita nel film \"Indovina chi viene a Natale?\" di Fausto Brizzi. Nel 2014 \u00e8 nelle sale con \"Tutta colpa di Freud\" di Paolo Genovese e \"Maldamore\" di Angelo Longoni; per le interpretazioni in entrambi i film ottiene una \"nomination\" al Nastro d'argento come miglior attrice non protagonista. Nello stesso anno partecipa a due programmi televisivi: fa la giudice di \"La pista\", \"talent show\" in prima serata su Rai 1 condotto da Flavio Insinna, e conduce con Enrico Brignano una puntata di \"Zelig\" su Italia 1.\nIl 10 giugno 2015 recita con Sabrina Impacciatore nello spettacolo organizzato da Dove \"I monologhi delle ascelle\", trasmesso in televisione da LA7d il successivo 1\u00ba luglio. A settembre dello stesso anno \u00e8 nelle sale con \"L'esigenza di unirmi ogni volta con te\" di Tonino Zangardi. Recita inoltre in un episodio della sitcom \"Zio Gianni\", trasmesso il 30 dicembre 2015. Nel 2017 \u00e8 nel cast della commedia musicale dei Manetti Bros. \"Ammore e malavita\", per la quale vince il David di Donatello per la migliore attrice non protagonista, ed \u00e8 protagonista di \"Nove lune e mezza\", accanto a Michela Andreozzi, che veste anche i panni di regista. Nello stesso anno, in televisione \u00e8 tra i protagonisti di \"Suburra - La serie\", prodotta da Netflix.\nVita privata.\nL'attrice \u00e8 madre di due figlie, Rosa, avuta dall'ex marito Alessandro Enginoli, dirigente finanziario con cui \u00e8 stata sposata dal 2002 al 2004, e Linda da Federico Zampaglione, cantante dei Tiromancino, a cui \u00e8 stata legata dal 2005 al 2016.\nTra la fine degli anni '80 e gli inizi degli anni '90 ha avuto una relazione con Gianni Boncompagni, di quasi quarant'anni pi\u00f9 anziano.\nPratica regolarmente taekwondo e il 26 maggio 2013 ha ottenuto il grado di cintura nera presso la Federazione Italiana Taekwondo."}
{"id": "208087", "revid": "1833487", "url": "https://it.wikipedia.org/wiki?curid=208087", "title": "Massimo Ceccherini", "text": "Biografia.\nFiglio di un imbianchino, sembrava destinato alla professione paterna, ma forte fu l'attrazione verso il mondo dello spettacolo. Debutta in televisione partecipando a \"La corrida\" di Corrado, e poi per anni porta avanti la carriera del cabarettista a fianco dell'amico Alessandro Paci; in particolare inizia a farsi conoscere dal pubblico televisivo a met\u00e0 degli anni 90, nel programma cabarettistico di Videomusic (poi TMC 2) \"Aria fresca\", presentato da un giovane Carlo Conti.\nAl 1990 invece risale la sua prima parte in un film, \"Benvenuti in casa Gori\" del regista Alessandro Benvenuti, col quale l'anno seguente girer\u00e0 anche la pellicola \"Zitti e mosca\". Nel 1994, al fianco di Paolo Villaggio, recita in \"Cari fottutissimi amici\" diretto da Mario Monicelli. Il successo popolare arriva per\u00f2 con la collaborazione con l'amico Leonardo Pieraccioni, partecipando a tutti i suoi film, tranne \"Il pesce innamorato\", \"Il paradiso all'improvviso\" e \"Finalmente la felicit\u00e0\" (in questi ultimi due comunque appare in brevi camei).\n\u00c8 regista e sceneggiatore di tre film: \"Faccia di Picasso\", \"Lucignolo\", \"La mia vita a stelle e strisce\", dei quali \u00e8 anche protagonista. Un quarto film, \"La brutta copia\", girato e terminato nel 2002, rest\u00f2 impigliato nella brutta situazione finanziaria in cui rimase coinvolto il suo produttore, Vittorio Cecchi Gori, e pot\u00e9 uscire solo 11 anni dopo in versione \"direct-to-video\" sul canale Sky Cinema Comedy. Nel 1998 interpreta la sua personale rivisitazione della favola di Pinocchio con \"Fermi tutti questo \u00e8 uno spettacolo, Pinocchio\", insieme ad Alessandro Paci e Carlo Monni. Nel 2001 conduce con Raffaella Carr\u00e0, Enrico Papi e Megan Gale il Festival di Sanremo, e nel 2005, per una sola puntata, \"Striscia la notizia\" assieme a Pieraccioni.\nNel 2006 partecipa come concorrente alla quarta edizione del reality show \"L'isola dei famosi - Honduras\". Durante la puntata del 18 ottobre, arrabbiato per aver visto il concorrente Raffaello Balzo mangiare a causa della sua debolezza fisica, pronuncia una bestemmia in diretta e cos\u00ec viene escluso dalla gara sebbene non fosse inquadrato. Nel 2006/2007 riprende la carriera teatrale, partecipando a vari spettacoli tra i quali la tourn\u00e9e di \"Quei bravi racazzi\" con Alessandro Paci. Nel 2008 partecipa al film \"Un'estate al mare\" di Carlo Vanzina. Nel 2009 ripropone nuovamente \"Pinocchio\" con Paci e Monni.\nDal 30 gennaio 2017 fa nuovamente parte del cast de \"L'Isola dei Famosi\", giunta alla 12\u00aa edizione, ma dopo 23 giorni decide di ritirarsi dal programma per via di una lite avuta con Raz Degan e Moreno (il quale ha affermato che il modello israeliano avrebbe insultato pesantemente la moglie di Massimo, Elena Labate).\nVita privata.\n ed \u00e8 un grande tifoso della Fiorentina."}
{"id": "208088", "revid": "124294453", "url": "https://it.wikipedia.org/wiki?curid=208088", "title": "London After Midnight", "text": "I London After Midnight sono un gruppo musicale statunitense di Los Angeles, California.\nStoria del gruppo.\nFormati all'inizio degli anni novanta dal cantante Sean Brennan, hanno cominciato con degli spettacoli al club Helter Skelter di Los Angeles. La popolarit\u00e0 cresceva rapidamente, tanto che ad alcuni concerti in Messico (Citt\u00e0 del Messico e Guadalajara nel 1994) hanno attirato una folla di 5000 fan, e grazie alla pubblicazione dell'album \"Selected Scenes from the End of the World\" da parte di una casa discografica tedesca, furono presto conosciuti anche in Europa.\nNel 1996 la band pubblic\u00f2 \"Psycho Magnet\" e cominci\u00f2 una serie di concerti negli Stati Uniti, in Europa e in America del Sud, dove ebbero un buon riscontro di pubblico, e ricevettero apprezzamenti da band come i Nine Inch Nails e i Metallica.\nNel 1998 continuarono gli con una serie di grandi spettacoli, come lo \"Zillo Summer Festival\" in Germania, pubblicarono l'album \"Oddities\" ed un video di 30 minuti intitolato \"Innocence Lost\".\nIn uno speciale televisivo sulla vita notturna di Los Angeles, di \"E! Entertainment Television\" (autunno 2000), \u00e8 stata inserita anche un'intervista con Sean Brennan e due minuti di musica dei LAM. Questo speciale fu trasmesso in 120 nazioni.\nNell'estate 2001 i London After Midnight parteciparono al \"Wave festival\" in Germania, dov'erano presenti, per loro, 10000 spettatori. Il loro tour li port\u00f2 nuovamente nelle Americhe e l'anno successivo parteciparono al \"M'era Luna festival\" assieme agli HIM e agli Oomph!.\nDopo ben 9 anni di silenzio, nel settembre del 2007 esce \"Violent Acts of Beauty\", album che riprende i canoni del sound dei Nine Inch Nails gi\u00e0 citati in passato, ma che si avvicina di pi\u00f9 al modello degli Orgy sia per il timbro armonico e vocale di Sean, sia per la produzione in generale di alcuni brani come \"The Beggining of the End\" e \"America's a Fucking Disease\" ad esempio, basati su quel concerne suono di chitarre.\nL'album nel complesso \u00e8 fortemente politico, con testi meno criptici e pi\u00f9 diretti rispetto al passato, inoltre si nota la mancanza di quell'elemento (sovra)romantico che caratterizzava l'esordio \"Selected Scenes from the End of the World\".\nCuriosit\u00e0.\nI loro concerti sono sempre particolari, con finte ragnatele della grandezza di dieci metri sul palco, e performance teatrali, drammatiche, politiche, e piene d'energia."}
{"id": "208092", "revid": "15756", "url": "https://it.wikipedia.org/wiki?curid=208092", "title": "Naviglio della Martesana", "text": "Il Naviglio della Martesana, anche noto come Naviglio Piccolo (in lombardo \"Navili de la Martesana\" o \"Naviliett\"), \u00e8 uno dei navigli milanesi che collega Milano con il fiume Adda dal quale riceve le acque a Concesa poco a valle di Trezzo sull'Adda. Ebbe il nome Martesana, per il contado che avrebbe attraversato, da Francesco Sforza nel 1457, ancor prima che incominciassero nel 1460 i lavori per costruirlo.\nGiunto a Milano, dalla \"Cassina de' Pomm\" prosegue sotto l'attuale Via Melchiorre Gioia dove riceve il torrente Seveso e poi raggiunge i bastioni di Porta Nuova, dove presso il Partitore della Martesana, un tempo a cielo aperto, genera il Cavo Redefossi che, prima dell'interramento della Cerchia dei Navigli, rappresentava solamente un canale scolmatore del Naviglio della Martesana. Infatti, in origine, il Naviglio della Martesana proseguiva il suo percorso cittadino, ora interrato, cambiando nome in Naviglio di San Marco e dando poi origine al laghetto di San Marco, che scaricava le sue acque nella Cerchia dei Navigli.\nSituato a sud del Canale Villoresi, il Naviglio della Martesana \u00e8 un canale ora non pi\u00f9 navigabile largo dai 9 ai 18 metri, profondo da 0,5 a 1 metro e lungo 38,7\u00a0km (di cui alcuni coperti). Il dislivello tra l'incile e il Naviglio di San Marco, superata la Conca dell'Incoronata, era di 19 metri.\nDescrizione e percorso.\nL'assetto della Martesana vari\u00f2 periodicamente alla ricerca dell'equilibrio tra la funzione irrigatoria e di navigazione; la descrizione che segue si riferisce ai dati riportati da Carlo Cattaneo nel 1844, che rispecchiano la situazione di stabilit\u00e0 raggiunta dopo i lavori ordinati dal duca di Albuquerque, governatore di Milano (1574), fino alla chiusura della fossa interna nel 1929.\nLa presa d'acqua a Concesa avveniva a fianco di uno sfioratore a sperone lungo 268 metri, con cinque scaricatori e 29 porte per evitare, in caso di piene dell'Adda, una portata eccessiva; altri scaricatori (che potevano per\u00f2 funzionare anche come \"affluenti\") erano sistemati agli incroci coi fiumi, Molgora, Lambro e Seveso in particolare; l'eventuale ulteriore \"surplus\" d'acqua veniva sversato nel Redefossi con uno scaricatore a dodici porte. Tutto il sistema era concepito per raccogliere le piene smaltendole a valle. Le acque per l'irrigazione erano estratte da 75 bocche a sinistra e dieci in sponda destra.\nNel suo percorso attraversa i territori dei comuni di Trezzo sull'Adda, Vaprio d'Adda, Cassano d'Adda, Inzago, Bellinzago Lombardo, Gessate, Gorgonzola, Cassina de' Pecchi, Cernusco sul Naviglio, Vimodrone e Cologno Monzese; entra nel territorio di Milano in via Idro, alla periferia nordorientale della citt\u00e0, e scorre a cielo aperto fino alla \"Cassina de' Pomm\", all'angolo con via Melchiorre Gioia a Greco sotto il cui manto stradale si infossa, dal 1968, con una brusca curva a sinistra. Seguendo la via, riceve il torrente Seveso all'altezza di via Giacomo Carissimi e raggiunge i bastioni di Porta Nuova dove cambia bruscamente direzione verso sud-est cambiando nome in Cavo Redefossi.\nPrima dell'interramento della Cerchia dei Navigli, il Cavo Redefossi rappresentava solamente un canale scolmatore del Naviglio della Martesana. Nel passato il Naviglio della Martesana proseguiva infatti il suo percorso cittadino, ora interrato, verso sud-ovest superando Porta Nuova, sottopassando prima le mura spagnole, poi il ponte delle Gabelle e infine incontrando la conca dell'Incoronata, dopo la quale cambiava nome in Naviglio di San Marco. Poco dopo dava origine al laghetto di San Marco, che si immetteva nella Cerchia dei Navigli attraverso la conca di San Marco.\nStoria.\nIl progetto e l'inizio dei lavori.\nLa storia documentale del Naviglio della Martesana ebbe inizio il 3 giugno 1443 quando Filippo Maria Visconti (1412-1447) approv\u00f2, con una disposizione intitolata \"Ordo rugie extrahendi ex flumine Abdua\", il progetto, che gli era stato presentato da un gruppo di illustri cittadini milanesi guidati da Catellano Cotta, amministratore ducale del Monopolio del sale e fratello del feudatario di Melzo. Essi chiedevano di derivare le acque dell'Adda per realizzare un canale utilizzabile sia per l'irrigazione, sia per azionare sedici mulini (il duca ne autorizz\u00f2 dieci).\nIl corso individuato prevedeva che il canale venisse alimentato da una presa d'acqua (incile) situata poco a valle del castello di Trezzo sull'Adda, in un punto in cui il fiume ha una strettoia e la corrente sarebbe stata sufficiente per garantire un flusso costante. Il canale avrebbe poi costeggiato l'Adda per dirigersi a occidente dopo Cassano d'Adda, raggiungere Inzago, seguirne per un tratto il fossato di cerchia e puntare verso Trecella e Melzo per confluire nel torrente Molgora.\nFilippo Maria Visconti mor\u00ec nel 1447 e, dopo la parentesi della Repubblica Ambrosiana, gli successe Francesco Sforza che nel 1457 proman\u00f2 un editto, sottoscritto da Cicco Simonetta, che diede il via alla progettazione del \"Navilio nostro de Martexana\", dove l'utilizzo dell'aggettivo \"nostro\" non \u00e8 casuale, ma \u00e8 atto a sancire l'aspetto di pubblica utilit\u00e0 dell'opera.\nIn seguito agli eventi che videro Milano in guerra con Venezia e che portarono alla pace di Lodi, lo Sforza aveva compreso il valore militare ed economico di un canale utilizzabile per la navigazione, in quella che era considerata un'area di frontiera strategica per il ducato, e ne modific\u00f2 il percorso, portandolo a raggiungere Milano, per inserirlo in un pi\u00f9 vasto disegno di collegamento della citt\u00e0 con l'Adda e il Ticino.\nUn decreto del 1\u00ba luglio dello stesso anno segn\u00f2 l'inizio dei lavori guidati da un folto gruppo di ingegneri ducali, cui spettava il compito di reclutare le maestranze, procurare i materiali e dirigere i lavori. Fra questi il pi\u00f9 noto era Bertola da Novate, che gi\u00e0 ai tempi dei Visconti si era occupato del canale, e a lui il duca affid\u00f2 la direzione dei lavori; citato in un appunto leonardesco fu erroneamente ritenuto per lungo tempo l'unico progettista ed esecutore dei lavori.\nIl primo tratto della Martesana fino al Seveso (\"Cassina de' Pomm\") fu completato in otto anni e reso navigabile nel 1471, quand'era duca Galeazzo Maria; la fossa interna fu raggiunta nel 1496, durante il ducato di Lodovico il Moro.\nIl tracciato e l'impatto sull'economia.\nIl cambiamento del percorso rispetto al progetto del 1443 pose un problema: signori e notabili della zona, consci dei vantaggi che ne sarebbero derivati, esercitarono pressioni perch\u00e9 il canale lambisse le loro terre e i borghi in modo da offrire comodi approdi. Questa \u00e8 la ragione per cui la Martesana ha un tracciato cos\u00ec tortuoso: fu una scelta politica e non tecnica, come invece era avvenuto sul primo tratto del Naviglio Grande, dove c'era l'esigenza di addolcire le pendenze.\nL'attraversamento dei borghi di Inzago, Gorgonzola e Cernusco, il collegamento con i loro fossati di cerchia, la costruzione di ponti in corrispondenza delle strade furono le sfide che si trovarono ad affrontare Cristoforo da Inzago e Filippo Guascone, gli ingegneri ducali incaricati di seguire questo aspetto dei lavori.\nLa costruzione del naviglio ebbe un forte impatto sull'economia locale: furono ingaggiati centinaia di scavatori e di carpentieri per la realizzazione dell'alveo e delle sponde; nelle zone di Vaprio e di Trezzo furono attivate cave di ceppo dell'Adda, la pietra utilizzata per gli argini; fra Gessate e Bellinzago Lombardo furono aperte cave di argilla e costruite almeno tre fornaci per la cottura dei mattoni.\nI circostanti boschi di querce e carpini fornirono sia la legna per le fornaci, sia i pali per il rinforzo delle sponde. Queste attivit\u00e0 talvolta entravano in conflitto con gli interessi dei proprietari terrieri, che spesso erano enti ecclesiastici come la Veneranda Fabbrica del Duomo o l'Ospedale Maggiore (Ca' Granda) o monasteri cittadini. Fu perci\u00f2 necessario creare un organismo apposito che si occupasse di queste e delle molte altre questioni e diatribe che sorgevano a causa del canale: il \"Generalis Commissarius super ordinariis Navigi Martexane\".\nL'incrocio delle acque.\nPer gran parte del suo percorso il Naviglio della Martesana scorre, contrariamente agli altri navigli, perpendicolarmente alla linea di displuvio incrociando quindi le acque in discesa dalle colline della Brianza e in particolare i torrenti Trobbia e Molgora e il fiume Lambro. Le campagne della Bassa milanese erano caratterizzate da una mescolanza di terra e acqua non sempre proficua da un punto di vista agronomico; i grandi volumi d'acqua scendevano dall'Alta pianura andandosi a mescolare nelle risorgive, rendendo spesso i terreni paludosi e sortumosi.\nUno degli effetti della costruzione del Naviglio fu quella di raccogliere e incanalare le acque pluviali e permetterne una distribuzione pi\u00f9 razionale, regolata tramite un sistema di rogge alimentate da bocche di portata controllata. Si calcola che l'area valorizzata in questo modo fu di circa 25.560 ettari, mentre 460 erano quelli a prato permanente.\nDal punto di vista della navigazione, Molgora e Lambro erano superati da ponti-canali.\nIl collegamento con la fossa interna.\nInizialmente, come abbiamo visto, il Naviglio non confluiva nella fossa interna dei navigli, ma scaricava le acque nel Lambro e nel Seveso arrestandosi alla \"Cassina de' Pomm\"; fu con \"la reformazione del naviglio nostro de Martexana\", voluta da Lodovico il Moro, che il canale nel 1496 venne prolungato fino in citt\u00e0 e congiunto ai navigli interni, la cui fossa, contemporaneamente, fu resa interamente navigabile realizzando cos\u00ec il collegamento del Ticino all'Adda.\nIl superamento del dislivello esistente fra il canale e la fossa interna, assieme al fatto che questa avrebbe dovuto ricevere un maggiore carico idrico, aveva presentato notevoli difficolt\u00e0 tecniche e impegnato a lungo i progettisti nella ricerca di una soluzione ottimale. \u00c8 certo e documentato che progettista e sovrintendente delle opere necessarie al congiungimento del naviglio con la fossa interna fosse Bartolomeo della Valle, allora ingegnere ducale.\nL'opera fu completata con un sistema di conche di navigazione successive: la prima a Gorla, a monte della \"cassina de' Pomm\", per regolarizzare il flusso delle acque, le altre due, quelle dell'Incoronata e quella di San Marco, per superare il restante dislivello. Tre altre conche, a Groppello, Inzago e Bellinzago, completavano il sistema. Le conche non erano una novit\u00e0: la prima, quella di Viarenna che univa il Naviglio Grande con la fossa interna, \u00e8 del 1437. L\u00e0 si trattava di portare i natanti a un livello pi\u00f9 alto, qui di farli scendere a uno pi\u00f9 basso, ma ora il sistema era completo e agibile.\nIl contributo di Leonardo da Vinci.\nTra il 1484 e il 1500, Leonardo da Vinci era ospite della corte sforzesca e sono stati molti, specialmente nell'Ottocento, ad accreditargli addirittura l'invenzione delle \"conche\" e una sua diretta partecipazione al compimento della Martesana, quasi a nobilitare ulteriormente, con la presenza del genio, un'opera gi\u00e0 di per s\u00e9 straordinaria; anche oggi non \u00e8 raro leggere di tale partecipazione. Di certo vi \u00e8 soltanto che nello schizzo \"Immagine schematica di Milano in pianta e in profilo orizzontale\", il Martesana viene riportato da Leonardo come opera gi\u00e0 compiuta, mentre in un successivo foglio si vedono dettagliati disegni e appunti relativi alla conca di San Marco, che determineranno le modalit\u00e0 costruttive del dispositivo idraulico per il futuro.\n\u00c8 invece sicuro che nel 1516 Francesco I commission\u00f2 a Leonardo, in occasione del suo secondo soggiorno ambrosiano, un progetto per un collegamento diretto di Milano con l'Adda a monte del suo tratto non navigabile, tra Paderno e Trezzo. Leonardo forn\u00ec due possibili soluzioni: l'apertura di un nuovo canale che da Paderno si dirigesse a ovest attraversando la pianura prima di rivolgersi a sud all'altezza di Milano o, in alternativa, un ardito progetto con canali, pozzi e chiuse a contrappeso in gallerie scavate nella viva roccia che sovrasta la destra del fiume, dove poi fu costruito il naviglio di Paderno.\nIdee troppo ardite per essere realizzate, soprattutto da altri, con i mezzi allora a disposizione. Entrambi i progetti sono riportati in dettaglio, con addirittura il calcolo dei costi, nel citato \"Codice Atlantico\".\nIl sogno sforzesco di collegare Milano direttamente con il lago di Como dovette attendere quasi altri tre secoli per realizzarsi: il dislivello dell'Adda fra Brivio e Trezzo dopo molti tentativi fu superato dal Naviglio di Paderno solo nell'ottobre 1777, regnante Maria Teresa d'Austria.\nIl Naviglio della Martesana ricalca in parte la moderna strada statale 11 Padana Superiore. Quest'ultima, a sua volta, ha circa lo stesso percorso della \"via Gallica\", strada romana che collegava \"Gradum\" (Grado) ad \"Augusta Taurinorum\" (Torino) passando da \"Patavium\" (Padova), \"Vicetia\" (Vicenza), \"Verona\" (Verona), \"Brixia\" (Brescia), \"Bergomum\" (Bergamo) e \"Mediolanum\" (Milano) .\nLa gestione del Naviglio - Canale navigabile o irriguo?\nNel 1497 alcuni proprietari di diritti d'acqua del Milanese, fra i quali la potente Abbazia di Chiaravalle, intentarono una causa contro il ducato per dare precedenza all'uso irriguo delle acque. Nella sentenza finale Ludovico il Moro (figlio di Francesco Sforza) ribad\u00ec che lo scopo prioritario del Naviglio della Martesana era la navigazione. Non rester\u00e0 un episodio isolato, ma solo il primo atto di una contesa infinita tra la citt\u00e0 interessata ai traffici e quindi alla navigabilit\u00e0 e la campagna, che vedeva il canale come una fonte d'acqua per l'irrigazione.\nFin dalla conclusione dei lavori, infatti, l'aspetto pi\u00f9 problematico della gestione del naviglio fu quello di conciliare il suo doppio ruolo di canale navigabile e di dispensatore d'acqua.\nLa costruzione di numerosi canali secondari alimentati da bocche che attingevano dal naviglio era stata incoraggiata e trovava fondamento nel diritto consuetudinario, in seguito recepito dagli statuti cittadini, cio\u00e8 il cosiddetto \"diritto di acquedotto\", che conferiva la facolt\u00e0 a chiunque ne facesse richiesta di condurre acqua dal naviglio nei canali secondari, con il solo obbligo di provvedere alla manutenzione degli stessi e degli eventuali ponti necessari.\nFu solo dall'ultimo decennio del Quattrocento che le concessioni incominciano a essere rilasciate dietro pagamento di una somma di denaro alla Camera ducale. Il titolare della concessione poteva poi rivenderla o affittarla ad altri (la \"ragione d'acqua\").\nDopo la caduta di Lodovico il Moro nel 1499, il ducato cambier\u00e0 pi\u00f9 volte il sovrano e a francesi e spagnoli si alterneranno eredi degli Sforza, prima del lungo dominio spagnolo (1535-1706). Ogni nuovo signore, re, imperatore o duca che fosse, trovava nell'imposizione di nuove tasse e gabelle sui traffici e nella vendita dei diritti d'acqua un facile mezzo per finanziare le casse dell'erario, dissanguate dalla guerra. Nel 1515, Ercole Massimiliano Sforza cede ai milanesi i diritti d'acqua dei navigli per \"soli\" 50.000 ducati, diritti che in realt\u00e0 aveva gi\u00e0 in gran parte venduto ai proprietari di terre che ne approfittavano abbondantemente. Tornano i francesi e Francesco I decide che i canali erano e restavano patrimonio dello Stato! Nel 1522 Francesco II Sforza \u00e8 duca di Milano, ma nel 1524 la citt\u00e0, stremata dalla peste, si riconsegna ai francesi; cinque anni dopo Carlo V gli riconcede il ducato, che terr\u00e0 fino alla sua morte nel 1535.\nLa situazione \u00e8 drammatica: nel 1529 la gente moriva di fame per le strade e l'anno successivo le campagne abbandonate attorno alla citt\u00e0 erano invase da branchi di lupi e molte furono le vittime; la Martesana non \u00e8 praticamente pi\u00f9 navigabile per le troppe sottrazioni d'acqua. Francesco II Sforza fa demolire la conca di Gorla, rimpiazzandola con una nuova alla \"Cassina de' Pomm\", e abbattere il ponte-canale sul Lambro per riportare acqua nel naviglio. Navigabilit\u00e0 e disponibilit\u00e0 idrica per l'irrigazione migliorarono, ma la distruzione del ponte-canale Martesana sul Lambro (attuale Cologno), che era un ponte in pietra a tre capate, port\u00f2 a molti disagi anche di natura molto grave: il confluimento delle acque del Lambro direttamente sul Naviglio crearono disastrose inondazioni durante i periodi di forte pioggia. Non potendo ricostruire un nuovo ponte-canale causa carenza di fondi (poich\u00e9 il Lambro si era allargato cos\u00ec tanto che il ponte avrebbe richiesto ben cinque campate) la situazione rimase praticamente ingestita fino alla morte di Francesco II.\nIl successore dello Sforza, tent\u00f2 di risolvere le piene del Lambro costruendo 19 bocche nell'area dove si incrociavano i due corsi d'acqua ma la situazione non miglior\u00f2 in modo soddisfacente: le inondazioni ora interessavano un'area inferiore rispetto a prima ma ad ogni piena le zone comprese fra Crescenzago, Cascina Olgetta e Cascina Gobba finivano sott'acqua. In periodi di scarsa pioggia, invece, la navigazione era migliorata nel tratto terminale, ma non a monte, tanto che le autorit\u00e0 spagnole intervennero proibendo, per due giorni alla settimana, l'estrazione dell'acqua perch\u00e9 le barche potessero galleggiare e successivamente (1571) facendo derivare un nuovo corpo d'acqua dall'Adda a Groppello, costruendo un piccolo ponte-canale sul Molgora e aumentando l'ampiezza del canale.\nFinalmente, nel 1574, la Martesana tornava a essere navigabile per merito del governatore, il duca di Albuquerque che aveva disposto i lavori, ma non con poche difficolt\u00e0: la corrente rendeva impegnativa la navigazione in risalita e la quantit\u00e0 di fango, tronchi e detriti che il Lambro riversava nel Naviglio, creava quasi delle dighe che compromettevano la navigazione in entrambi i sensi. Bisogn\u00f2 attendere fino al 1900 prima che il ponte-canale venne ricostruito, rifatto il letto e consolidate le sponde: fino ad allora, per pi\u00f9 di due secoli, si cerc\u00f2 di limitare i danni con sistemi empirici, con risultati solo modesti, e di fatto la Martesana non ricevette alcuna opera di manutenzione dal 1471 al 1931.\nDue secoli d'oro.\nDalla fine del 1500, comunque, incominci\u00f2 per il Naviglio della Martesana un periodo di grande attivit\u00e0 che dur\u00f2 fino a tutta la seconda met\u00e0 dell'Ottocento e che ebbe il suo culmine dopo l'apertura del Naviglio di Paderno nel 1777. A Milano giungevano derrate alimentari fresche (frutta, verdure, bestiame da macello, formaggi), foraggi e paglia, vino, granaglie (frumento, orzo, miglio e mais, la cui coltivazione era stata introdotta nel ducato nel 1519), materiali da costruzione e laterizi, calce, sabbia, manufatti, utensili vari, sedie e mobili. Dalla citt\u00e0 partivano filati e stoffe e i manufatti delle numerosissime botteghe artigiane di ogni genere.\nC'\u00e8 sempre per\u00f2 il problema delle piene del Lambro a creare difficolt\u00e0: essendo giudicata troppo costosa la ricostruzione del ponte-canale, si rimedia con un ponte di legno su cui possono passare barcaioli e cavalli quando il fiume ingrossa troppo per essere guadato. Le tasse, i pedaggi e le gabelle sono pesanti e non si distingue tra barche piene o semicariche. Tra Trezzo e Brivio prosperano i mulattieri addetti ai trasbordi.\nDopo il 1777, il traffico \u00e8 pi\u00f9 pesante: ferro, marmo, sempre pi\u00f9 legname, carbone. Nell'occasione, il governo austriaco sospende i \"dazi di catena\" e garantisce alle barche il \"carico di ritorno\" con il trasporto del sale a Lecco. Nel 1782 si apre una regolare linea per i passeggeri dal \"tombon de San Marc\" alla citt\u00e0 lariana e nel 1800 incomincia il servizio \"el barchett de Vaver\" (Vaprio), la barca corriera resa celebre dal film di Ermanno Olmi, \"L'albero degli zoccoli\".\nIl bacino della \"Cassina de' Pomm\", grazie anche alla conca che tratteneva le acque, era diventato il porto per sabbia e ghiaie, merci che raramente arrivavano a San Marco. La strada alzaia risaliva con la Martesana a sinistra e un canale sulla destra. Derivato dal naviglio poco a monte, azionava tre grossi mulini (\"bianco\" per il frumento, \"giallo\" per il grano turco e \"terzo mulino\" perch\u00e9 costruito per ultimo) e si ricongiungeva al Martesana, con una rumorosa cascata, subito dopo la conca. Oggi la stessa roggia \u00e8 quella che alimenta il ruscello e i giochi d'acqua del piccolo\nParco della \"Cassina de' Pomm\".\nCome si navigava.\nLe \"navi\" impiegate (cos\u00ec le chiamavano i cronisti del tempo) erano uguali a quelle usate sul Naviglio Grande. Cagnone, mezzane e borcelli erano per\u00f2 costruiti in cantieri sul Lario invece che sul Ticino o sul Lago Maggiore. Erano governate con lunghi timoni mobili a barra e con l'ausilio di pertiche; l'equipaggio era costituito da tre uomini, un \"parone\" e due aiutanti. Per formare i nuovi equipaggi divenuti indispensabili dopo il congiungimento con il lago di Como, furono fatti venire da Sesto Calende e dal Ticino \"paroni\" esperti col compito di istruttori.\nLa risalita da Milano, controcorrente, avveniva necessariamente al traino di cavalli che rimontavano la strada alzaia in \"cobbia\" (convoglio) di cinque barche con cinque cavalli; nel percorso da Trezzo a Brivio, i cavalli diventavano 12. La discesa avveniva di norma sul filo della corrente, ma spesso si impiegavano anche i cavalli, sia per velocizzare il viaggio, sia per la necessit\u00e0 di riportarli a valle. Considerando l'intero percorso, da Lecco a Milano erano necessarie quindici ore, mentre per risalire potevano volercene fino a settanta.\nPartenza rigorosamente all'alba, perch\u00e9, come su tutti i navigli, era tassativamente vietato viaggiare di notte (disposizione che rester\u00e0 sempre in vigore) ed era indispensabile sfruttare al massimo le ore di luce; ma come si pu\u00f2 facilmente calcolare il viaggio poteva durare parecchi giorni. Pi\u00f9 \"rapidi\" i collegamenti passeggeri: si poteva scendere da Trezzo a Milano in sette ore e ritornarvi in dodici. In citt\u00e0, per trasferirsi dal laghetto di San Marco alla Darsena, una barca carica impiegava quattro ore.\nPersonalit\u00e0 storiche che viaggiarono sul Naviglio.\nPur mancando documentazione diretta sul fatto, dagli appunti leonardeschi si deduce che Leonardo navig\u00f2 sul naviglio diretto alla Villa Melzi d'Eril di Vaprio d'Adda, nella quale soggiorn\u00f2 e probabilmente incominci\u00f2 un grande affresco terminato in seguito da un suo allievo.\nA partire da Carlo Borromeo praticamente tutti gli arcivescovi milanesi navigarono sulle acque del Naviglio per recarsi a Groppello presso la Villa Arcivescovile.\nGabrio Serbelloni dopo la sua lunga movimentata vita militare si ritir\u00f2 nella sua villa di Gorgonzola, dalla quale nel 1579 dett\u00f2 dettagliate disposizioni sulla navigazione dei barconi ospedale durante la peste, basate su una profonda e personale conoscenza del Naviglio.\nNel 1649 vi navig\u00f2 la giovane Maria Anna d'Asburgo, proveniente da Vienna e diretta a Finale Ligure, dove l'attendevano le navi dello sposo, Filippo IV di Spagna.\nEvento analogo si ebbe il 30 maggio 1708 quando un corteo accompagn\u00f2 a Milano Elisabetta Cristina, duchessa di Braunschweig-Wolfenb\u00fcttel, futura moglie dell'imperatore Carlo VI e madre di Maria Teresa d'Austria. Il corteo si imbarc\u00f2 a Trezzo alle 10 del mattino e giunse a Milano alle 8 di sera sotto un acquazzone torrenziale. Nei quindici giorni precedenti vi fu un tale traffico di merci pregiate e vettovaglie che il naviglio dovette essere chiuso alla navigazione ordinaria.\nAnche l'arciduca Ferdinando, fratello dell'imperatore Giuseppe II, navig\u00f2 sul Naviglio da Trezzo a Vaprio di ritorno dall'inaugurazione del Naviglio di Paderno mentre comp\u00ec il resto del rientro a Milano a cavallo accompagnato da cani e battitori: la stagione di caccia era appena incominciata e i boschi dell'Adda erano una meta allettante.\nIn epoca pi\u00f9 recente fra i \"navigatori\" del Naviglio vi sono stati Alessandro Manzoni, Cesare Beccaria, Cesare Cant\u00f9, il Parini e Luigi Marchesi, il celebre sopranista, ritiratosi a fine carriera, dopo avere calcato tutte le scene d'Europa, nella sua villa di Inzago.\nLa flora e la fauna.\nIl Naviglio della Martesana, essendo un canale artificiale, ha caratteristiche idrobiologiche diverse da quelle del fiume di origine.\nLa consistenza del fondale \u00e8 influenzata sia dalla corrente, che non \u00e8 regolare lungo tutto il corso ma \u00e8 pari a 25\u00a0m\u00b3/s a Trezzo e 1\u00a0m\u00b3/s a Milano, sia dalle periodiche \"operazioni di messa in asciutta\" e pulizia del fondale che avvengono due volte all'anno, in marzo e in settembre.\nIl fondale \u00e8 di tipo ciottoloso all'inizio del corso, ma la granulometria diminuisce con il decrescere della corrente e il conseguente maggior deposito di detrito.\nIl naviglio condivide naturalmente tutte le peculiarit\u00e0 florofaunistiche del territorio che attraversa; qui segnaliamo solo alcune specie che ne caratterizzano direttamente le acque e le sponde. La vegetazione \u00e8 rappresentata da piante sommerse che ricoprono il fondale durante i mesi estivi formando densi tappeti dove la corrente \u00e8 pi\u00f9 moderata: le piante sono la peste d'acqua, l'erba coltellina e il ceratophyllum demersum; talvolta sugli argini si trovano anche delle cannucce palustri.\nPer quanto riguarda la fauna, il tratto dall'incile a Groppello \u00e8 assimilabile a quello parallelo dell'Adda, mentre a valle sono scarsissimi i mammiferi, rappresentati quasi esclusivamente da ratti e arvicole; nel territorio di Milano, sono presenti famiglie di nutrie (Myocastor coypus). Pi\u00f9 ricca l'avifauna, non sempre \"naturale\": gallinelle d'acqua e folaghe, germani reali, martin pescatore, gabbiani all'incrocio con il Lambro (segnale di non buone condizioni di pulizia ambientale), gazze; anitre e oche comuni introdotte dall'uomo. Tra gli anfibi \u00e8 ben presente la rana verde.\nLa popolazione ittica del Naviglio \u00e8 abbondante, naturalmente simile a quella dell'Adda e tenuta sotto stretto controllo; durante le operazioni di messa in asciutta la pesca \u00e8 proibita e il pesce, che si affolla nelle concavit\u00e0, viene recuperato dal personale dell'Ufficio Pesca della Provincia di Milano che provvede a liberarlo nel corso d'acqua pi\u00f9 vicino e idoneo alla sua sopravvivenza. Vengono compilati verbali sulle specie e il peso del pesce recuperato e nei due mesi successivi alla messa in asciutta il personale procede a ripopolare il naviglio con lo stesso quantitativo di pesce.\nAbbondanti sono anche gli esemplari di tartaruga d'acqua dolce del genere Trachemys non originaria dell'habitat, a causa continuo rilascio di esemplari allevati domesticamente.\nIl presente e il futuro.\nNel 1958 il Naviglio della Martesana fu declassato da via di trasporto a canale irriguo; scomparvero cos\u00ec anche gli ultimi barconi che portavano sabbia da Vimodrone a Milano e il naviglio fu abbandonato a se stesso, fatta eccezione per la pulizia delle prese d'acqua. Fu negli anni ottanta che si afferm\u00f2 il concetto del bene ambientale da salvaguardare e da rivalutare. Incominci\u00f2 il comune di Milano, con la radicale ripulitura delle sponde e l'apertura di una pista ciclo-pedonale da \"Cassina de' Pomm\" fino a Crescenzago, passando per Parco della Martesana a Gorla, mentre da parte di privati incominci\u00f2 il restauro-recupero di edifici ormai fatiscenti e gli abitanti ricavavano minuscoli orti e giardini tra i nuovi condomini.\nDa allora si \u00e8 visto un continuo fiorire di iniziative: i comuni rivieraschi hanno provveduto a sistemare le sponde e ad asfaltare il loro tratto di alzaia chiudendolo al traffico motorizzato e hanno creato spazi per il tempo libero e l'incontro. Dal 2009 si va in bicicletta da Milano a Groppello sull'asfalto e, con sottopassi, sono stati eliminati gli incroci pi\u00f9 pericolosi con la viabilit\u00e0 ordinaria (Gorgonzola e Vaprio d'Adda). Si pu\u00f2 proseguire fino a Trezzo e lungo il naviglio di Paderno su pista sterrata e proseguire sino a Lecco.\nA Cassano ha inizio l'area protetta del parco Adda Nord, istituito nel 1981 e che ha svolto azioni di grande efficacia. Dal 2009 si pu\u00f2 navigare in battello elettrico da Canonica a Concesa: \u00e8 un tratto di soli quattro chilometri ma di grande impatto paesaggistico e storico; tra l'altro alla navigazione sono collegate visite, in carrozza a cavalli, ai luoghi pi\u00f9 significativi e soste enogastronomiche all'insegna della tradizione locale.\nIl Comitato per il restauro delle chiuse dell'Adda con la Provincia di Milano con il sostegno della Regione Lombardia, hanno chiesto e ottenuto (2010) l'inclusione dei navigli milanesi nel progetto \"Canaux Historiques: Voies d'Eau Vivantes\", un programma di recupero e riqualifica dei canali navigabili storici della Commissione europea, finanziato con 3,5 milioni di euro. A beneficiare della quota italiana saranno probabilmente le conche da Trezzo a Paderno.\nSpera invece di trovare sponsor e finanziamenti per essere ultimato prima dell'Expo 2015 il \"Progetto per la valorizzazione della conca delle Gabelle e realizzazione di una fontana canale\": ci\u00f2 che resta della conca (\u00e8 la conca dell'Incoronata dopo l'ex ponte delle Gabelle) \u00e8 il pi\u00f9 antico manufatto esistente della Milano dei navigli ed \u00e8 di ideazione leonardesca; \u00e8 situato in un piccolo soffocante giardino in fondo a via San Marco, sotto il livello stradale e il progetto vuole ricrearle attorno l'ambiente acqueo originario.\nIl percorso.\nL'incile e Concesa.\nL'incile del Naviglio si trova in localit\u00e0 Concesa in corrispondenza di una conca idraulica alimentata con la tecnica del sifone, mentre l'incile originario era situato poco pi\u00f9 a monte: la sua posizione \u00e8 attualmente contrassegnata da un grosso masso affiorante. Per il primo tratto, tra Concesa e Vaprio, il Naviglio corre in posizione parallela ma soprelevata rispetto al fiume, dal quale \u00e8 separato con arginature.\nLo costeggia l'alzaia, un tempo usata per il traino dei barconi e ora comoda pista ciclopedonale sterrata. Seguendo la sua corrente, alla destra i primi edifici storici che si scorgono sono, ancora in localit\u00e0 Concesa, Villa Gina, costruzione neorinascimentale e attuale sede del Parco Adda Nord, e il Santuario della Divina Maternit\u00e0, appartenente all'ordine dei Carmelitani Scalzi.\nVaprio d'Adda.\nProseguendo sull'alzaia, dall'altra parte del fiume Adda si scorge il villaggio operaio di Crespi d'Adda, entrato nel 1995 a far parte del patrimonio dell'umanit\u00e0 dell'UNESCO. Poco pi\u00f9 avanti, sulla sponda destra del Naviglio si trova un ruotone di ferro a 8 pale dal diametro di 7\u00a0m che era utilizzato per irrigare il pregevole parco della Villa Castelbarco Albani, sita sull'altura detta Monasterolo. Poco prima del ponte sull'Adda percorso dalla strada statale n. 11 si incontra la cartiera Binda ex \"ditta Maglia e Pigna\" con le bocche di alimentazione delle turbine (ora smantellate) per la produzione di energia elettrica.\nNello stesso luogo operava fino a tutto il XVII secolo un maglio per la frantumazione delle pietre del Brembo usate poi nelle fornaci di Villa Fornaci; nel 1868 la cartiera entr\u00f2 a far parte del gruppo \"Cartiere Ambrogio Binda\", gi\u00e0 proprietario delle cartiere della Conca Fallata e di quella di Crusinallo (Omegna).\nOltrepassando il ponte della statale sulla destra si scorge, in cima a dei giardini a terrazze, Villa Melzi d'Eril, costruita nel 1482 sui resti di un precedente castello e rimaneggiata nei secoli successivi fino all'attuale aspetto neoclassico. Vi soggiorn\u00f2 diverse volte Leonardo da Vinci, su invito di Francesco Melzi. \u00c8 controversa fra gli storici l'ipotesi sulla collaborazione di Leonardo alla creazione dell'affresco raffigurante la Madonna col Bambino (detta \"Il Madonnone\") che si trova nella villa; recenti studi ritengono pi\u00f9 verosimile che l'autore fosse un suo allievo.\nPrima di arrivare a Groppello, un altro bell'esempio di archeologia industriale, il cotonificio Archinto, poi Velvis (\"Vel\"luti \"Vis\"conti), edificato in stile neogotico.\nGroppello d'Adda.\nPresso il ponte di Groppello si trova un altro grande ruotone, il \"rudun\", con un diametro di 11 metri, costituito da 12 pale e voluto da Carlo Borromeo nel 1618 per portare l'acqua a livello della strada e permettere cos\u00ec l'irrigazione degli orti e dei giardini della villa arcivescovile. L'acqua vi giungeva attraverso un canaletto posto a valle del ponte.\nIl ruotone attuale fu ricostruito fedelmente all'originale nel 1989, e successivamente nel 2009 (dopo che anni di incuria lo avevano ridotto a un rudere). Il ponte ha la particolarit\u00e0 di essere neogotico con bugnati in ceppo nella parte a monte e a tutto sesto sul lato a valle. Vicino al ponte sono ancora visibili gli antichi lavatoi e, poche decine di metri pi\u00f9 a valle, l'antica conca di navigazione.\nLa villa arcivescovile, separata dal naviglio da un ampio giardino, \u00e8 situata in posizione sopraelevata tra Adda e naviglio; la costruzione attuale risale al XVI secolo anche se gi\u00e0 dall'XI secolo vi si trovava la residenza permanente del procuratore dell'arcivescovo di Milano. L'edificio \u00e8 a tre piani con pianta a U, le ali esterne sono rivolte all'entrata, alla quale si accede con una scala esterna a due rampe unite in un balcone centrale.\nAvvicinandosi a Cassano d'Adda, poco dopo l'abitato di Fara Gera d'Adda situato dall'altra parte del fiume, si incontra il cosiddetto \"Salto del Gatto\": \u00e8 il punto in cui il canale Villoresi sfocia nell'Adda.\nCassano d'Adda, Inzago e Bellinzago Lombardo.\nLa Martesana non entra nel centro cittadino, lasciandolo sulla sinistra, e descrive un'ampia curva (\"la volta\") a destra puntando a occidente. Una piccola deviazione consente di ammirare la splendida Villa Borromeo, neoclassica con spunti baroccheggianti, e i suoi giardini e arrivando all'Adda il Castello Borromeo, fortificato nelle attuali forme da Bartolomeo Gadio tra il 1451 e il 1474, che ospit\u00f2 Carlo Magno.\nPochi chilometri e si giunge a quello che Cesare Cant\u00f9 descrive come \"uno dei pi\u00f9 ameni luoghi di villeggiatura attorno a Milano\". Costruite tra il 1500 e il 1800, nel borgo esistono ancora diciotto tra ville nobiliari e dimore patrizie, quasi tutte residenze estive di famiglie milanesi. La pi\u00f9 caratteristica, sulla sponda destra del Martesana, \u00e8 villa Aitelli: vista da lontano, col suo grande corpo di fabbrica rettangolare e l'alta torre ottagonale, sembra una chiesa col suo campanile. In realt\u00e0 lo era e apparteneva alla congregazione degli Umiliati.\nDopo lo scioglimento dell'ordine (7 febbraio 1571), san Carlo Borromeo la don\u00f2, assieme a una copia della Sindone, al suo segretario Ludovico Moneta. Sempre nel territorio di Inzago, prima di lambire Bellinzago Lombardo e la sua frazione Villa Fornaci, si incontra una conca dalle strutture metalliche molto ben conservate; risale all'ultimo periodo di utilizzo della Martesana come canale navigabile (prima met\u00e0 del Novecento), quando ancora scendevano a Milano i manufatti delle industrie e le pietre delle cave situate a monte.\nDa Gorgonzola a Milano.\nEntrando a Gorgonzola la Martesana descrive un semicerchio a sud assecondando il tracciato dell'antica fossa difensiva che abbraccia l'antico borgo dov'erano numerosi gli approdi e, ancora oggi, i lavatoi; la scavalca un curioso ponte coperto, da Ca' Busca alla stretta alzaia in pietra, che ha l'aspetto di una piccola casa in legno, sospesa a mezz'aria.\nLasciata la citt\u00e0 natale del caratteristico stracchino erborinato, la Martesana incrocia il Molgora la cui sifonatura \u00e8 stata recentemente rifatta, sfiora il territorio di Cassina de' Pecchi e varca il limite di Cernusco sul Naviglio; lambisce la citt\u00e0 a sud, ma \u00e8 accompagnata su tutto il territorio comunale dai tre chilometri di lunghezza del Parco azzurro dei germani, che comprende sulla sponda destra anche gli storici giardini pubblici e sulla sinistra vaste aree gi\u00e0 destinate a parchi privati..\nNei pressi del centro cittadino, sulla sponda destra \u00e8 possibile vedere una ruota idraulica (ricostruzione del 2007). Passa per Vimodrone, . Superato il Lambro col ponte canale a Cologno Monzese, il Martesana entra a Milano."}
{"id": "208093", "revid": "1234826", "url": "https://it.wikipedia.org/wiki?curid=208093", "title": "Idrosfera", "text": "Per idrosfera si intende l'insieme delle acque presenti nei vari stati di aggregazione sul nostro pianeta, dal sottosuolo alla superficie sino agli strati dell'atmosfera.\nL'acqua che la compone pu\u00f2 trovarsi in varie zone della Terra:\nL'idrosfera si sovrappone, per certi versi, con la biosfera, e permette l'esistenza della maggior parte degli esseri viventi che compongono flora e fauna.\nEtimologia.\nIl termine \"idrosfera\" deriva dal greco antico \u1f55\u03b4\u03c9\u03c1 - \"hyd\u014dr\", acqua e \u03c3\u03c6\u03b1\u1fd6\u03c1\u03b1 - \"sphaira\", sfera.\nComposizione.\nL'idrosfera \u00e8 basata sul ciclo delle acque, che passano continuamente dallo stato liquido, a quello gassoso e, in alcuni casi, allo stato solido. La gran parte di queste acque \u00e8 raccolta negli oceani, che ne permettono il continuo riciclo.\nSul nostro pianeta si trovano 1,4 miliardi di chilometri cubi di acqua percentualmente cos\u00ec distribuita:\nIl ciclo dell'acqua.\nIl ciclo dell'acqua avviene nel seguente modo: l'acqua dei fiumi, dei laghi o dei mari evapora a causa del calore del Sole, condensandosi formano le nubi (o le nuvole). In particolari condizioni i cristalli di acqua (o goccioline) presenti nell'aria si ingrossano e, vincendo la resistenza dell'aria, cadono a terra sotto forma di pioggia, neve o grandine. L'acqua che cade alimenta anche i laghi e i ghiacciai, in parte filtra nel sottosuolo dove forma le falde acquifere. I corsi d'acqua riportano l'acqua ai mari, facendo ripetere il ciclo.\nLe acque marine.\nCirca i 2/3 della superficie terrestre sono ricoperti dalle acque di mari e oceani.\nGli oceani sono enormi bacini di acqua salata che circondano i continenti, mentre i mari sono bacini pi\u00f9 piccoli racchiusi all'interno dei continenti.\nLa salinit\u00e0 \u00e8 il peso in grammi dei sali disciolti in 1 litro di acqua; essa si esprime in g/L o in parti per mille (\u2030) ed \u00e8 in media di 35 g/L.\nLa presenza di sali disciolti fa s\u00ec che l'acqua abbia un punto di solidificazione inferiore a quello dell'acqua pura, che \u00e8 0\u00a0\u00b0C: l'acqua di mare solidifica a circa \u20131,9\u00a0\u00b0C e questo \u00e8 importante per la vita nel mare. La temperatura delle acque superficiali dipende dalla latitudine e dalla stagione: all'equatore si mantiene costante tutto l'anno intorno ai 27\u00a0\u00b0C.\nLe maree sono causate dall'attrazione gravitazionale del Sole e della Luna. Quando la luna \u00e8 in congiunzione o in opposizione al Sole, le due forze si sommano e la marea ha la massima ampiezza, cio\u00e8 la massima differenza di livello fra l'alta e la bassa marea. Questa situazione viene chiamata marea sigiziale.\nLe correnti marine sono provocate da differenze di temperatura e di salinit\u00e0 ed il loro movimento \u00e8 condizionato dalla rotazione terrestre oltre che dallo spirare dei venti. \nLe correnti superficiali si distinguono in: \"correnti calde\" e \"correnti fredde\".\nLe \"calde\" eseguono un percorso che va dalle zone equatoriali in direzione dei poli, le \"fredde\" chiudono il ciclo dalle alte latitudini verso l'equatore.\nIl loro movimento \u00e8 influenzato dalla morfologia dei bacini ed \u00e8 soggetto alla forza di Coriolis."}
{"id": "208095", "revid": "433605", "url": "https://it.wikipedia.org/wiki?curid=208095", "title": "Sichem", "text": "Sichem \u00e8 un'antica citt\u00e0, oggi sito archeologico nei pressi della citt\u00e0 moderna di Nablus, a nord di Gerusalemme.\n\u00c8 menzionata nella storia di Abramo, in Genesi: ; , ed in Gen 34:2. \nSichem \u00e8 un eponimo hivita che significa \"spalla\", \"sella\".\nNella Bibbia.\nLa localit\u00e0 \u00e8 citata, con il nome di Sekmen, nelle iscrizioni di Sesostris III che riportano di una spedizione militare organizzata intorno al 1870 a.C., che port\u00f2 alla presa della citt\u00e0, allo scopo di contenere le incursioni dei nomadi.\nFu capitale del Regno di Israele dopo la separazione dal regno di Giuda.\nNell'Antico Testamento Sichem \u00e8 citata come luogo di sepoltura del patriarca Giuseppe.\n\u00c8 importante anche come luogo ove il popolo d'Israele, terminato l'esodo, rinnov\u00f2 l'alleanza con il suo Dio prima di entrare nella \"terra promessa\" (Giosu\u00e8 24).\nAnche nel Nuovo Testamento troviamo riferimenti a Sichem, citata con il nome aramaico di Sicar: l'incontro di Ges\u00f9 con la samaritana (Giovanni 4,5).\nScavi archeologici.\nL'archeologo Ernst Sellin la identific\u00f2 con \"Tell Balata\", dove furono riportati alla luce resti del IV millennio, muraglie, portoni e il tempio della citt\u00e0 israelitica\nSellin fu a capo di un gruppo di ricercatori austriaci e tedeschi, i cui lavori dovettero interrompersi a causa dello scoppio della Prima Guerra Mondiale, per essere ripresi sotto la sua direzione dal 1926 al 1936. Gli scavi proseguirono con il contributo dei team statunitensi guidati da G. E. Wright e da B. W. Anderson nel 1956, ed infine nel 1973 con i ricercatori di W. G. Dever (Campbell 1993: 1347; Seger 1997:21)."}
{"id": "208101", "revid": "16758", "url": "https://it.wikipedia.org/wiki?curid=208101", "title": "Alpenliga", "text": "La Alpenliga fu una competizione per club di hockey su ghiaccio che si tenne dal 1991 al 1999 tra squadre italiane, austriache e slovene.\nLa prima edizione ebbe luogo nella stagione 1991-92 e vide la vittoria degli italiani Devils Milano.\nIl VEU Feldkirch \u00e8 la compagine pi\u00f9 titolata della competizione, avendo vinto le quattro ultime edizioni consecutive di torneo.\nNella stagione 1994-95 al posto della Alpenliga ebbe luogo il Torneo Sei Nazioni, al quale partecipavano anche compagini da Francia, Danimarca e Paesi Bassi.\nDalla stagione successiva si torn\u00f2 all'Alpenliga tradizionale, ma il Torneo Sei Nazioni ebbe comunque una sua seconda edizione nel 1995-1996.\nL'ultima edizione ebbe luogo nella stagione 1998-1999, al termine della quale le squadre italiane (che gi\u00e0 avevano saltato l'edizione 1997-1998) si ritirarono definitivamente. Al posto dell'Alpenliga nacque cos\u00ec l'Interliga, con squadre austriache, slovene ed ungheresi.\nRegolamento.\nLe modalit\u00e0 variarono di anno in anno, a seconda del numero delle squadre partecipanti. In genere si disputava un girone all'italiana cui seguivano dei \"play-off\", ai quali avevano accesso le prime quattro classificate. Di norma il torneo aveva termine prima di Natale, in modo da dare la possibilit\u00e0 alle squadre partecipanti di concentrarsi sui campionati nazionali."}
{"id": "208103", "revid": "339392", "url": "https://it.wikipedia.org/wiki?curid=208103", "title": "Torneo 6 nazioni", "text": ""}
{"id": "208105", "revid": "121954496", "url": "https://it.wikipedia.org/wiki?curid=208105", "title": "Allabogdanite", "text": "L'allabogdanite \u00e8 un minerale di formula (Fe,Ni)2P scoperto nell'atassite (meteorite) di Onello trovato nel 1997 nell'Aldanskij ulus nella Sacha-Jacuzia nella Siberia orientale in Russia. Chimicamente \u00e8 un fosfuro di ferro e nichel. In un primo tempo il minerale era stato classificato come barringerite ma ulteriori studi hanno stabilito che si trattava di un polimorfo di questo non ancora conosciuto.\nEtimologia.\nIl nome del minerale \u00e8 stato attribuito in onore della cristallografa russa Alla Nikolaevna Bogdanova (1947- ).\nMorfologia.\nL'allabogdanite \u00e8 stata trovata sotto forma di cristalli submillimetrici appiattiti secondo {001} con la faccia principale {001} e le altre facce probabilmente sono {110} e {100}. I cristalli si presentano spesso in geminati analoghi a quelli del gesso secondo il piano {110}.\nLa struttura del minerale \u00e8 quella del Co2Si analoga a quella della rhodarsenide, della palladodymite e della florenskyite.\nOrigine e giacitura.\nSi tratta di un raro minerale di origine extraterrestre, trovato nel meteorite di Onello in una matrice di plessite, probabilmente si \u00e8 formata durante la prima fase di cristallizzazione del nichel e del ferro che compongono il meteorite ed in un secondo tempo si \u00e8 parzialmente alterata in schreibersite dal momento che ricopre i grani di allabogdanite. La sintesi dell\u2019allabogdanite presuppone un grande impatto meteorico con pressioni superiori a 25 gigapascal. Pressioni cos\u00ec elevate si trovano anche nel mantello della Terra a oltre 500 km di profondit\u00e0. L\u2019allabogdanite \u00e8 stata, inspiegabilmente, segnalata in rocce sedimentarie nell\u2019area del mar morto.\n I minerali associati sono: nickelphosphide, schreibersite, awaruite e grafite."}
{"id": "208106", "revid": "30610", "url": "https://it.wikipedia.org/wiki?curid=208106", "title": "Aroldo Tieri", "text": "\u00c8 stato una importante figura nel teatro e nel cinema italiano. Lavor\u00f2 con Tot\u00f2 in alcuni suoi film di successo.\nBiografia.\nFiglio del giornalista e critico teatrale Vincenzo Tieri, che fond\u00f2 e diresse \"Il Corriere del Teatro\", nel 1937 Aroldo Tieri si diplom\u00f2 all'Accademia nazionale d'arte drammatica ed esord\u00ec a teatro in \"Francesca da Rimini\", prima di entrare nella compagnia del Teatro Eliseo di Roma. \u00c8 del 1939 l'esordio cinematografico in \"Mille chilometri al minuto!\", diretto da Mario Mattoli, cui seguirono diverse commedie dei telefoni bianchi. Nel dopoguerra raggiunse il successo soprattutto con la rivista diretto da Garinei e Giovannini insieme con Anna Magnani, Gino Cervi, Walter Chiari e Tot\u00f2, ma recit\u00f2 anche nelle commedie leggere di Rattigan e Barry e in opere di maggior impegno come il teatro di Pirandello.\nTra la met\u00e0 degli anni cinquanta e gli anni sessanta Tieri si dedic\u00f2 soprattutto al cinema, alla radio e alla televisione, girando quasi 110 film. \u00c8 stato spalla di successo dei maggiori interpreti della commedia all'italiana, tra cui Tot\u00f2, accanto al quale recit\u00f2 tredici volte, con risultati notevoli in \"Tot\u00f2 sceicco\" e \"Chi si ferma \u00e8 perduto\" di Sergio Corbucci. L'ultima interpretazione risale al 1967, nel film di Steno \"La feldmarescialla - Rita fugge... lui corre... egli scappa\", accanto a Rita Pavone. Nel 2002 Roberto Benigni pens\u00f2 a lui per affidargli la parte del giudice nel film \"Pinocchio\", ma alla fine il ruolo and\u00f2 a Corrado Pani.\nAlla fine degli anni sessanta torn\u00f2 a tempo pieno al teatro, dopo che nel 1965 aveva formato con la moglie Giuliana Lojodice la compagnia Tieri-Lojodice. Negli oltre trenta anni di attivit\u00e0 la coppia mise in scena un repertorio vario e raffinato, da Shakespeare a Moli\u00e8re, da Pirandello a Shaw.\nAlla radio \u00e8 stato interprete di molti radiodrammi (si ricordano i \"Racconti romani\" di Moravia), partecipando inoltre a due edizioni di \"Gran variet\u00e0\" insieme con Giuliana Lojodice: nella prima, del 1969, la coppia ha interpretato \"Leonida ed Esmeralda\", una coppia romantica, colta e snob che crede di essere diversa da tutte le altre; nella seconda, del 1976, Tieri ha interpretato il personaggio del \"Divino Creaturo\" che ebbe un buon successo cos\u00ec come molti altri personaggi di quella trasmissione. In televisione, oltre a recitare in alcuni sceneggiati (\"Melissa\", \"La foresta pietrificata\", \"Le avventure di Nicola Nickleby\"), ha presentato \"Canzonissima\" nell'edizione 1960-61 insieme con gli attori Lauretta Masiero e Alberto Lionello.\nNel 1984 Tieri ha ricevuto il \"Premio Armando Curcio\" per la rappresentazione di \"Un marito\" di Italo Svevo. L'ultimo impegno teatrale prima del ritiro dalle scene \u00e8 stato \"L'amante\" di Marguerite Duras nel 1999.\n\u00c8 morto nella clinica San Valentino di Roma la notte del 28 dicembre 2006, all'et\u00e0 di 89 anni. \u00c8 sepolto presso il cimitero Flaminio, nella tomba di famiglia.\nL'editore Baldini Castoldi Dalai ha pubblicato nel 2010 la sua biografia scritta da Anna Testa, unitamente a un DVD. Si tratta di \"\"Buonasera Aroldo, buonasera Giuliana\": Aroldo Tieri e Giuliana Lojodice, vita carriera e scene da un matrimonio\". Dal giugno 2015, ogni anno al Castello di Corigliano Calabro, si tiene il \"Premio Nazionale Aroldo Tieri\".\nProsa televisiva.\nComparve pi\u00f9 volte negli \"sketch\" della rubrica pubblicitaria televisiva \"Carosello\":"}
{"id": "208117", "revid": "287204", "url": "https://it.wikipedia.org/wiki?curid=208117", "title": "Borderline", "text": ""}
{"id": "208118", "revid": "102906983", "url": "https://it.wikipedia.org/wiki?curid=208118", "title": "Algoritmo di Nagle", "text": "L'algoritmo di Nagle \u00e8 un algoritmo che stabilisce l'invio di dati durante una comunicazione TCP. Attraverso il protocollo TCP i dati vengono inviati in pacchetti di dimensione variabile utilizzando l'algoritmo sliding window, che prevede la presenza di una finestra di dimensione variabile alla destinazione. Tale finestra definisce un intervallo di dimensione variabile di dati accettati dalla sorgente. La sorgente \u00e8 obbligata a limitare la spedizione dei dati all'interno della finestra pubblicizzata dalla destinazione. Se questa finestra si chiude completamente la sorgente deve necessariamente terminare temporaneamente l'invio di dati. Durante queste pause, la finestra tender\u00e0 gradatamente ad aprirsi, permettendo l'invio di nuovi dati da parte della sorgente. \u00c8 necessario per\u00f2 determinare, nel momento della riapertura della finestra, quando inviare i dati. Se i dati venissero inviati appena possibile, ossia inviando anche la quantit\u00e0 minima consentita di byte, si cadrebbe in un fenomeno conosciuto come silly window syndrome, che riduce decisamente le prestazioni della comunicazione. L'algoritmo di Nagle definisce un metodo per stabilire una connessione auto-temporizzata, che non richiede l'utilizzo di cronometri locali.\nAlgoritmo.\n se ci sono dati da inviare\n se la dimensione della finestra &gt;= MSS e dati disponibile nel buffer &gt;= MSS\n spedisci i dati\n altrimenti\n se sono stati inviati dati non ancora confermati\n memorizza i dati ma non inviarli ancora\n altrimenti\n invia i dati direttamente verso la destinazione\n fine se\n fine se\n fine se"}
{"id": "208119", "revid": "6923", "url": "https://it.wikipedia.org/wiki?curid=208119", "title": "Autocross", "text": "Le gare di autocross si svolgono su un circuito chiuso sterrato con vetture a ruote coperte o scoperte a darsi battaglia. Lo spettacolo \u00e8 garantito da gare tiratissime con un massimo di 10 partenti.\nDescrizione.\nIn Italia si corrono vari campionati tra diverse federazioni, con il campionato nazionale di velocit\u00e0 su terra (VST), gestito dalla \"CSAI\". Si pu\u00f2 sottolineare che l'autodromo \"Pragiarolo\" a Maggiora (NO) \u00e8 la pista pi\u00f9 famosa, ammirata e frequentata d'Europa, in competizione con quella di Nov\u00e1 Paka, in Repubblica Ceca dove l'autocross \u00e8 sport nazionale.\nSi tratta di 2 tipi di piste completamente diverse: Maggiora, liscia come un biliardo, mette in risalto le prestazioni del mezzo ma soprattutto la tecnica del pilota, con visibilit\u00e0 in tutti i punti del percorso, mentre Nov\u00e1 Paka (con i suoi 12000 posti a sedere sugli spalti naturali) pare pi\u00f9 una pista di motocross, con saliscendi paurosi nel vero senso della parola che mettono in risalto la resistenza dei mezzi e il coraggio dei piloti. A differenza di Maggiora non ha ampia visibilit\u00e0 per il pubblico e anche i sorpassi scarseggiano, ma \u00e8 di un'atmosfera unica.\nCategorie.\nLe vetture a \"ruote scoperte\" sono dei prototipi tubolari monoposto a motore centrale o posteriore molto leggeri e divertenti.\nIn generale in queste categorie ci sono veri e propri mostri di potenza sino a 600cv"}
{"id": "208120", "revid": "126257", "url": "https://it.wikipedia.org/wiki?curid=208120", "title": "Benedicente (araldica)", "text": ""}
{"id": "208121", "revid": "126257", "url": "https://it.wikipedia.org/wiki?curid=208121", "title": "Bevente (araldica)", "text": ""}
{"id": "208122", "revid": "126257", "url": "https://it.wikipedia.org/wiki?curid=208122", "title": "Bigliettato", "text": ""}
{"id": "208123", "revid": "580", "url": "https://it.wikipedia.org/wiki?curid=208123", "title": "Levata eliaca", "text": "La levata eliaca di una stella indica il fenomeno del sorgere dell'astro esattamente all'alba, o, per dirlo in modo alternativo, la prima apparizione dell'astro, subito prima del sorgere del Sole, dopo un periodo di tempo durante il quale la stella non era stata visibile, trovandosi al di sopra dell'orizzonte soltanto nelle ore diurne.\nTale fenomeno \u00e8 stato utilizzato da numerosi popoli per il calcolo dei calendari, associando l'inizio dei mesi o delle settimane alla levata eliaca di specifiche stelle.\nLa levata eliaca di Sirio.\nNell'antico Egitto.\nNotevole importanza religiosa aveva nell'antico Egitto la levata eliaca (circa 30' prima dell'alba) della stella 'spdt', \"Sopedet\", la \"Sothis\" dei greci, la nostra Sirio. Questa stella era associata alle dee sincretiche Hathor e Iside e il suo apparire in cielo intorno al Solstizio d'estate, dopo un lungo intervallo di circa 70 giorni di non visibilit\u00e0, sembrava annunciare la benefica inondazione estiva del Nilo.\nLa levata eliaca di Sirio si verificava con una ciclicit\u00e0 di 365,25 giorni, per cui essa ritardava nel calendario egizio di 365 giorni di un giorno ogni 4 anni. Si aveva cos\u00ec che la levata eliaca della stella si verificava in uno stesso giorno (per esempio nel primo giorno del primo mese del calendario civile) ogni 1460 anni civili (365/0,25=1460).\nIl fatto che i sacerdoti egizi tenessero conto dello spostamento della levata eliaca di Sirio nel calendario civile ha consentito di ritrovare alcuni reperti archeologici nei quali fu segnalato l'evento astronomico in un particolare giorno del calendario civile e l'anno di regno del sovrano.\nQueste segnalazioni non avrebbero alcun interesse cronologico se non avessimo la segnalazione del patrizio romano Censorino, in base alla quale si sa che la levata eliaca di Sirio si verific\u00f2 ad Heliopolis il primo giorno del calendario civile nel 139 d.C.\nSupponendo che per tutta la durata della civilt\u00e0 egizia la levata elica di Sirio sia stata osservata sempre dalla stessa localit\u00e0, \u00e8 dunque possibile calcolare gli altri anni in cui si verific\u00f2 la stessa coincidenza (139 \u2013 N x 1460) e, nell'ambito di ogni ciclo sothiaco di 1460 anni, calcolare con semplici operazioni aritmetiche l'anno civile egizio o l'anno bisestile giuliano in cui si verificarono le levate eliache segnalate nei vari reperti archeologici.\nDa un punto di vista cronologico le segnalazioni pi\u00f9 importanti riguardano:\nIl patrizio Censorino riport\u00f2 che la levata di Sirio del 139 d.C. (calendario giuliano) avvenne il 21 luglio. Essendo la ciclicit\u00e0 della levata eliaca di Sirio uguale a 365,25 giorni e quindi mediamente uguale alla durata del calendario bisestile giuliano, si pu\u00f2 ritenere che con buona approssimazione l'evento si sia sempre verificato il 21 luglio di un ipotetico calendario giuliano valido per tutto il corso della civilt\u00e0 egizia.\nOggi la levata eliaca di Sirio si presenta al Cairo intorno al 3 agosto, spostata cio\u00e8 in avanti di circa 13 giorni. Questo fatto non \u00e8 dovuto a un fenomeno astronomico, ma al fatto che il nuovo Calendario gregoriano ha cancellato 10 giorni del 1582 e che sono stati cancellati tre giorni (29 febbraio) dei secoli 1700, 1800 e 1900, in quanto anni secolari non divisibili per 400.\nNella cultura celtica.\nPer i popoli celtici, la levata eliaca di Sirio segnava l'inizio di Lugnasad, festa dedicata a Lug (considerato il re degli d\u00e8i), che soprintendeva anche alla maturazione dei cereali.\nNella cultura Maori.\nPer il popolo M\u0101ori la levata eliaca delle Pleiadi si chiama Matariki.\nLa levata eliaca di Venere.\nIn Mesopotamia.\nReperti rinvenuti in Mesopotamia testimoniano l'importanza che aveva per gli Assiri ed i Babilonesi la levata eliaca del pianeta Venere (associato alla dea Ishtar), la cui posizione nel cielo era interpretata per ottenere presagi e premonizioni. Tra i reperti pi\u00f9 significativi vi \u00e8 la Tavoletta di Venere di Ammi-saduqa, scritta in caratteri cuneiformi e risalente al regno di Ammi-saduqa, sebbene si ritiene integri informazioni risalenti al 2300 a.C. In essa, sono elencate con cura le date di tramonto e levata di Venere, per un periodo di ventuno anni.\nLevata eliaca della luna.\nLa levata eliaca della luna \u00e8 il fenomeno comunemente chiamato \"Luna nuova\". Nei calendari luni-solari segnala l'inizio di un nuovo mese lunare e spesso determina la data di importanti feste religiose, come, per esempio, la pasqua ebraica.\nLevata eliaca delle Pleiadi.\nLa levata eliaca delle Pleiadi, verso la fine della primavera, rappresentava per gli antichi popoli della Mesopotamia la fine del periodo delle inondazioni e quindi di un periodo critico, durato 40 giorni. \u00c8 infatti di 40 giorni il periodo in cui le pleiadi non sono visibili. Da qui probabilmente traggono origine i riferimenti biblici al numero 40, come i giorni di durata del Diluvio Universale o del digiuno di Ges\u00f9."}
{"id": "208124", "revid": "110157", "url": "https://it.wikipedia.org/wiki?curid=208124", "title": "Embd", "text": "Embd (toponimo tedesco) \u00e8 un comune svizzero di 300 abitanti del Canton Vallese, nel distretto di Visp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEmbd \u00e8 servito dalla stazione di Kalpetran, sulla ferrovia Briga-Visp-Zermatt.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208126", "revid": "919135", "url": "https://it.wikipedia.org/wiki?curid=208126", "title": "Automorfismo", "text": "In matematica, un automorfismo \u00e8 un isomorfismo di un oggetto matematico in s\u00e9 stesso. \u00c8, in un certo senso, una simmetria dell'oggetto, e un modo di mappare l'oggetto in s\u00e9 stesso preservando tutte le sue strutture caratteristiche. L'insieme di tutti gli automorfismi di un oggetto forma un gruppo rispetto alla composizione di funzioni, detto gruppo di automorfismi. \u00c8, informalmente, il gruppo di simmetria dell'oggetto.\nDefinizione.\nLa definizione esatta di automorfismo dipende dal tipo di \"oggetto matematico\" in questione e che cosa precisamente costituisce un \"isomorfismo\" di tale oggetto. L'ambiente pi\u00f9 generale in cui queste parole hanno senso \u00e8 una branca astratta della matematica chiamata teoria delle categorie. La teoria delle categorie si occupa di oggetti astratti e dei morfismi fra tali oggetti.\nNella teoria delle categorie, un automorfismo \u00e8 un endomorfismo (cio\u00e8 un morfismo di un oggetto in s\u00e9 stesso) che \u00e8 anche un isomorfismo (nel senso della teoria delle categorie). Questa \u00e8 una definizione molto astratta, poich\u00e9 in teoria delle categorie i morfismi non sono necessariamente funzioni e gli oggetti non sono necessariamente insiemi. In ambienti pi\u00f9 concreti comunque gli oggetti sono insiemi con qualche struttura addizionale e i morfismi sono funzioni che preservano tale struttura.\nNel contesto dell'algebra astratta, ad esempio, un oggetto matematico \u00e8 una struttura algebrica, come un gruppo, un anello o uno spazio vettoriale. Un isomorfismo \u00e8 semplicemente un omomorfismo biiettivo. (Ovviamente la definizione di omomorfismo dipende dal tipo di struttura algebrica; vedi ad esempio omomorfismo di gruppi, omomorfismo di anelli, e operatore lineare.)\nGruppo di automorfismi.\nL'insieme degli automorfismi di un oggetto \"X\" forma un gruppo rispetto all'operazione di composizione di morfismi. Questo gruppo \u00e8 detto gruppo di automorfismi di \"X\". Si pu\u00f2 vedere facilmente che \u00e8 un gruppo:\nIl gruppo di automorfismi di un oggetto \"X\" di una categoria \"C\" \u00e8 denotato da Aut\"C\"(\"X\"), o semplicemente da Aut(\"X\") se la categoria \u00e8 chiara dal contesto.\nAutomorfismi interni ed esterni.\nIn alcune categorie - specialmente gruppi, anelli, e algebre di Lie - \u00e8 possibile separare gli automorfismi in due classi:\nLa prima corrisponde agli automorfismi derivanti dalla \"coniugazione\" attraverso elementi dell'oggetto stesso, la seconda a tutti gli altri automorfismi.\nNella teoria dei gruppi, per esempio, sia \"a\" un elemento di un gruppo \"G\". La coniugazione per \"a\" \u00e8 l'omomorfismo di gruppo \u03c6\"a\" : \"G\"\u00a0\u2192\u00a0\"G\" dato da \u03c6\"a\"(\"g\") = \"aga\"\u22121. Si pu\u00f2 facilmente controllare che la coniugazione per \"a\" \u00e8 effettivamente un automorfismo di gruppo. Un \"automorfismo interno\" \u00e8 quindi un automorfismo corrispondente alla coniugazione per un certo elemento \"a\". L'insieme di tutti gli automorfismi interni forma un sottogruppo normale di Aut(\"G\"), denotato da Int(\"G\"). Il gruppo quoziente Aut(\"G\")\u00a0/\u00a0Int(\"G\") \u00e8 normalmente indicato da Out(\"G\").\nLa stessa definizione vale in ogni anello unitario oppure algebra dove \"a\" \u00e8 un qualsiasi elemento invertibile. Per le algebre di Lie la definizione \u00e8 leggermente differente."}
{"id": "208127", "revid": "73843", "url": "https://it.wikipedia.org/wiki?curid=208127", "title": "Catherine Destivelle", "text": "\u00c8 stata una delle migliori arrampicatrici francesi degli anni ottanta e una delle pi\u00f9 forti alpiniste francesi degli anni novanta.\nBiografia.\nNata in Algeria da genitori francesi quando la sua citt\u00e0 era ancora sotto il protettorato della nazione europea, la sua famiglia si trasferisce in Francia a Savigny-sur-Orge, vicino a Parigi, quando Catherine \u00e8 adolescente. A dodici anni i genitori la iscrivono al Club Alpino Francese e inizia anche ad arrampicare a Fontainebleau e nel sud della Francia. A soli sedici anni sale la \"Via Couzy-Desmaison\" sul Pic d'Olan e la \"Via Devies-Gervasutti\" sull'Ailefroide Occidentale. A vent'anni nel 1980 decide di studiare fisioterapia a Parigi e tra il 1981 e il 1985 lavora come fisioterapista.\nGli anni dell'arrampicata sportiva.\nNel 1985 in Valle Stretta si disputa Sportroccia, la prima competizione internazionale d'arrampicata. Catherine Destivelle, allora venticinquenne, vi prende parte e ne vince le prime tre edizioni: nel 1985, 1986 e 1988. Tra il 1985 e il 1989 partecipa e vince anche a altre gare d'arrampicata in Francia e Stati Uniti (Snowbird), gare singole, non facenti allora ancora parte della Coppa del mondo lead di arrampicata inaugurata solo nel 1989.\nFrequenta le pi\u00f9 famose falesie di quel tempo della Francia come il Verdon, Buoux e Cima\u00ef e si sposta anche all'estero in Australia, Stati Uniti e Mali (1987). Nel 1988 realizza la prima salita femminile al mondo di una via d'arrampicata di difficolt\u00e0 8a+, con \"Chouca\" a Buoux, via di Marc Le Menestrel del 1984.\nRitorno all'alpinismo.\nNel 1990 lascia l'arrampicata sportiva per ritornare alla sua iniziale passione per l'alpinismo. Realizza delle prime solitarie femminili storiche come la salita in sole quattro ore della \"via Bonatti\" al Petit Dru nel 1990, la parete nord dell'Eiger nel 1991, la parete nord delle Grandes Jorasses nel 1993 e la \"via Bonatti\" al Cervino nel 1994. Nel giugno 1991 in undici giorni di scalata apre anche una via nuova in solitaria sul Petit Dru di grado di difficolt\u00e0 artificiale fino all'A5. Parallelamente alle salite sulle Alpi compie anche spedizioni extra-europee come la salita della \"Via Slovena\" sulla Nameless Tower, Torri di Trango nel 1990 o la salita dello Shishapangma nel 1994, suo unico ottomila.\nLa sua ultima grande impresa \u00e8 stata la salita in solitaria in due giorni della \"Via Hasse-Brandler\" sulla parete nord della Cima Grande di Lavaredo nel 1999.\nNel 1996 si \u00e8 sposata con \u00c9rik Decamp, alpinista e suo compagno in molte salite. Nel 1997 hanno avuto un figlio, Victor, evento che ha portato la Destivelle a diminuire le sue avventure in montagna. Oltre all'alpinismo si dedica alle conferenze sulle sue salite e spedizioni, a corsi motivazionali per le aziende, a scrivere libri autobiografici e alla realizzazione di film di montagna. Durante il Trento Filmfestival 2008 il film \"Au del\u00e0 des cimes\" di R\u00e9my Tezier che racconta le imprese in montagna delle Destivelle si \u00e8 aggiudicato la Genziana d'oro del Club Alpino Italiano per il miglior film di montagna e alpinismo.\nSalite sulle Alpi.\nNel seguente elenco sono riportate alcune delle salite pi\u00f9 significative di Catherine Destivelle sulle Alpi, molte di esse sono solitarie."}
{"id": "208130", "revid": "196390", "url": "https://it.wikipedia.org/wiki?curid=208130", "title": "Arsinoe (Egitto)", "text": ""}
{"id": "208131", "revid": "121863489", "url": "https://it.wikipedia.org/wiki?curid=208131", "title": "Enrico La Loggia (1947)", "text": "Biografia.\nIl nonno omonimo Enrico, fu deputato del Regno d\u2019Italia (tra il 1919 e il 1925) e autore dell'articolo 38, meglio noto come \"Fondo di solidariet\u00e0 nazionale\" dello Statuto Siciliano.\nSuo padre, Giuseppe, fu presidente della Regione Siciliana (1956-1958) e deputato per quattro legislature (1968-1983).\nCognato del politico Attilio Ruffini, \u00e8 zio del giornalista Paolo Ruffini e dell\u2019avvocato Ernesto Maria Ruffini.\n\u00c8 sposato e ha tre figli: Giuseppe, Tina e Francesco.\nAttivit\u00e0 professionale.\nDopo aver conseguito il diploma di maturit\u00e0 classica presso l'Istituto Gonzaga (dove fu compagno di Leoluca Orlando, Francesco Musotto e Giuseppe Provenzano), nel 1969 si \u00e8 laureato in Giurisprudenza con lode presso l\u2019Universit\u00e0 degli studi di Palermo.\nAbilitatosi alla professione di avvocato, \u00e8 stato Professore Associato di Contabilit\u00e0 di Stato presso l\u2019Universit\u00e0 degli Studi di Palermo fino al 2011.\nPrecedentemente era stato Professore Incaricato di Diritto Costituzionale e di Diritto Amministrativo presso la facolt\u00e0 di Economia e Commercio dell\u2019ateneo palermitano.\nAttivit\u00e0 politica.\nLa sua esperienza politica inizia presso il comune di Palermo nel 1985, dove diventa, in quota alla Democrazia Cristiana vice presidente del Gruppo. Successivamente \u00e8 chiamato a ricoprire il ruolo di presidente della Commissione per la riforma del regolamento consiliare. Nel 1987 viene nominato Assessore alla Cultura, carica che ricopre fino al 1989. Dal 1989 al 1990 ricopre la carica di Assessore al Patrimonio.\nNello stesso 1990, con le nuove consultazioni elettorali, viene rieletto Consigliere Comunale e ricopre dapprima la carica di Presidente della Commissione Bilancio. Dal 1991 al giugno del 1992, invece, ricopre la carica di Assessore alla Polizia Urbana e Annona. \u00c8 anche Presidente della Commissione per la stesura dello Statuto del Comune di Palermo dal 1992 al 1993.\nNel 1994, sin dal momento della sua fondazione, aderisce a Forza Italia e viene eletto senatore nel collegio di Capaci per tre mandati consecutivi, nominato per due legislature presidente dei senatori di FI. Nel 1994 per breve periodo \u00e8 vice capogruppo di Forza Italia al Senato.\n\u00c8 stato membro del Consiglio d'Europa - UEO, dell'Unione Interparlamentare, \u00e8 presidente del Comitato Atlantico Italiano.\n\u00c8 stato ministro per gli Affari Regionali nei Governi Berlusconi II e III. In tal veste ha presieduto le Conferenze Stato-Regioni ed Unificata, sedi istituzionali di confronto fra il Governo centrale e le Autonomie regionali e locali.\nIn seguito alle elezioni politiche del 2006 \u00e8 stato eletto deputato per la lista di Forza Italia in Molise e Trentino-Alto Adige. \u00c8 componente della I Commissione, Affari Costituzionali, della Camera dei deputati e vice presidente del gruppo di Forza Italia alla Camera.\nNelle elezioni del 2008 \u00e8 stato rieletto nelle liste del Popolo della Libert\u00e0 nella circoscrizione Sicilia 1.\nIl 27 gennaio 2010 viene nominato dai Presidenti delle Camere, Renato Schifani e Gianfranco Fini, Presidente della Commissione Parlamentare per l'attuazione del Federalismo Fiscale.\nAspetti controversi.\nVerso la fine degli anni settanta, \u00e8 stato socio della societ\u00e0 di brokeraggio assicurativo \"Sicula Brokers\", societ\u00e0 sciolta di l\u00ec a poco. Tra i soci di questa societ\u00e0, vi erano Renato Schifani, Benny D'Agostino, Giuseppe Lombardo e Nino Mandal\u00e0. Quasi vent'anni dopo, Benny D'Agostino nel 1997 fu arrestato con l'accusa di concorso esterno in associazione mafiosa e successivamente condannato; Mandal\u00e0 fu arrestato nel 1998 e successivamente condannato a 8 anni per associazione mafiosa. In ogni modo a La Loggia non \u00e8 stata mai mossa alcuna accusa di collusione con la mafia."}
{"id": "208132", "revid": "110157", "url": "https://it.wikipedia.org/wiki?curid=208132", "title": "Gr\u00e4chen", "text": "Gr\u00e4chen (toponimo tedesco) \u00e8 un comune svizzero di 1\u00a0313 abitanti del Canton Vallese, nel distretto di Visp.\nGeografia fisica.\nGr\u00e4chen si trova nella valle Mattertal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nGr\u00e4chen \u00e8 una localit\u00e0 di villeggiatura e una stazione sciistica sviluppatasi a partire dagli anni 1950.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208135", "revid": "729019", "url": "https://it.wikipedia.org/wiki?curid=208135", "title": "Codifica 4B/5B", "text": "Nelle telecomunicazioni, 4B5B \u00e8 una forma di codice per la trasmissione di dati. 4B5B lavora mappando gruppi di 4 bit in gruppi di 5. Siccome ci sono 32 possibili combinazioni usando 5 bit e solo 16 usandone 4, i 16 gruppi di 5 bit col maggior numero di transizioni sono usati per fornire pi\u00f9 transizioni possibili. 4B5B garantisce almeno una transizione per blocco (ingresso di 4 bit / uscita di 5) il quale permette al segnale di essere scoperto. Sfortunatamente l'uso di 5 bit per rappresentarne 4 implica che per trasmettere i dati abbiamo bisogno di una larghezza di banda pi\u00f9 grande del 25%.\nDipendentemente dallo standard o dalle specifiche, potrebbero esserci diversi caratteri che 4B5B non usa. La presenza di uno dei caratteri \"inusati\" nello stream di dati pu\u00f2 essere usato come indice di un problema nella connessione. Infatti, i caratteri non usati vengono attualmente usati per scovare gli errori negli stream di dati.\nCon la codifica 4B5B vengono risolti i problemi relativi alla trasmissione di pi\u00f9 zeri consecutivi.\nLe sequenze generate vengono poi trasmesse attraverso una codifica NRZI (Senza ritorno a zero invertito), che elimina anche il problema della presenza di un numero eccessivo di 1 consecutivi. Il risultato \u00e8 che la codifica 4B/5B elimina ripetizioni consecutive di un numero eccessivo di valori binari tutti uguali.\n4B5B \u00e8 usato nei seguenti standard:\nEsempio.\nUn esempio di mappatura pu\u00f2 essere il seguente:\nSSD = (Start of Stream Delimiter - 100BASE-TX Ethernet) Delimitatore di inizio stream\nESD = (End of Stream Delimiter - 100BASE-TX Ethernet) Delimitatore di fine stream\nHDLC = High-Level Data Link Control"}
{"id": "208136", "revid": "767487", "url": "https://it.wikipedia.org/wiki?curid=208136", "title": "James Singleton", "text": "Carriera.\nCollege.\nDurante la sua carriera universitaria, Singleton frequent\u00f2 il Pearl River Junior College e la Murray State University, in Kentucky. Nei suoi due anni alla Murray State, ebbe una media di 13,5 punti, 10,5 rimbalzi e 1,9 stoppate in 60 partite. Fu selezionato per la seconda squadra della All-Ohio Valley Conference nel 2002 e per la prima squadra nel 2003. Fu inoltre in testa alla classifica di conference dei rimbalzi nel 2003.\nIn Italia.\nSingleton ha cominciato la sua carriera professionistica in Italia, con la Sicc Cucine Jesi, in Legadue, nella stagione 2003-04, con una media di 20,8 punti e 12 rimbalzi a partita, vincendo il premio come miglior giocatore della Lega. La stagione seguente gioca con l'Olimpia Milano in Serie A, marcando una media di 11,5 punti, 8,6 rimbalzi e 2 palle rubate a partita, aiutando la squadra a raggiungere la finale scudetto. Nel 2005 \u00e8 stato nominato MVP dell'All-Star Game italiano.\nAll'estero.\nIl 30 agosto 2005 ha firmato un contratto di due anni con i Los Angeles Clippers, team della NBA.\nNel 2007 torna in Europa, in Spagna presso i baschi del Saski Baskonia.\nLa sua esperienza parte nel modo peggiore: un infortunio al legamento crociato lo tiene fuori dai campi da gioco per quasi tutta la stagione.\nNel 2008 torna nella NBA, ai Dallas Mavericks. Dopo due anni ai Mavericks passa ai Washington Wizards. Alla scadenza del contratto con i Wizards, rifiuta il rinnovo che gli viene proposto per trasferirsi in Cina, nella squadra degli Xinjiang Flying Tigers. L'anno successivo passa ai Guangdong Southern Tigers, con i quali raggiunge le finali del campionato cinese, poi perse contro i Beijing Ducks dell'altro ex-NBA Stephon Marbury. Concluse le finali, torna ai Washington Wizards. Alla scadenza contrattuale, inverte il percorso e torna nuovamente in Cina nella sua prima squadra, gli Xinjiang Flying Tigers."}
{"id": "208138", "revid": "2181294", "url": "https://it.wikipedia.org/wiki?curid=208138", "title": "Stefano Caldoro", "text": "Biografia.\nNato a Campobasso, in Molise, nel 1960, \u00e8 figlio del deputato Antonio Caldoro. Laureato in scienze politiche, \u00e8 giornalista e consulente d'azienda. Si autodefinisce craxiano, riformista e liberale, nonch\u00e9 influenzato da Filippo Turati e John Kennedy.\nGli inizi nel PSI.\nHa iniziato la sua esperienza politica nel 1985, eletto nel Consiglio regionale della Campania, come esponente del Partito Socialista Italiano.\nDiventa deputato nel 1992 sempre tra le file del PSI. \u00c8 componente della delegazione italiana al Consiglio d'Europa e dell'Unione Europea Occidentale.\nNel Nuovo PSI e nei governi di Berlusconi.\nNel 1994, dopo lo scioglimento del PSI, decide di aderire al gruppo socialista che si schiera con la coalizione del Polo delle Libert\u00e0.\nNel 1999 viene candidato, per il centro-destra, alla presidenza della Provincia di Napoli, risultando sconfitto dal candidato e presidente uscente dei verdi Amato Lamberti.\nNel 2000 viene designato come consigliere di amministrazione della Cassa Deposito e Prestiti\nNel 2001 \u00e8 tra i fondatori del Partito Socialista - Nuovo PSI e il partito aderisce alla coalizione della Casa delle Libert\u00e0 che sostiene Silvio Berlusconi. Dopo la vittoria di Berlusconi, al momento delle nomine per il governo Berlusconi II, Caldoro viene nominato prima sottosegretario e poi, dal 30 dicembre del 2004, viceministro di Letizia Moratti al Ministero dell'Istruzione, dell'Universit\u00e0 e della Ricerca.\nCon la costituzione del Governo Berlusconi III, viene promosso Ministro per l'attuazione del programma di governo, carica che mantiene dal 23 aprile 2005 fino alla fine della XV Legislatura nel 2006.Al V Congresso dell'ottobre del 2005 del Nuovo PSI, che sancisce una spaccatura perentoria fra due opposte fazioni, l'una guidata da Gianni De Michelis favorevole a rimanere nella CdL e l'altra da Bobo Craxi favorevole a passare col centro-sinistra, Caldoro si schiera a sostegno del segretario nazionale De Michelis manifestando l'intenzione di rimanere nella CdL. Tuttavia, con il successivo svolgimento del consiglio nazionale, Caldoro \u00e8 al centro di un \"terzo fronte\" all'interno del partito, che sceglie di stare con De Michelis per evitare altre spaccature, ma non ne condivide la linea politica. I due si astengono dal voto per la riconferma del segretario.\nNella primavera del 2007 Caldoro contrasta la scelta di De Michelis di prendere parte al progetto Costituente Socialista insieme coi Socialisti Democratici Italiani, giungendo ad una divisione del partito. Svolge, grazie al determinante contributo di Antonino Di Trapani e di Franco Spedale, che lo spingono fortemente ad andare avanti, con la sua componente maggioritaria un congresso il 23 e 24 giugno all'Hotel Midas di Roma che lo designa Segretario Nazionale del Nuovo PSI. Successivamente, assume la direzione politica del giornale di partito \"Socialista Lab\".\nNel 2008, in occasione dell'annuncio da parte del leader del centrodestra Silvio Berlusconi della creazione di un nuovo soggetto unitario della coalizione Il Popolo della Libert\u00e0, aderisce fin dal principio al processo costitutivo del nuovo partito col Nuovo PSI. Alle elezioni politiche del 2008 viene candidato, in quanto Segretario Nazionale del Nuovo PSI, all'interno delle liste del PdL nel collegio Campania 1 come terzo in lista dopo Silvio Berlusconi e Gianfranco Fini, viene eletto e aderisce al gruppo del PdL alla Camera. Con il suo Nuovo PSI \u00e8 fra i fondatori nel marzo del 2009 del Popolo della Libert\u00e0 e lui stesso fa parte della Direzione Nazionale del nuovo partito.\nNel 2011 diventa presidente del Nuovo PSI.\nPresidente della Regione Campania.\nPer la tornata elettorale regionale del 28-29 marzo 2010 viene candidato alla Presidenza della Regione Campania con l'appoggio dello schieramento di centrodestra formato da PdL, La Destra, UdC, UDEUR, Alleanza di Popolo, Noi Sud, Alleanza di Centro-Democrazia Cristiana e Lista per Caldoro Presidente, presentando un programma elettorale che si contrappone a una gestione della regione in mano al centrosinistra da dieci anni con il governatore uscente Antonio Bassolino, venendo eletto presidente.\nLa vittoria viene conseguita con il 54,2% dei consensi contro il 43% del suo principale sfidante, Vincenzo De Luca (PD), (Roberto Fico resta all'1,34% e Paolo Ferrero all'1,35%) e Caldoro diventa il nuovo Presidente della Regione Campania. Il dato elettorale lo vede vincente in quattro province campane, ossia: Napoli, Caserta, Avellino, Benevento, mentre nella provincia di Salerno vede una sconfitta, in particolare nel capoluogo con il 72,5% dei voti a sostegno del suo principale sfidante Vincenzo De Luca. Il seguente 17 aprile \u00e8 proclamato presidente dalla Corte d'Appello di Napoli.\nNel 2011 nomina a capo dell\u2019azienda dei trasporti della regione, l'Ente Autonomo Volturno, Nello Polese, ex socialista ed ex sindaco di Napoli, coinvolto nella vicenda di Tangentopoli, nonch\u00e9 coordinatore delle strategie politiche e \"king maker\" della campagna elettorale di Caldoro del 2010. Sempre nello stesso anno approva assieme a Polese e l'assessore ai trasporti Sergio Vetrella una manovra che sopprime circa 40.000 corse tra treni e bus, riduce gli orari di esercizio da 5 del mattino/22 di sera a 7 del mattino/21 di sera, e aumenta il costo dei biglietti, in particolare nel tragitto dalla costiera sorrentina a Napoli, il tutto per colmare un debito di 500 milioni di euro, che, secondo Caldoro e la sua giunta, \u00e8 colpa della giunta precedente di Bassolino.\nNel 2012 delibera una norma \"in materia di tutela e valorizzazione del paesaggio in Campania\", dove introduce il concetto di \"ecoconto\", ossia che si possa danneggiare il paesaggio dietro pagamento, che viene definita incostituzionale dalle associazioni ambientaliste e culturali come Legambiente.\nDopo aver aderito alla rinata Forza Italia, il 24 marzo 2014 diventa membro del Comitato di Presidenza del partito. Inoltre, viene eletto vicepresidente della Conferenza Stato-Regioni in quota centrodestra, in seguito all'elezione di Sergio Chiamparino alla presidenza (in sostituzione del dimissionario Vasco Errani).\nNel 2015 viene ricandidato alla presidenza della Regione Campania per un secondo mandato ancora contro lo sfidante Vincenzo De Luca, e contro la candidata del Movimento 5 Stelle Valeria Ciarambino, sostenuto da Forza Italia, Fratelli d'Italia, Nuovo Centrodestra, Popolari per l'Italia, Popolari per il Sud, Noi Sud e le liste \"Caldoro Presidente\", \"Mai pi\u00f9 terra dei fuochi\" e \"Vittime della Giustizia e del Fisco,\" proseguendo di quanto gi\u00e0 fatto nei cinque anni di governo appena trascorsi. Il 31 maggio perde le elezioni regionali, sconfitto da De Luca (41,15%) per 66.000 voti.\nAll'opposizione in consiglio regionale e la terza candidatura alla presidenza della regione.\nNel giugno 2015 viene eletto consigliere regionale in Campania di diritto, essendo arrivato secondo alle elezioni regionali con il 38,37% dei voti, diventando leader dell'opposizione. Il 9 gennaio 2019 viene nominato responsabile del dipartimento Autonomie di Forza Italia. Nel novembre seguente viene indicato da Silvio Berlusconi quale candidato governatore del centro-destra in vista delle regionali del 2020 in Campania. \nIl 22 giugno 2020 viene ufficialmente candidato per la terza volta dal centro-destra alle regionali in Campania, ottenendo l'appoggio anche di Fratelli d\u2019Italia assieme alla Lega; \u00e8 sostenuto anche da Cambiamo!, UDC, Nuovo PSI, Alleanza di Centro, Campo Sud, sfidando per la terza volta Vincenzo De Luca, governatore uscente, e per la seconda volta Valeria Ciarambino dei 5 Stelle. Presenter\u00e0 infine sei liste: Forza Italia, Lega, Fratelli d'Italia, \"Caldoro Presidente\" - UDC, (con anche esponenti di Cambiamo! e del Nuovo PSI), Alleanza di Centro e \"Identit\u00e0 Meridionale - Macroregione Sud\". Viene sconfitto nuovamente da De Luca, che \u00e8 rieletto con il 69,48% dei voti.\nVita privata.\nCaldoro \u00e8 figlio dell'ex sottosegretario e deputato socialista Antonio \"Tonino\" Caldoro, nonch\u00e9 fratello di Alessandra, con cui condivide un rapporto \"spalla a spalla\", citando la sorella.\nHa sposato Annamaria Colao, professoressa ordinaria di endocrinologia, ed \u00e8 padre di una figlia .\nVicende giudiziarie.\nL'influenza della P3 per screditare la sua candidatura a Presidente della Regione Campania.\nNel luglio 2010 l'imprenditore Flavio Carboni, coinvolto a Roma in un'inchiesta che punta a scoperchiare una cupola che avrebbe avuto interesse nella gestione degli appalti sull'energia eolica in Sardegna, e che vede indagato anche il presidente PDL della Sardegna Ugo Cappellacci, \u00e8 stato arrestato, insieme a Pasquale Lombardi, geometra ed ex esponente della Democrazia Cristiana nonch\u00e9 ex sindaco del suo paese di origine, in provincia di Avellino, e all'imprenditore Arcangelo Martino, ex assessore comunale di Napoli. A tali personaggi i pm romani contestano, inoltre, l'accusa di aver esercitato presunte pressioni sui giudici della Corte Costituzionale al fine di favorire la legittimit\u00e0 del Lodo Alfano, di aver sostenuto la riammissione della lista civica regionale \"Per la Lombardia\" (che appoggiava il candidato di centrodestra per le elezioni regionali del 2010 poi eletto presidente della regione Lombardia Roberto Formigoni) e, infine, di aver favorito la nomina a presidente della Corte d'appello di Milano del pm Alfonso Marra (poi, effettivamente, nominato a questa carica). Essi avrebbero favorito anche la posizione di Cosentino come candidato presidente di centrodestra per la Campania alle elezioni regionali del 2010. Avrebbero inoltre operato alla creazione di un dossier diffamatorio che avrebbe dipinto Caldoro, agli occhi dell'opinione pubblica, come frequentatore di transessuali. In una conversazione intercettata del 21 gennaio 2010 tra Arcangelo Martino e lo stesso sottosegretario, i due vengono ascoltati mentre convengono sul fatto che, malgrado le segnalazioni sui presunti e falsi scandali che avrebbero potuto coinvolgere l'aspirante presidente campano, i leader del Pdl insistono sulla candidatura di Caldoro alla Presidenza della Regione Campania\nIl presidente della Regione ha annunciato di essere pronto a revocare l'incarico al suo assessore all'Avvocatura Ernesto Sica, il quale, l'11 luglio, dopo un lungo incontro con Caldoro, ha ribadito la sua innocenza, salvo poi, sotto le pressioni da parte dell'ala finiana, rassegnare le dimissioni dal suo incarico.\nInchiesta Coppa America.\nCaldoro \u00e8 indagato per abuso d'ufficio assieme, tra gli altri, a Luigi de Magistris e Luigi Cesaro nell'inchiesta sull'organizzazione dei preliminari dell'America's Cup.\nCaso CLP.\nNel marzo 2015 Stefano Caldoro viene indagato dalla Procura di Napoli per abuso d'ufficio nell'ambito di un'inchiesta sul trasporto pubblico locale riguardante la societ\u00e0 di trasporti e raccolta rifiuti CLP, pi\u00f9 volte interdetta per mafia e, infine, commissariata nel febbraio 2015 su richiesta dell'Autorit\u00e0 nazionale anticorruzione. La giunta regionale, presieduta da Caldoro, ha prorogato gli affidamenti degli appalti di trasporto pubblico alla CLP, quando questa era gi\u00e0 stata raggiunta da due interdittive antimafia, quindi, secondo la procura, in contrasto con le leggi nazionali e comunitarie in materia di aggiudicazione dei contratti per il servizio pubblico."}
{"id": "208139", "revid": "109433637", "url": "https://it.wikipedia.org/wiki?curid=208139", "title": "Unterb\u00e4ch", "text": "Unterb\u00e4ch (toponimo tedesco) \u00e8 un comune svizzero di 412 abitanti del Canton Vallese, nel distretto di Raron Occidentale.\nStoria.\nDal suo territorio nel 1846 fu scorporata la localit\u00e0 di Turtig, divenuta frazione di Raron. 1957 il comune fu il primo a dare il diritto di voto alle donne in Svizzera.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208140", "revid": "1605525", "url": "https://it.wikipedia.org/wiki?curid=208140", "title": "Salvadore Cammarano", "text": "Fu un drammaturgo per musica italiano del periodo romantico. Abbandonata l'attivit\u00e0 di commediografo nel 1834, scrisse quasi quaranta libretti, collaborando alcuni tra i maggiori operisti italiani del tempo.\nAttivit\u00e0 di librettista.\nUomo di teatro espertissimo, Cammarano fu drammaturgo intelligente e moderno, sempre attento alle ragioni della musica e al particolare statuto formale e funzionale del melodramma. Con \"Lucia di Lammermoor\", che sanc\u00ec l'inizio della fondamentale collaborazione con Gaetano Donizetti, il poeta produsse la prima forma compiuta di dramma per musica romantico in Italia, proponendo atmosfere cupe e sinistre, situazioni violente, psicologie inquietanti e morbose, suggestioni lunari e a tratti macabre, il tutto con un ritmo narrativo serrato e avvincente.\nI suoi versi, che possiedono una musicalit\u00e0 sempre tornita e raffinata, non hanno una facilit\u00e0 popolare ma dispiegano un'ampia gamma espressiva, dalle tinte elegiache e leopardiane dei cantabili alla focosa energia delle cabalette, dalla solenne gravit\u00e0 di certe scene corali ai dialoghi spezzati di ascendenza alfieriana, in un \"continuum\" policromo ed elegante, sempre estremamente coerente. Il tessuto poetico cammaraniano \u00e8 inoltre ricco di significativi richiami intertestuali (segno di una conoscenza letteraria straordinariamente vasta e variegata), ed anche le forme metriche vi risultano impiegate con estrema coscienza artistica e drammaturgica.\nI singoli atti di ventidue dei suoi libretti, dalla \"Lucia di Lammermoor\" al \"Trovatore\", sono caratteristicamente titolati: ciascuna intitolazione evidenzia immediatamente l'evento, il personaggio o l'elemento spazio-temporale su cui s'impernia l'atto.\nMor\u00ec subito dopo aver completato il suo ultimo libretto, \"Il trovatore\" per Giuseppe Verdi, che rientra a pieno titolo tra i capolavori del genere. Erroneamente ritenuto incompiuto, esso fu invece pi\u00f9 semplicemente integrato con alcune aggiunte di Leone Emanuele Bardare (tra cui il cantabile del Conte, \"Il balen del suo sorriso\", in II.3, e quello di Leonora, \"D'amor sull'ali rosee\", in IV.1). Questi interventi furono richiesti dall'operista, cui si deve inoltre il taglio di alcuni lacerti di verso nella scena finale.\nLa prematura scomparsa di Cammarano imped\u00ec che la collaborazione con Verdi continuasse nel segno di Shakespeare, con una riduzione operistica del \"Re Lear\". Il libretto, di cui era stata delineata solo la struttura, fu successivamente composto da Antonio Somma, ma l'operista non lo music\u00f2.\nLibretti.\n1834\n1835\n1836\n1837\n1838\n1839\n1840\n1841\n1842\n1843\n1845\n1846\n1847\n1849\n1850\n1851\n1853\nCammarano, inoltre, scrisse quattro nuove scene per la \"Donna del lago\" di Andrea Leone Tottola per la musica di Gioachino Rossini (1834), una nuova scena per l'\"Anna Bolena\" di Romani per la musica di Donizetti (1834) e un nuovo terzo atto per la \"Francesca Donato\" dello stesso Romani per la musica di Mercadante (1845)."}
{"id": "208142", "revid": "287204", "url": "https://it.wikipedia.org/wiki?curid=208142", "title": "Hawara", "text": "Hawara ( Haw\u0101ra) oppure Hauwaret \u00e8 una localit\u00e0 egiziana, anche detta Hawara el-Maqt\u00e0, nella regione del Fayyum sudorientale sede di un'importante necropoli del Medio Regno databile attorno al 1844 - 1797 a.C..\nAd Hawara si trova la seconda piramide delle due erette da Amenemhat III ma che risulta essere la pi\u00f9 importante per le innovazioni architettoniche usate e che influenzeranno le costruzioni delle ultime piramidi.\nLa piramide di Hawara \u00e8 molto rovinata ed oggi residua solo un gigantesco cumulo formato da milioni di mattoni ed \u00e8 rovinato anche il suo Tempio funerario detto Labirinto di Meride del quale ci sono pervenuti solo piccoli frammenti e tratti di muro essendo entrambi serviti come cava di pietra fin dal tempo dei Romani. \nA sud del complesso piramidale di Amenemhat III, si trova la tomba della principessa Neferuptah, sposa favorita del sovrano.\nMa la localit\u00e0 resta celebre per la scoperta, di Flinders Petrie, nel 1888 dei 146 ritratti dipinti usati come maschere funerarie, conservati oggi al Museo del Cairo e conosciuti come Ritratti del Fayyum."}
{"id": "208143", "revid": "1540383", "url": "https://it.wikipedia.org/wiki?curid=208143", "title": "Mario Baccini", "text": "Gi\u00e0 esponente della Democrazia Cristiana, ha aderito al CCD e all'UDC, dalla quale \u00e8 successivamente fuoriuscito per aderire alla Rosa per l'Italia; ha poi promosso la costituzione della Federazione dei Cristiano Popolari e nel 2013 \u00e8 entrato nel Nuovo Centrodestra.\nBiografia.\nMario Baccini inizia la sua carriera politica in qualit\u00e0 di consigliere comunale di Roma, come esponente della DC. \nEletto deputato.\nNel 1994, allo scioglimento della DC, decide di aderire al Centro Cristiano Democratico (CCD) di Pier Ferdinando Casini e Clemente Mastella. Viene eletto, in quello stesso anno, deputato alla Camera, ricoprendo l'incarico di capogruppo del CCD nella IX commissione e di segretario di Presidenza della Camera. Successivamente \u00e8 stato segretario del gruppo e coordinatore nazionale del CCD.\nAlle elezioni politiche del 2001 viene riconfermato deputato nel collegio uninominale di Roma-Fiumicino, come candidato della coalizione di centrodestra, la Casa delle Libert\u00e0. Dal 2002 aderisce all'UDC. Nella formazione del governo guidato da Silvio Berlusconi viene nominato sottosegretario al Ministero degli Affari esteri.\nMinistro della funzione pubblica.\nDal 3 dicembre 2004 ha assunto, invece, l'incarico di Ministro per la funzione pubblica, riconfermato dal terzo governo Berlusconi. Sul finire del 2005, il suo nome viene lanciato fra le candidature a sindaco di Roma: a fare la proposta furono i vertici dell'UDC che avevano indicato nella figura di Baccini il proprio candidato per le amministrative della primavera 2006. In un servizio realizzato dalle Iene (2005), viene messa in dubbio la laurea ad Honorem, acquistabile online.\nL'Ente per il Mediocredito.\nNel 2005, in qualit\u00e0 di sottosegretario al Ministero degli Affari esteri, costituisce il Comitato nazionale per il microcredito, di cui si proclama presidente. Il Comitato diviene poi nel 2011 Ente nazionale, con venti dipendenti e una dotazione di 1,8 miliardi l'anno. Mario Baccini percepisce dall'Ente che lui stesso ha istituito un emolumento pari a \u20ac 108.000,00 (netto mensile \u20ac 5.100,00), con decorrenza 2009, dunque anche con sovrapposizione con lo stipendio da parlamentare (di cui ha beneficiato fino al 2013). Pochi mesi pi\u00f9 tardi Mario Monti, nominato premier, avvia il taglio degli sprechi e cancella l'Ente presieduto da Baccini. Trascorre poco tempo e l'Ente torna in vita grazie ad un emendamento in Commissione Bilancio che ripristina il finanziamento. In seguito l'Ente avr\u00e0 finanziamenti anche dall'Europa.\nIn Senato.\nAlle elezioni politiche del 2006 \u00e8 stato eletto al Senato della Repubblica, di cui \u00e8 stato uno dei vicepresidenti. Il 30 gennaio 2008, insieme a Bruno Tabacci, ha lasciato l'UDC, dissentendo rispetto alla posizione del partito in occasione del conferimento di un mandato esplorativo di governo a Franco Marini e al riavvicinamento di Pier Ferdinando Casini alle posizioni di Berlusconi in tale circostanza, all'indomani della caduta del Governo Prodi II. Nella stessa data crea con Bruno Tabacci il movimento politico \"Rosa per l'Italia\", per conto della quale si presenta come candidato sindaco di Roma alle elezioni amministrative del 13 e 14 aprile, dove ottiene lo 0,8% dei consensi.\nDi nuovo alla Camera.\nAlle elezioni politiche del 2008 la Rosa per l'Italia si presenta nell'alleanza dell'Unione di Centro: Baccini viene eletto deputato. Al ballottaggio per il Comune di Roma decide personalmente di appoggiare il candidato di centro-destra Gianni Alemanno. Il 14 maggio 2008, durante la discussione in aula sulla mozione di fiducia al Berlusconi IV ha annunciato di votare a favore, dimettendosi contestualmente da tutti gli incarichi del suo partito ed iscrivendosi al gruppo misto della Camera.\nIl 20 giugno presenta il simbolo del suo nuovo movimento politico, che si dichiara interessato al percorso costituente del Popolo della Libert\u00e0. A met\u00e0 ottobre 2008, questo percorso viene intrapreso definitivamente, annunciando la partecipazione del movimento alla nascita del PdL. Il 13 maggio 2009 costituisce con i colleghi Giorgio La Malfa e Francesco Nucara la componente del Gruppo misto \"Repubblicani Regionalisti Popolari\". Il 26 maggio 2010 lascia il Gruppo misto per entrare nel gruppo parlamentare del Popolo della Libert\u00e0. Membro del Consiglio Direttivo del PdL alla Camera. Alle elezioni politiche italiane del 2013 \u00e8 nel PdL romano e, decimo della lista, non \u00e8 stato eletto. Nel dicembre 2013 aderisce al neonato partito del Nuovo Centrodestra.\nIn occasione delle elezioni amministrative del 2018 si candida alla carica di sindaco di Fiumicino, alla guida di una coalizione di centro-destra formata da: Forza Italia, da Energie per l'Italia e da cinque liste civiche, ma viene sconfitto con il 42,73% dei voti dal sindaco uscente Esterino Montino.\nVita privata.\nSposato una prima volta e rimasto vedovo. Due i figli dal matrimonio: Alan e Roberta. Si \u00e8 quindi risposato con Diana Battaggia. La coppia ha avuto una figlia, Zoe."}
{"id": "208144", "revid": "1005847", "url": "https://it.wikipedia.org/wiki?curid=208144", "title": "Lucio Stanca", "text": "\u00c8 stato ministro per l'Innovazione e le Tecnologie nel secondo e terzo Governo Berlusconi, e in seguito amministratore delegato della Societ\u00e0 di Gestione Expo Milano 2015 S.p.A..\nAttualmente \u00e8 vicepresidente e tesoriere dell'Aspen Institute.\nStudi e vita familiare.\nLaureato in Economia e Commercio presso l'Universit\u00e0 Bocconi. Dirigente industriale.\nConiugato, con due figlie. Risiede a San Fermo della Battaglia (Como).\nCarriera industriale in IBM.\nDopo aver prestato il servizio militare come ufficiale nei Granatieri di Sardegna, ha operato nel gruppo IBM sino al marzo 2001, ricoprendo incarichi in Italia, in Europa e negli Stati Uniti tra cui: presidente e amministratore delegato della IBM Italia, componente del comitato mondiale di gestione della societ\u00e0, vicepresidente del gruppo e, dal 1994 fino al ritiro dalla societ\u00e0 (2001), \u00e8 stato presidente e direttore generale della societ\u00e0 con sede a Parigi, responsabile delle operazioni nei paesi dell'Europa, Medio Oriente ed Africa, un'organizzazione di pi\u00f9 di 100.000 persone e con operazioni in oltre 100 paesi.\nRuoli societari.\nDal 1991 \u00e8 vicepresidente dell'Aspen Institute Italia e dal 2001 \u00e8 anche presidente degli Aspen Junior Fellows. Ha fatto parte del consiglio di amministrazione dell'Universit\u00e0 Bocconi di Milano dal 1994 al 2006 e di diverse societ\u00e0 italiane (Fila, Sorin, Italtel) e straniere (PartnerRe). \u00c8 membro della Fondazione Italia USA. \u00c8 stato membro del \"board of directors\" della Fondazione Gateway promossa dalla Banca Mondiale per lo sviluppo delle tecnologie digitali nei paesi in via di sviluppo. \u00c8 vice presidente del Collegio di Milano, che \u00e8 un collegio di merito che ospita studenti universitari italiani e stranieri. \nNel 1991 \u00e8 stato eletto \"Bocconiano dell'anno\" e nel 2004 gli \u00e8 stata conferita la laurea honoris causa in Informatica.\nPubblicazioni.\nLucio Stanca, \"L'Italia vista da fuori e da dentro. Wrong or right, it's my Country\", ed. Il Sole 24 Ore, Milano, 2013, prefazione di Piero Ostellino.\nMinistro per l'Innovazione e le Tecnologie (2001-06).\nNella XIV legislatura (2001-2006) \u00e8 stato Ministro per l'innovazione e le tecnologie nei Governi Berlusconi II e Berlusconi III, esercitando per delega del Presidente del Consiglio dei ministri il coordinamento e indirizzo della politica del Governo in materia di sviluppo e di impiego delle Tecnologie dell'Informazione e della Comunicazione (ICT) da parte delle famiglie, delle imprese e delle pubbliche amministrazioni, centrali e locali. A tal fine ha inoltre presieduto il Comitato dei Ministri per la Societ\u00e0 dell'Informazione.\nIl Codice dell'Amministrazione Digitale.\nLucio Stanca ha promosso il \u201c\u201d, in vigore dal 1\u00ba gennaio\n2006. Si tratta di una nuova Costituzione Digitale, una vera e propria riforma per la Pubblica\nAmministrazione che definisce nuovi diritti per cittadini e imprese, principi, obblighi,\nfacolt\u00e0 e prospettive per le amministrazioni. Il Codice rappresenta il primo testo unico in Europa sull'innovazione digitale nella Pubblica Amministrazione ed ha promosso una rivoluzione copernicana, invertendo il rapporto con le amministrazioni: partendo dalle loro esigenze, cittadini e imprese hanno finalmente il diritto a essere serviti sempre e dovunque, anche da casa o dall\u2019ufficio, grazie alle tecnologie digitali. Il Codice promuove la semplificazione e l\u2019efficienza della P.A., attraverso l\u2019integrazione telematica delle amministrazioni. Uno degli obiettivi \u00e8 quello di eliminare la grande mole di certificazioni che viene richiesta a cittadini e imprese.\nI nuovi diritti per cittadini e imprese sanciti dal Codice dell\u2019Amministrazione Digitale:\n1) Diritto all\u2019uso delle tecnologie: cittadini e imprese hanno il diritto di usare le moderne tecnologie informatiche per tutti i rapporti con qualsiasi amministrazione dello Stato.\n2) Diritto all\u2019accesso e invio di documenti digitali: cittadini e imprese hanno diritto ad accedere a tutti gli atti che li riguardano e di partecipare a tutti i procedimenti in cui sono coinvolti, tramite le moderne tecnologie telematiche.\n3) Diritto a effettuare qualsiasi pagamento in forma elettronica.\n4) Diritto a ricevere qualsiasi comunicazione pubblica per e-mail.\n5) Diritto alla qualit\u00e0 del servizio e alla misurazione della soddisfazione: cittadini e imprese\nhanno diritto a servizi pubblici di qualit\u00e0 e che rispondano alle loro reali esigenze.\n6) Diritto alla partecipazione: i cittadini hanno diritto di partecipare al processo democratico e di\nesercitare i diritti politici usufruendo delle possibilit\u00e0 offerte dalle nuove tecnologie.\n7) Diritto a trovare on-line tutti i moduli e i formulari validi e aggiornati: I cittadini e le imprese\nhanno diritto a trovare in rete tutti i moduli, i formulari e tutti i documenti rilevanti per qualsiasi\npratica verso le Pubbliche Amministrazioni.\nPer realizzare la Pubblica Amministrazione digitale, \u00e8 stata introdotta una molteplicit\u00e0 di strumenti, che sono la leva per una profonda riorganizzazione degli uffici pubblici, volta al miglioramento del servizio e della produttivit\u00e0, fra cui: Firma Digitale, Posta Elettronica Certificata, Protocollo Informatico, Carta Nazionale dei Servizi e la Carta di Identit\u00e0 Elettronica, Archiviazione Ottica, Conferenza dei Servizi on line.\nLa \"Legge Stanca\" sulla disabilit\u00e0 e la tecnologia informatica.\nNell\u2019ambito delle iniziative per favorire l\u2019inclusione sociale e combattere ogni \"divario digitale\", Lucio Stanca \u00e8 stato autore e promotore della \u201cLegge sulla disabilit\u00e0 e la tecnologia informatica\u201d, approvata con il voto unanime di entrambi i rami del Parlamento. La norma, poi definita \"Legge Stanca\", ha introdotto il diritto all\u2019accesso in rete da parte delle persone disabili e ha promosso l\u2019uso delle tecnologie digitali come strumento per una maggiore integrazione. Tale iniziativa ha permesso all\u2019Italia di essere all\u2019avanguardia in questo campo.\nIl sito Italia.it.\nNel marzo del 2004 propone e ottiene l'approvazione da parte del governo allora presieduto da Silvio Berlusconi del progetto del portale del turismo Italia.it. Il progetto mirava a colmare una cronica carenza di promozione del turismo italiano in un settore strategico per la crescita economica. Il sito venne completato e messo online nel febbraio 2007.\nSenatore di Forza Italia (2006-08).\nNella XV legislatura (2006-2008) \u00e8 stato eletto al Senato nelle liste di Forza Italia ed \u00e8 stato componente della 10\u00aa Commissione permanente (Industria, commercio, turismo).\nDeputato del PdL (2008).\nNel 2008 \u00e8 stato eletto (nel 2008) alla Camera dei deputati nelle liste del Popolo della Libert\u00e0 per la XVI legislatura ed \u00e8 stato componente della Commissione parlamentare Affari Europei.\nAmministratore delegato di Expo 2015 (2008-2010).\nDal 2008 al 2010 Stanca ha ricoperto la carica di amministratore delegato della Societ\u00e0 di Gestione Expo Milano 2015 S.p.A. sino al 24 giugno 2010. Sotto la sua guida \u00e8 stato predisposto il progetto del sito espositivo ed \u00e8 stato sviluppato il piano industriale della manifestazione, che \u00e8 stato poi approvato nell'autunno del 2010 dal B.I.E. (Bureau International des Espositions)."}
{"id": "208145", "revid": "671029", "url": "https://it.wikipedia.org/wiki?curid=208145", "title": "Bisante (araldica)", "text": "Bisante \u00e8 un termine utilizzato in araldica per indicare un tondino di metallo. Il nome deriva dal \"bisante\", moneta d'oro coniata a Bisanzio e introdotta in Europa, si dice, dopo che i crociati presero Costantinopoli.\nNelle armi il bisante simboleggia \"ricchezza\" e talvolta indica la funzione di Tesoriere o Maggiordomo. Il bisante \u00e8 utilizzato anche come brisura."}
{"id": "208146", "revid": "767487", "url": "https://it.wikipedia.org/wiki?curid=208146", "title": "Biglietto (araldica)", "text": "Biglietto \u00e8 un termine utilizzato in araldica per indicare un quadrilungo che si mette in palo. Se disegnato in prospettiva, diventa \"mattone\"\nIn Italia i \"biglietti\" sono definiti, pi\u00f9 frequentemente, \"plinti\". Simboleggiano \"antica nobilt\u00e0\", \"costanza\" e \"fermezza\". Quando disegnati in orizzontale sono definiti \"coricati\"."}
{"id": "208147", "revid": "120683663", "url": "https://it.wikipedia.org/wiki?curid=208147", "title": "Mirko Tremaglia", "text": "Figura storica della destra italiana, fu Ministro per gli Italiani nel mondo; in questa veste fu il proponente della legge 459 del 2001 \"per l'esercizio del diritto di voto dei cittadini italiani residenti all'estero\" nota come \"Legge Tremaglia\".\nStudi giovanili e vita privata.\nTremaglia frequent\u00f2 il liceo classico Paolo Sarpi di Bergamo, dove fu compagno di banco di Filippo Maria Pandolfi. Nel 1940 il padre fu inviato in Eritrea. All'et\u00e0 di 17 anni comunic\u00f2 alla madre l'intenzione di aderire alla Repubblica Sociale Italiana venendo inquadrato nella Guardia Nazionale Repubblicana.\nNei mesi seguenti Tremaglia perse entrambi i genitori. Preso prigioniero dagli Alleati, fu internato nel campo di concentramento di Coltano per i prigionieri di guerra fascisti. Nel dopoguerra si iscrisse all'Universit\u00e0 Cattolica di Milano, ma ne venne cacciato quando si scopr\u00ec il suo trascorso di volontario \"repubblichino\". In seguito si laure\u00f2 in giurisprudenza esercitando poi la professione di avvocato. Il figlio Marzio (Bergamo, 1958-2000), dirigente giovanile del FUAN, consigliere comunale MSI a Bergamo (1980-1995) e quindi assessore alla Cultura della Regione Lombardia (1995-2000), scomparve a soli 42 anni nel 2000 a causa di un tumore.\nAttivit\u00e0 politica.\nL'adesione al Movimento Sociale.\nEsponente storico e dirigente del MSI, sin dalla nascita della Repubblica Italiana nel 1948, ha svolto importanti compiti nel comitato centrale e nella direzione nazionale del partito. Fu quindi nominato responsabile del dipartimento di politica estera del MSI-DN, nel 1969. \u00c8 stato uno dei pi\u00f9 stretti collaboratori del segretario Giorgio Almirante.\nI comitati Tricolore.\nNel 1963, intenzionato a ritrovare la tomba del padre caduto in Eritrea durante il conflitto mondiale part\u00ec per l'Africa. In Eritrea Tremaglia ritrov\u00f2 la tomba e si stup\u00ec nel constatare che sopra vi erano fiori freschi deposti dagli italiani che erano residenti laggi\u00f9.\nDa qui nacque il desiderio di impegnarsi politicamente per favorire i numerosi italiani che si trovavano all'estero. Nel 1968 fond\u00f2 i \"\"Comitati Tricolori per gli Italiani nel Mondo\", allo scopo di difendere gli interessi in patria della diaspora italiana e guadagnarne il diritto di voto. Il 30 maggio 1970 giunsero in Italia dall'estero i primi \"Treni Tricolore\"\" per la prima volta organizzati per italiani residenti all'estero affinch\u00e9 fossero favoriti nel rientro per poter votare.\nTremaglia \u00e8 stato eletto alla Camera per la prima volta nel 1972. Nel 1979, durante la crisi degli \"euromissili\", fu sostenitore dello schieramento dei missili NATO in Europa occidentale. Nel 1988 si reca al Cremlino per protestare contro l'Unione Sovietica e reclamare l'onore dei soldati italiani caduti in Russia.\nNello stesso anno, viene approvata la Legge Tremaglia \"sull'anagrafe e censimento degli italiani all'estero\" (L. 470 del 27 ottobre 1988). Partecipa quindi alla Conferenza Nazionale dell'Emigrazione. Nel 1991 \u00e8 eletto componente dell'ufficio di presidenza del neonato Consiglio Generale degli Italiani all'Estero (CGIE).\nNel 1993 la Camera approva un DDL Tremaglia per il voto per corrispondenza degli italiani all'esterno e la creazione di \"Circoscrizioni Estere\", ma il progetto di legge si arena al Senato per l'opposizione di PDS e Lega Nord. Tremaglia sostenne l'operato del \"pool di Milano\" nell'inchiesta Mani Pulite nel periodo di Tangentopoli.\nLa svolta di Fiuggi.\nDopo la \"Svolta di Fiuggi\" del gennaio del 1995 ader\u00ec al progetto finiano di Alleanza Nazionale, evidenziandosi fra i sostenitori dei valori di identit\u00e0 nazionale e dell'italianit\u00e0 nel mondo.\nTremaglia organizza il viaggio di Fini negli Stati Uniti nel 1995, incontrando membri del governo americano e della comunit\u00e0 ebraica.\nNel maggio 1996, l'allora pidiessino Luciano Violante in occasione del suo insediamento alla Presidenza della Camera, significativamente nel suo discorso si rivolse direttamente a Tremaglia, dimostrando comprensione per le ragioni dei \"ragazzi di Sal\u00f2\".\nAlle elezioni politiche del 2001 fu eletto deputato nel collegio uninominale di Bergamo come esponente della Casa delle Libert\u00e0. Dall'11 giugno 2001 al 17 maggio 2006 ha ricoperto l'incarico di Ministro per gli Italiani nel mondo (Governo Berlusconi II e III), unico ex \"repubblichino\" nella storia del dopoguerra.\nIn questo periodo riusc\u00ec a varare la legge che istituiva il voto per gli italiani all'estero, pi\u00f9 nota come Legge Tremaglia e la \"giornata nazionale del sacrificio del lavoro italiano nel mondo\" da celebrarsi ogni 8 agosto in ricordo del Disastro di Marcinelle del 1956. Nell'ottobre 2004 in seguito della bocciatura della nomina di Rocco Buttiglione a commissario europeo per via delle sue posizioni sull'omosessualit\u00e0, Tremaglia pubblic\u00f2 un comunicato di solidariet\u00e0, su carta intestata del Dipartimento da lui presieduto, in cui scrisse: \"Purtroppo Buttiglione ha perso. Povera Europa: i culattoni sono in maggioranza\"\".\nIn occasione delle elezioni del 2006 lo stesso Tremaglia present\u00f2 una propria lista: Per l'Italia nel Mondo., Ma durante lo scrutinio si profil\u00f2 un \"ex aequo\" tra L'Unione di centro-sinistra e il Popolo delle Libert\u00e0 di centro-destra al Senato. I voti della circoscrizione Estero si resero determinanti nella vittoria di Romano Prodi poich\u00e9 alla fine furono eletti: 4 senatori per l'Unione, 1 per Forza Italia e 1 per Associazioni italiane in Sud America. Questo risultato, sfavorevole alla coalizione di centro-destra, determin\u00f2 un ripensamento del ruolo politico di Tremaglia nel partito..\nLo scioglimento di Alleanza Nazionale.\nNell'aprile del 2008, XVI Legislatura, Tremaglia fu rieletto nella lista del Popolo della Libert\u00e0 in Lombardia 2. In occasione dell'ultimo congresso di Alleanza Nazionale, che avrebbe sancito l'adesione al Popolo delle Libert\u00e0, dal palco dichiar\u00f2:\"\"Bisogna fare attenzione a non rinunciare alla nostra storia, una storia per cui molta gente ha lasciato la pelle\" Nel settembre 2008, a seguito delle dichiarazioni di Gianfranco Fini, ribad\u00ec che secondo lui \"No, l'antifascismo non \u00e8 un valore. Bisogna pensare al clima in cui \u00e8 nato l'antifascismo, un contesto di contrapposizione e di odio tra italiani. Da quell'odio non pu\u00f2 nascere qualcosa che rappresenti un valore\"\".\nNel marzo 2009 ader\u00ec criticamente al Popolo delle Libert\u00e0, soggetto politico in cui si sciolse anche Alleanza Nazionale. Nel luglio 2009 si distinse per aver preso nettamente le distanze dall'introduzione del reato di clandestinit\u00e0, definendolo \"assurdo\", \"un reato inventato\", chiedendone la cancellazione e l'avvio di una regolarizzazione e di una sanatoria. \"Siamo tutti moralmente, oltre che politicamente, impegnati a salvaguardare gli stessi diritti che i nostri emigranti hanno ottenuto con tanti sacrifici.\" In questa campagna Tremaglia si \u00e8 tuttavia trovato solo, isolato dai suoi compagni di partito.\nA fine luglio del 2010, dopo lo strappo di Gianfranco Fini dal Pdl ader\u00ec al gruppo parlamentare di Futuro e Libert\u00e0. Tremaglia, afflitto da anni dalla malattia di Parkinson, mor\u00ec nella sua casa di Bergamo il 30 dicembre 2011. Tra le numerose attestazioni di stima giusero anche quelle del Presidente della repubblica Giorgio Napolitano che riferendosi alla propria vecchia militanza nel Partito Comunista rilev\u00f2 che comunque le distanze politiche non \"impedirono mai di sviluppare rapporti di sincera stima reciproca sul piano umano e nello svolgimento delle nostre funzioni con senso di responsabilit\u00e0 nazionale\".\nLa Legge Tremaglia.\nTremaglia si \u00e8 battuto per cambiare le modalit\u00e0 relative all'esercizio del diritto di voto degli italiani residenti all'estero e ha ottenuto la modifica degli articoli 48 (istituzione della circoscrizione Estero), 56 e 57 (numero dei deputati e senatori eletti dai cittadini italiani all'estero) della Costituzione. Questa opportunit\u00e0 si concretizz\u00f2 con l'entrata in vigore della Legge Tremaglia del 2001, scritta da lui stesso, che istitu\u00ec la circoscrizione Estero.\nOnorificenze.\nNel 2009 fu decorato con la medaglia d'oro dal Comune di Bergamo."}
{"id": "208148", "revid": "3295", "url": "https://it.wikipedia.org/wiki?curid=208148", "title": "Gruppi di Lie", "text": ""}
{"id": "208149", "revid": "1516566", "url": "https://it.wikipedia.org/wiki?curid=208149", "title": "Bisante-tortello", "text": "Bisante-tortello \u00e8 un termine utilizzato in araldica per indicare un tondino mezzo metallo, mezzo colore."}
{"id": "208150", "revid": "109381963", "url": "https://it.wikipedia.org/wiki?curid=208150", "title": "Rum, Sodomy, and the Lash", "text": "Rum, Sodomy and the Lash \u00e8 un album dei Pogues, pubblicato nel 1985 per la casa discografica Stiff Records. Il disco \u00e8 stato prodotto da Elvis Costello e registrato presso gli Elephant Studios di Londra.\nLa memorabile copertina del disco \u00e8 una riproduzione del dipinto \"La Zattera della Medusa\" di Th\u00e9odore G\u00e9ricault, in cui i personaggi sulla zattera hanno i volti dei musicisti del gruppo.\nTracce.\nTracce Bonus.\nNel 2004 \u00e8 stata pubblicata una versione dell'album rimasterizzata e ampliata con 6 bonus tracks"}
{"id": "208151", "revid": "126257", "url": "https://it.wikipedia.org/wiki?curid=208151", "title": "Boccheggiante (araldica)", "text": ""}
{"id": "208152", "revid": "767487", "url": "https://it.wikipedia.org/wiki?curid=208152", "title": "Bordato (araldica)", "text": ""}
{"id": "208153", "revid": "1318658", "url": "https://it.wikipedia.org/wiki?curid=208153", "title": "Andrew Niccol", "text": "Biografia.\nNiccol \u00e8 nato nel 1964 a Paraparaumu, in Nuova Zelanda, ma \u00e8 cresciuto ad Auckland. A 21 anni si trasferisce a Londra, dove per 10 anni dirige spot pubblicitari per la televisione, prima di approdare al cinema nel 1997 scrivendo e dirigendo il film di fantascienza \"Gattaca - La porta dell'universo\", dove descrive la societ\u00e0 del futuro, tema ripreso nel 2011 in \"In Time\" e nel 2018 in \"Anon\".\nNel 1998 scrive la sceneggiatura di \"The Truman Show\", diretto da Peter Weir ed interpretato da Jim Carrey, e per il quale ha vinto nel 1999 il BAFTA alla migliore sceneggiatura originale, il Saturn Award per la migliore sceneggiatura ed \u00e8 stato candidato all'Oscar e al Golden Globe per la miglior sceneggiatura. Nel 2005 scrive e dirige \"Lord of War\", film che parla dell'oscuro mondo del traffico d'armi e dei signori della guerra con protagonista Nicolas Cage, mentre nel 2014 \u00e8 la volta di \"Good Kill\", opera incentrata sull'uso dei droni nella guerra al terrorismo."}
{"id": "208155", "revid": "754852", "url": "https://it.wikipedia.org/wiki?curid=208155", "title": "Bordatura", "text": "bordatura, orlatura con passamano (nastrino di rifinitura) per evitare la sfilacciatura di un tessuto"}
{"id": "208156", "revid": "110157", "url": "https://it.wikipedia.org/wiki?curid=208156", "title": "Baltschieder", "text": "Baltschieder (toponimo tedesco) \u00e8 un comune svizzero di 1\u00a0308 abitanti del Canton Vallese, nel distretto di Visp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208157", "revid": "104265", "url": "https://it.wikipedia.org/wiki?curid=208157", "title": "Giorgio La Malfa", "text": "Figlio di Ugo La Malfa, dal 1972 al 2013 \u00e8 deputato nazionale (escluso la XII leg.) per il Partito Repubblicano Italiano, lo stesso di suo padre, e parlamentare europeo per due legislature.\nMinistro del bilancio negli anni ottanta, \u00e8 stato condannato per la tangente Enimont quando era segretario del suo partito; si dimise da tutti gli incarichi, ma li riprese dopo breve tempo. Ministro delle politiche comunitarie nel terzo governo Berlusconi, nel 2011 \u00e8 stato espulso dal partito per aver votato contro la fiducia al quarto governo Berlusconi; \u00e8 stato successivamente riammesso nel partito nel 2019.\nBiografia.\nStudi e inizi.\nNato a Milano nel 1939, figlio di Ugo La Malfa, si laurea in Giurisprudenza nel 1961 all'Universit\u00e0 degli Studi di Pavia, studiando successivamente economia politica alla St John's College dell'Universit\u00e0 di Cambridge, dove si \u00e8 nuovamente laureato nel 1964.\nDal 1964 al 1966 ha frequentato corsi di specializzazione al Massachusetts Institute of Technology.\n\u00c8 stato professore ordinario di Politica economica all'Universit\u00e0 degli Studi di Catania, ponendosi in aspettativa per mandato parlamentare. \u00c8 stato deputato alla Camera sin dalla VI legislatura, dal 1972, riconfermato quasi ininterrottamente fino al 2013. \u00c8 stato Ministro del bilancio e della programmazione economica nei primi anni ottanta.\nDeputato del PRI e 1\u00ba mandato europeo.\nDirigente del Partito Repubblicano Italiano, viene eletto segretario nazionale il 12 settembre 1987, subentrando a Giovanni Spadolini, che nel frattempo era diventato presidente del Senato.\nNel 1989 si candida alle elezioni europee e viene eletto; aderisce al Gruppo Liberale e Democratico, ma si dimette nel 1992 per incompatibilit\u00e0 di incarichi.\nNel 1992 esce dal governo Andreotti VII, dando vita all\"'opposizione di centro\" e puntando a fare del PRI il \"\"partito degli onesti\", iniziative che portano i repubblicani ad ottenere il 4,4% alle elezioni politiche dello stesso anno, uno dei massimi risultati della loro storia.\nEsperienza di Alleanza Democratica e il 2\u00ba mandato europeo.\nNel corso degli anni novanta La Malfa guida il partito all'interno della coalizione di Alleanza Democratica, promossa dallo stesso Partito Repubblicano Italiano per accelerare il cammino delle riforme istituzionali. Dal 1993 la parabola del leader repubblicano, condannato in via definitiva a 6 mesi e 20 giorni nel Processo ENIMONT per finanziamento illecito al partito, entra nella fase discendente. La Malfa si dimette da segretario, lasciando il posto per alcuni mesi alla reggenza di Giorgio Bogi.\nTornato alla segreteria, si schiera con il Patto per l'Italia, la coalizione di centro che si presenta alle elezioni politiche del 1994.\nAlle elezioni europee del 1994 si candida e viene eletto; aderisce al gruppo del Partito Europeo dei Liberali, Democratici e Riformatori.\nDeputato di Rinnovamento Italiano.\nAlle elezioni politiche del 1996 sostiene la candidatura a Presidente del Consiglio di Romano Prodi, aderendo alla coalizione de L'Ulivo.\nNel 1998 entra nel gruppo parlamentare di Rinnovamento Italiano, dal quale esce alla volta dei Federalisti Liberaldemocratici e Repubblicani, componente costituitasi all'interno del gruppo misto. Dal '98 ha un atteggiamento critico nei confronti del centro-sinistra, astenendosi in occasione del voto di fiducia ai governi di Massimo D'Alema e Giuliano Amato.\nIl ritorno al PRI e ministro per le politiche comunitarie.\nNel 2001 passa quindi alla coalizione di centro-destra della Casa delle Libert\u00e0, guidata da Silvio Berlusconi. Dopo la svolta, una parte dei repubblicani fonda il partito Repubblicani Europei, che rimane nella coalizione di centro-sinistra.\nAlle elezioni politiche del 2001 viene eletto alla Camera in quota proporzionale nella circoscrizione dell'Emilia-Romagna. All'indomani delle elezioni lascia la segreteria del partito e ne viene eletto presidente: al suo posto viene eletto Francesco Nucara.\nIl 22 aprile 2005 Berlusconi, ricevuto l'incarico di formare un nuovo esecutivo, indica La Malfa come ministro senza portafoglio per le politiche comunitarie. Il giorno successivo, il 23 aprile 2005, giura nelle mani del Presidente della Repubblica Carlo Azeglio Ciampi come ministro per le politiche comunitarie nel terzo governo guidato da Berlusconi, subentrando a Rocco Buttiglione\nAlle elezioni politiche del 2006 viene rieletto alla Camera nelle liste di Forza Italia. Nel marzo 2007, in seguito alla formazione della componente politica \u00ab\"Repubblicani, Liberali, Riformatori\"\u00bb, diviene vice-presidente del gruppo misto.\nElezioni anticipate del 2008 e l'espulsione dal partito.\nRieletto alle elezioni politiche del 2008 nelle liste del Popolo della libert\u00e0 nelle Marche, si iscrive a maggio al gruppo parlamentare PdL, ma il 5 settembre 2008 lascia il PdL e si iscrive al Gruppo misto della Camera. Il 24 settembre 2009 annuncia pubblicamente il suo distacco dalla politica del governo Berlusconi IV tramite una lettera aperta al \"Corriere della Sera\".\nIl 22 ottobre 2008 forma la componente \"Misto: Liberal Democratici Repubblicani\"; il 5 maggio 2009 l'abbandona, costituendone una nuova, insieme a Nucara e Baccini, chiamata \"Misto-Repubblicani, Regionalisti, Popolari\"; con l'uscita di Baccini e l'adesione di Pionati, nel settembre 2010 diventa \"Misto-Repubblicani, Azionisti, Alleanza di Centro\".\nViene espulso dal PRI l'8 giugno 2011 dal collegio dei probiviri per aver votato contro la fiducia al governo Berlusconi IV il 14 dicembre 2010.\nNon si ricandida pi\u00f9 in Parlamento alle elezioni politiche del 2013, abbandonando la politica attiva.\nRientro nel PRI.\nIn occasione del XLIX Congresso, il Partito Repubblicano Italiano riammette La Malfa nel partito, considerando superate le divergenze politiche che avevano portato alla sua espulsione.\nVicende giudiziarie.\nProcesso Enimont.\nNell'ambito del \"processo Enimont\"\", ha subito una condanna definitiva a 6 mesi e 20 giorni di carcerazione per finanziamento illecito ai partiti. Dalle sentenze risulta che abbia incassato 300 milioni di lire in nero per il suo partito (il Partito Repubblicano) tramite Carlo Sama, dirigente di Montedison."}
{"id": "208159", "revid": "126257", "url": "https://it.wikipedia.org/wiki?curid=208159", "title": "Bordonato", "text": ""}
{"id": "208161", "revid": "126257", "url": "https://it.wikipedia.org/wiki?curid=208161", "title": "Bottonato", "text": ""}
{"id": "208163", "revid": "1516566", "url": "https://it.wikipedia.org/wiki?curid=208163", "title": "Braccio (araldica)", "text": "Braccio \u00e8 un termine utilizzato in araldica: senz'altro, \u00e8 il braccio umano destro, movente dal lembo sinistro dello scudo e piegato a scaglione. Correntemente si usa il termine \"destrocherio\" per indicare il braccio destro e \"sinistrocherio\" per il sinistro.\nPosizione araldica ordinaria.\nIl braccio si rappresenta, di norma, uscente da un lato dello scudo e piegato ad angolo. "}
{"id": "208164", "revid": "119535728", "url": "https://it.wikipedia.org/wiki?curid=208164", "title": "Lalden", "text": "Lalden (toponimo tedesco) \u00e8 un comune svizzero di 661 abitanti del Canton Vallese, nel distretto di Visp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLalden \u00e8 servito dall'omonima stazione, sulla ferrovia del L\u00f6tschberg.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208165", "revid": "1516566", "url": "https://it.wikipedia.org/wiki?curid=208165", "title": "Braccio sinistro", "text": "Braccio sinistro \u00e8 un termine utilizzato in araldica: il normale \u00e8 quello umano, piegato a scaglione, ed esce dal lembo destro."}
{"id": "208166", "revid": "1516566", "url": "https://it.wikipedia.org/wiki?curid=208166", "title": "Branca (araldica)", "text": "Branca \u00e8 un termine utilizzato in araldica per la zampa di leone, orso, lupo o d'altro animale.\nRappresenta \"fortezza\" e \"valore\".\nSi pu\u00f2 rappresentare \"recisa\", \"strappata\", \"sanguinosa\", \"posta in palo\" o \"in fascia\", \"movente da un lato dello scudo\", \"piegata in scaglione rovesciato\" o \"passata in decusse\"."}
{"id": "208171", "revid": "110157", "url": "https://it.wikipedia.org/wiki?curid=208171", "title": "Saas-Fee", "text": "Saas-Fee (toponimo tedesco; ; in francese \"F\u00e9e\", desueto) \u00e8 un comune svizzero di 1\u00a0636 abitanti del Canton Vallese, nel distretto di Visp.\nGeografia fisica.\nSaas-Fee si trova nella valle Saastal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSaas-Fee \u00e8 una localit\u00e0 di villeggiatura, una base alpinistica e una stazione sciistica sviluppatasi a partire dagli anni 1880; .\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nSaas-Fee ha ospitato cinque edizioni dei Campionato del mondo di arrampicata su ghiaccio, una tappa della Coppa del Mondo di sci alpino 1988 e varie tappe della Coppa del Mondo di freestyle, della Coppa del Mondo di snowboard, della Coppa del mondo di arrampicata su ghiaccio e della Coppa Europa di sci alpino."}
{"id": "208172", "revid": "1516566", "url": "https://it.wikipedia.org/wiki?curid=208172", "title": "Breve (araldica)", "text": "Breve \u00e8 un termine utilizzato in araldica per indicare una striscia di carta, pergamena o stoffa, svolazzante, bifida, col motto scrittovi; o al naturale o smaltata."}
{"id": "208173", "revid": "1226", "url": "https://it.wikipedia.org/wiki?curid=208173", "title": "Psicologia comportamentale", "text": ""}
{"id": "208174", "revid": "126257", "url": "https://it.wikipedia.org/wiki?curid=208174", "title": "Bullettato", "text": ""}
{"id": "208187", "revid": "106456", "url": "https://it.wikipedia.org/wiki?curid=208187", "title": "Macchina da presa", "text": "Una macchina da presa cinematografica (per ellissi spesso chiamata semplicemente macchina da presa), anche chiamata cinepresa, \u00e8 un apparato che registra (impressiona) una sequenza di immagini fotografiche in rapida successione temporale su una pellicola cinematografica continua per via fotochimica.\nLa pellicola utilizzata da tali apparecchi \u00e8 costituita di celluloide, poliestere o altro materiale analogo ed \u00e8 tipicamente fornita di perforazioni per il trascinamento meccanico della stessa, pur esistendo alcune eccezioni. La sequenza di singole immagini cos\u00ec ottenuta su pellicola potr\u00e0 poi essere riprodotta mediante un proiettore ottenendo cos\u00ec un'immagine animata.\nLa macchina viene utilizzata espressamente nel contesto dell'arte cinematografica.\nStoria.\nLa realizzazione della macchina da presa va di pari passo con la storia della fotografia e la storia del cinema. Il tutto si fa risalire al brevetto di George Eastman ed \u00e8 conseguente la produzione industriale della pellicola (Rollfilm), fra le cui applicazioni c'\u00e8 la realizzazione da parte di Thomas Alva Edison della prima macchina da presa funzionante, il kinetografo.\nI Fratelli Lumi\u00e8re nel 1892 realizzarono il loro cinematografo, una macchina da presa che in un solo apparato era duplicatore e proiettore. Entrambi gli apparati utilizzavano la pellicola perforata da 35 mm, che veniva trascinata con l'aiuto di un trascinatore.\nIl cinematografo faceva tuttavia scorrere il film in verticale invece che in orizzontale e corrispondeva perci\u00f2 ampiamente alla moderna tecnica della macchina da presa.\nFin dall'invenzione della macchina da presa furono realizzate anche macchine amatoriali. Gi\u00e0 nel 1898 Birth Acres registr\u00f2 in Inghilterra un brevetto per una macchina chiamata \"Birtac\", progettata per impressionare solo met\u00e0 della pellicola da 35\u00a0mm: un'antesignana del formato 16\u00a0mm che tanta fortuna avrebbe avuto in seguito. La prima macchina a 16\u00a0mm fu prodotta dalla Kodak nel 1923, nel 1928 dotata di pellicola a colori. Nel 1925 la prima macchina realizzata da Arri era una camera amatoriale da 35\u00a0mm a manovella (\"Kinarri 35\"). La Kodak produsse nel 1932 la prima macchina da 8\u00a0mm: il vantaggio doveva essere quello di ridurre i costi di sviluppo con la riduzione delle dimensioni della pellicola. Fu la base per lo sviluppo dei cosiddetti \"passi ridotti\", che riscossero un grande successo, specialmente in ambito familiare, fino alle prime videocamere. Anche se furono sviluppate come macchine amatoriali, quelle da 16\u00a0mm, molto maneggevoli, furono impiegate sempre pi\u00f9 spesso in ambito giornalistico.\nLa diffusione del cinema sonoro richiese un isolamento acustico per le macchine da presa, troppo rumorose per le riprese sonore. Inizialmente le riprese sonore furono possibili solo in studio, dove la rumorosa macchina poteva essere inserita in una specie di scatola a prova di rumore. A partire dal 1953 vennero sviluppati i cosiddetti \"Blimp\", gusci insonorizzati che avvolgevano la macchina seguendone le forme. I primi erano per\u00f2 difficili da maneggiare, e ostacolavano gli operatori durante le riprese. Solo nel 1957 venne sviluppato un grosso Blimp totalmente a prova di rumore per la \"Arriflex 35 Iib\", in cui la macchina si poteva inserire con relativa facilit\u00e0.\nDue innovazioni decisive si devono a Erich K\u00e4stner, capo-costruttore della Arnold &amp; Richter (Arri): nel 1937 svilupp\u00f2 un sistema reflex che, per la prima volta, permetteva di vedere nel mirino un'immagine chiara e con i lati non invertiti anche durante le riprese.\nNel 1972 K\u00e4stner costru\u00ec una macchina da presa da 35 mm sonora e da spalla (\"Arriflex 35 BL\"), che permetteva le riprese di audio e video in qualsiasi situazione. Per ambedue le innovazioni a K\u00e4stner venne attribuito l'Oscar per la tecnica.\nA tutt'oggi i film vengono girati quasi esclusivamente in 35\u00a0mm, ma negli ultimi anni si stanno affermando anche in questo settore le videocamere digitali. La pellicola da 16\u00a0mm viene utilizzata in ambito professionale solo in alcune produzioni televisive. Le ditte Arnold &amp; Richter (Arri) e Panavision si dividono il mercato mondiale delle macchine da presa professionali da 35\u00a0mm. Produttori di nicchia come Aaton (gi\u00e0 Eclair) e Mitchell-Fries oggi non vengono pi\u00f9 utilizzati nell'ambito delle grosse produzioni cinematografiche. Macchine ad alta velocit\u00e0 della ditta Photosonics vengono utilizzate nell'ambito della pubblicit\u00e0, degli effetti speciali e per scopi di ricerca scientifica con velocit\u00e0 comprese tra 360 (con meccanismo d'aggancio e movimento intermittente) e 2100 fotogrammi al secondo (con sistema prismatico). Macchine da 16\u00a0mm vengono prodotte anche da altre aziende.\nDettagli tecnici.\nPrincipio di funzionamento.\nIl principio su cui si basano la cinepresa e anche il proiettore \u00e8 quello della permanenza di un'immagine sulla retina, che permette all'osservatore di percepire una sequenza di immagini come una scena in movimento. Il movimento viene percepito come scorrevole e naturale con una velocit\u00e0 compresa tra i 18 ed i 25 fotogrammi al secondo.\nNonostante numerose innovazioni tecniche dal momento dell'invenzione, il funzionamento di base \u00e8 rimasto invariato: la pellicola non impressionata esce dal \"magazzino\" (caricatore, cassetta o bobina) e viene guidata attraverso dei rulli in una posizione vincolata. Qui passa davanti sul piano focale e avviene l'impressione della pellicola.\nDopo l'impressione di un fotogramma, un otturatore rotante chiude il passaggio della luce, la pellicola avanza di un fotogramma e viene bloccato da un'apposita pinza che si incastra nella perforazione e la blocca per il tempo scelto per l'impressione di un nuovo fotogramma. La meccanica delle pinze e quella dell'otturatore sono collegate fra di loro, in modo che l'otturatore rimanga chiuso mentre la pellicola \u00e8 in movimento.\nLa meccanica \u00e8 stata perfezionata e rimpicciolita col tempo: le maggiori innovazioni tecniche hanno riguardato la maneggevolezza ed il comfort d'uso. Le prime macchine da presa funzionavano a manovella, in seguito \u00e8 stato applicato un sistema a molla. Oggi si usano normalmente motori elettrici alimentati da batterie.\nEsposizione.\nL'apertura e chiusura della finestrella ricavata sull'otturatore rotante determina il tempo di esposizione in combinazione con la velocit\u00e0 di scorrimento della pellicola. Con una frequenza di 24 fotogrammi al secondo il tempo di otturazione risulta essere di 1/50 di secondo per ciascun fotogramma. Esposizioni minori o maggiori si ottengono diminuendo o aumentando l'apertura della finestrella dell'otturatore rotante.\nSyncSound e MOS.\nAccanto al classico formato da film, le macchine da presa professionali si differenziano per i campi di applicazione: le macchine \"SyncSound\" vengono usate per riprese in cui si registra anche il sonoro contemporaneamente. Sono molto silenziose: meno di 20\u00a0dB. Le rumorose \"MOS-Camera\" vengono di norma utilizzate solo in riprese ad alta velocit\u00e0, in cui non viene registrato il sonoro.\nDifferenze con altre apparecchiature di videoregistrazione.\nLa macchina da presa si distingue quindi da:"}
{"id": "208190", "revid": "15756", "url": "https://it.wikipedia.org/wiki?curid=208190", "title": "Randa (Svizzera)", "text": "Randa (toponimo tedesco) \u00e8 un comune svizzero di 444 abitanti del Canton Vallese, nel distretto di Visp.\nGeografia fisica.\nRanda si trova nella Mattertal, la valle di Zermatt. mentre il punto pi\u00f9 alto \u00e8 la vetta del monte Dom, a 4\u00a0545\u00a0m\u00a0s.l.m. Nel 1991 una grande frana sommerse la frazione di Unterlerch.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nRanda \u00e8 una localit\u00e0 di villeggiatura e base alpinistica sviluppatasi a partire dagli anni 1850; si trova lungo il percorso escursionistico Tour del Cervino.\nInfrastrutture e trasporti.\nRanda \u00e8 servito dall'omonima stazione, sulla ferrovia Briga-Visp-Zermatt. Nel territorio comunale \u00e8 presente il ponte pedonale sospeso pi\u00f9 lungo del mondo, il Charles Kuonen H\u00e4ngebr\u00fccke.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208191", "revid": "339392", "url": "https://it.wikipedia.org/wiki?curid=208191", "title": "Fayum", "text": ""}
{"id": "208197", "revid": "287204", "url": "https://it.wikipedia.org/wiki?curid=208197", "title": "Samos", "text": ""}
{"id": "208204", "revid": "88740", "url": "https://it.wikipedia.org/wiki?curid=208204", "title": "Samo", "text": ""}
{"id": "208209", "revid": "154893", "url": "https://it.wikipedia.org/wiki?curid=208209", "title": "95 Arethusa", "text": "95 Arethusa (in italiano 95 Aretusa) \u00e8 un grande asteroide della Fascia principale. Ha una superficie scura e una composizione carboniosa e primitiva.\nArethusa fu scoperto da Karl Theodor Robert Luther il 23 novembre 1867 dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851. Fu battezzato cos\u00ec in onore di una delle varie Aretusa nella mitologia greca.\nArethusa ha occultato una stella tre volte: la prima il 2 febbraio 1998 e non meno di due volte nel gennaio 2003.\nL'asteroide prende il nome da Aretusa, ninfa della mitologia greca appartenente alle esperidi."}
{"id": "208211", "revid": "1318658", "url": "https://it.wikipedia.org/wiki?curid=208211", "title": "Samo (isola)", "text": "Samo o Samos () \u00e8 un'isola greca dell'Egeo orientale, ubicata tra l'isola di Chio a nord, le isole del Dodecaneso, in particolare Patmo a sud e poco lontano dalla costa della Turchia (l'antica Ionia). Dal punto di vista amministrativo costituisce un'unit\u00e0 periferica e comune nella periferia dell'Egeo Settentrionale.\nSamo \u00e8 la patria di Epicuro, Melisso, Aristarco, Pitagora ed Escrione.\nVi soggiornarono Anacreonte ospite di Policrate II e Ibico ospite di Policrate I.\nAlcune costruzioni che si trovano sull'isola (il Pythagoreion e l'Heraion) sono state inserite nel 1992 nell'elenco dei Patrimoni dell'umanit\u00e0 dell'UNESCO.\nGeografia.\nTerritorio.\nLa superficie dell'isola \u00e8 di 468\u00a0km\u00b2, \u00e8 lunga 43,4\u00a0km e larga 13,2\u00a0km. Samo \u00e8 una delle principali isole dell'Egeo nonch\u00e9 una tra le pi\u00f9 fertili e pi\u00f9 vicine alla Turchia, dalla quale \u00e8 separata da uno stretto di circa 1000 m.\nIl suolo \u00e8 prevalentemente montuoso e l'isola in lunghezza \u00e8 percorsa dalla catena montuosa del Kerketeus, la cui cima pi\u00f9 alta \u00e8 il Vigla a 1433 m s.l.m. sul monte Kerkis, un vulcano estinto. Tale catena montuosa \u00e8 la continuazione di un'altra presente sulla penisola anatolica, il cui punto pi\u00f9 estremo \u00e8 il promontorio di Trogilium, esattamente di fronte a Samo. A Samo sono presenti monti tra i pi\u00f9 alti delle isole dell'Egeo.\nL'isola \u00e8 particolarmente fertile e in maggior parte \u00e8 coperta da uliveti e da vigneti. Il vino dell'uva \"Vathy\" gode di un'ottima reputazione.\nClima.\nIl clima dell'isola \u00e8 tipicamente mediterraneo. Durante i mesi estivi, come la maggior parte delle isole del Dodecaneso, Samo viene spazzata dal meltemi, un vento che riesce in parte a mitigare la calura, soprattutto sulla costa settentrionale.\nGeografia antropica.\nIl centro e porto principale \u00e8 la citt\u00e0 di Vathy, comunemente chiamata Samo; altri porti importanti sono Karlovasi e Pythagoreio, mentre altri paesi particolari sono Kokkari, Manolates, Khora e Pagondas.\nSull'isola \u00e8 presente l'aeroporto internazionale di Samo (IATA: SMI, ICAO: LGSM).\nStoria.\nGi\u00e0 abitata in et\u00e0 preistorica da popoli anatolici, intorno all'anno 1000 a.C. fu occupata da gente ionica, guidata da Neleo, principe ateniese.\nNei secoli successivi l'isola ebbe un periodo florido grazie ai commerci marittimi e all'abilit\u00e0 dei suoi abitanti nella navigazione, tra i quali si distinse Kolaios che super\u00f2 nel 640 le Colonne d'Ercole. La massima fortuna dell'isola si ebbe intorno al 540 a.C., in coincidenza con il regno di Policrate, durante il quale l'isola si popol\u00f2 di artisti, poeti e scienziati. Nel 478 l'isola ader\u00ec alla lega delio-attica e nel 439 fu conquistata da Atene. Durante il periodo ellenistico l'isola rimase autonoma e dal 129 a.C. entr\u00f2 a far parte della provincia romana d'Asia.\nA Samo nel 580 a.C. nasce Pitagora, da una famiglia benestante che indirizza il figlio verso gli studi. Fin da giovane Pitagora risulta un ragazzo con grandi doti intellettuali, intraprende viaggi che segnarono le sue influenze culturali, in particolare in Egitto e in Babilonia. Tornato a Samo decise di stabilirsi poi definitivamente a Crotone dove fonder\u00e0 la prima scuola di Filosofia del mondo, conosciuta come la scuola Pitagorica.\nNel 531 a.C. alcuni profughi di Samo, sfuggiti alla tirannide di Policrate approdarono presso le coste dell'odierna Pozzuoli e fondarono, con il consenso di Cuma, la citt\u00e0 di Dicearchia, cio\u00e8 del giusto governo.\nDurante la guerra del Peloponneso, mentre gli spartani assediavano Atene, quest'ultima sfald\u00f2 il suo sistema di dominio: tutte le citt\u00e0 della Lega delio-attica, con l'eccezione di Samo, defezionarono. Questo port\u00f2 alla vittoria di Sparta.\nAgli inizi del XVIII secolo un folto gruppo di famiglie albanesi della Morea (arvaniti), esuli in fuga dai turchi-ottomani, hanno trovato rifugio nell'isola, colonizzando la zona montuosa centrale.\nSotto sovranit\u00e0 ottomana, dal 1835 l'isola di Samo ebbe dall'Impero turco una certa autonomia come Principato di Samo. Nel 1912, a seguito dell'esito della Prima guerra balcanica, fu annessa allo Stato Greco.\nNegli anni 1978-1979, nel nome simile che li accomuna, \u00e8 avvenuto il gemellaggio tra la cittadina dell'Isola e il piccolo comune calabrese di Samo, \nArcheologia.\nGli scavi hanno portato alla luce le mura fornite di torri circolari, due enormi moli risalenti al VI secolo a.C. e una necropoli.\nIl tempio di Hera \u00e8 formato da una parte pi\u00f9 antica, risalente al IX secolo a.C., realizzata in pietra e mattoni di argilla e una copertura di legno. Dopo un incendio, nel 600 a.C. venne costruita la \"sto\u00e0\" e 40 anni dopo fu ultimato il cosiddetto grande tempio chiamato \"labirinto\" per la presenza di numerose colonne. Nel 530 a.C. fu ricostruito da Policrate.\nDurante la dominazione romana il centro fu impreziosito da numerosi edifici sacri e nel V secolo d.C. venne eretta una basilica cristiana.\nEconomia.\nTra i prodotti di Samo vi sono tabacco, vino di Samo, miele, olio d'oliva, cedro, fichi. Il moscato \u00e8 la principale variet\u00e0 di uva usata per la produzione del vino.\nIl vino di Samo, celebrato nei tempi antichi, \u00e8 il prodotto pi\u00f9 caratteristico e gode di una buona reputazione.\nTra le esportazioni si contano anche seta, olio, uva sultanina e altra frutta secca.\nModi di dire.\nL'espressione \"portare vasi a Samo\" significa fare una cosa inutile dato che a Samo vi era una grande produzione di vasi."}
{"id": "208212", "revid": "125680150", "url": "https://it.wikipedia.org/wiki?curid=208212", "title": "SALT II", "text": "SALT II \u00e8 la sigla utilizzata per la seconda serie dei Strategic Arms Limitation Talks, ovvero \"Negoziati per la limitazione delle armi strategiche\", intercorso fra gli Stati Uniti e l'Unione delle Repubbliche Socialiste Sovietiche.\nI colloqui si aprirono a Ginevra nel settembre del 1972 per completare l'accordo sulle armi strategiche difensive. Le trattative ben presto si arenarono e solo dopo gli incontri tra il segretario generale del PCUS Leonid Il'i\u010d Bre\u017enev e il presidente statunitense Richard Nixon a Mosca nel luglio 1974 e tra Bre\u017enev e Gerald Ford a Vladivostok nel novembre 1974, ripresero poi a Ginevra nel gennaio 1975.\nL'accordo per la limitazione della costruzione di armi strategiche fu raggiunto a Vienna il 18 giugno 1979, e firmato da Bre\u017enev e Jimmy Carter.\nCon l'intervento sovietico in Afghanistan, alla vigilia del Natale 1979, si ebbero dure reazioni su scala mondiale, soprattutto da parte americana.\nIl 3 gennaio 1980, Carter propose al senato di posporre indefinitamente la ratifica del trattato SALT II. Poi egli assunse una serie di misure restrittive, fra le quali, la sospensione delle previste vendite di grano, culminate poi nell'annuncio che gli atleti americani non avrebbero preso parte alle XXII Olimpiadi, indette a Mosca per l'estate 1980.\nCon l'accrescersi delle tensioni all'inizio degli anni ottanta, le grandi potenze si accusarono vicendevolmente di tradire gli accordi presi, ma ci\u00f2 non imped\u00ec che le trattative per la riduzione delle armi strategiche, seppure con continue interruzioni, riprendessero fino a giungere agli accordi START (START I e START II)."}
{"id": "208216", "revid": "1318658", "url": "https://it.wikipedia.org/wiki?curid=208216", "title": "Testimoni del Libro di Mormon", "text": "Il \"Libro di Mormon\", uno dei testi sacri del mormonismo, sarebbe stato tradotto dal fondatore Joseph Smith da alcune incisioni su tavole d'oro che sarebbero trovate in seguito ad una visione dell'angelo Moroni. Completata la traduzione nel 1829 e prima della pubblicazione del \"Libro di Mormon\" (1830), gli sarebbe stato ordinato dal messaggero celeste di mostrare le tavole d'oro a dei testimoni allo scopo di confermare le dichiarazioni di Joseph Smith sull'esistenza delle stesse. Il 2 maggio del 1838, secondo il racconto del profeta mormone, le tavole d'oro furono restituire all'angelo Moroni.\nI tre testimoni.\nTestimonianza nel \"libro di Mormon\".\nI primi tre testimoni, Oliver Cowdery, Martin Harris e David Whitmer, firmarono una solenne dichiarazione che in seguito fu inserita nel \"Libro di Mormon\", intitolata \"La Testimonianza dei Tre Testimoni\". Quanto segue \u00e8 l'intera dichiarazione:\nGli otto testimoni.\nTestimonianza nel \"Libro di Mormon\".\nPi\u00f9 tardi lo stesso Joseph Smith mostr\u00f2 le tavole ad altre otto persone. Anch'essi testimoniarono di aver visto le tavole d'oro dalle quali si sarebbe tradotto il \"Libro di Mormon\". La loro testimonianza nel \"Libro di Mormon\" segue quella dei \"tre testimoni\" ed \u00e8 intitolata: \"La Testimonianza di Otto Testimoni\"\". Quanto segue \u00e8 l'intera dichiarazione:\nLa questione della attendibilit\u00e0.\nTutti i testimoni erano persone rispettate e conosciute nell'ambito della loro comunit\u00e0 di residenza come persone oneste e degne di fiducia.\nTutti e tre i testimoni del primo gruppo e tre del secondo lasciarono in seguito la chiesa, anche se poi Martin Harris e Oliver Cowdery vi rientrarono. La questione dell'attendibilit\u00e0 di queste testimonianze \u00e8 stata discussa: secondo alcune obiezioni gli stessi testimoni non sarebbero particolarmente attendibili, in quanto si tratta di coloro che avrebbero assistito Joseph Smith nella traduzione, di membri di un'unica famiglia che lo aveva ospitato durante la sua opera di traduzione, o ancora di suoi stessi parenti.\nAltri testimoni.\nDa diversi documenti storici, risulta che oltre ai Tre e agli Otto Testimoni, poche altre persone videro le tavole d'oro di cui il \"Libro di Mormon\" sarebbe la traduzione."}
{"id": "208218", "revid": "1305772", "url": "https://it.wikipedia.org/wiki?curid=208218", "title": "Abs", "text": ""}
{"id": "208219", "revid": "78273", "url": "https://it.wikipedia.org/wiki?curid=208219", "title": "Tre testimoni", "text": ""}
{"id": "208223", "revid": "375803", "url": "https://it.wikipedia.org/wiki?curid=208223", "title": "Sankt Niklaus", "text": "Sankt Niklaus (toponimo tedesco; in francese \"Saint-Nicolas\") \u00e8 un comune svizzero di 2\u00a0265 abitanti del Canton Vallese, nel distretto di Visp.\nGeografia fisica.\nSankt Niklaus si trova nella valle Mattertal (o Nikolaital).\nStoria.\nIl comune di Sankt Niklaus \u00e8 stato istituito nel 1866 con la fusione dei comuni soppressi di Sankt Niklaus Dorf e Sankt Niklaus Matt (a sua volta istituito nel 1820 con la fusione dei comuni soppressi di \u00c4ussere Matt e Innere Matt); nel 1870 ha inglobato l'altro comune soppresso di Gasenried.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSankt Niklaus \u00e8 una localit\u00e0 di villeggiatura e base alpinistica sviluppatasi a partire dagli anni 1850 soprattutto su impulso delle locali guide alpine.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208225", "revid": "37381925", "url": "https://it.wikipedia.org/wiki?curid=208225", "title": "SALT", "text": ""}
{"id": "208227", "revid": "104458", "url": "https://it.wikipedia.org/wiki?curid=208227", "title": "T\u00e4sch", "text": "T\u00e4sch (toponimo tedesco) \u00e8 un comune svizzero di 1\u00a0237 abitanti del Canton Vallese, nel distretto di Visp.\nGeografia fisica.\nT\u00e4sch si trova nella valle Mattertal, cinque chilometri a valle di Zermatt; \u00e8 contornato da diversi 4000 delle Alpi e il T\u00e4schhorn si trova direttamente sopra il paese.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nT\u00e4sch \u00e8 servito dall'omonima stazione, sulla ferrovia Briga-Visp-Zermatt ed \u00e8 l'ultima localit\u00e0 della Mattertal raggiungibile in automobile; per recarsi a Zermatt occorre utilizzare uno dei frequenti treni navetta da T\u00e4sch, attrezzata con un apposito autosilo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "208229", "revid": "1386670", "url": "https://it.wikipedia.org/wiki?curid=208229", "title": "Tensione di soglia", "text": "Tensione di soglia.\n\u00c8 una tensione caratteristica di ogni dispositivo a semiconduttore (diodi, transistor, MOSFET) definita da parametri tecnologici, e generalmente indicata con formula_1, formula_2, ma anche formula_3 oppure formula_4. \nLa tensione di soglia \u00e8 la minima differenza di potenziale applicabile tra gate e source del transistore per formare il canale; nei diodi \u00e8 la minima tensione necessaria per attivare la conduzione in polarizzazione diretta. A questa tensione la concentrazione dei portatori maggioritari pareggia la concentrazione dei portatori minoritari.\nRappresenta la tensione necessaria ad \"accendere\" il dispositivo.\nNei MOSFET, esistono differenti modi per incrementare e decrementare la tensione di soglia, tra i pi\u00f9 usati ritroviamo quello di incrementare la larghezza rispetto alla lunghezza."}
{"id": "208233", "revid": "1632387", "url": "https://it.wikipedia.org/wiki?curid=208233", "title": "Sistema anti bloccaggio", "text": "Il sistema anti bloccaggio, meglio noto con l'acronimo ABS (dal tedesco \"Antiblockiersystem\") \u00e8 un'unit\u00e0 di controllo elettronico o sistema integrato di sicurezza che evita il bloccaggio delle ruote dei veicoli garantendone la guidabilit\u00e0 durante le frenate. \u00c8 integrato con i sistemi di Frenata assistita.\nStoria.\nLa nascita del moderno ABS per autovetture viene datata al 1974 ed \u00e8 attribuibile all'azienda automobilistica svedese Volvo che proprio quell'anno lo introdusse nel mercato automobilistico per poi essere ufficialmente commercializzato a livello globale dalla Bosch a partire dal 1978. La Volvo era inizialmente (prima della grande distribuzione) anche produttrice di tale sistema (il cui sviluppo era incominciato sin nei primi decenni del XX secolo) e a questo fanno fede tutti i sistemi anti-bloccaggio moderni. Vent'anni prima, negli Stati Uniti la divisione aviazione della britannica Dunlop propose e brevett\u00f2 il Maxaret, il primo vero sistema anti-bloccaggio ampiamente utilizzato. Il Maxaret si diffuse a livello aeronautico e automobilistico. Durante la met\u00e0 del '900 tuttavia i sistemi anti-bloccaggio erano molto diffusi e spesso inaffidabili. Molto era il fermento dietro il loro sviluppo da parte di molti costruttori: nel 1965 la Bosch propose un sistema elettronico di anti-bloccaggio mentre il primo moderno sistema ABS completamente computerizzato vede la luce alla fine degli anni '60 con il Concorde. Andando ancora pi\u00f9 indietro con gli anni si possono trovare ancora pi\u00f9 numerosi sistemi rudimentali di regolazione della frenata soprattutto in campo aeronautico. La prima automobile italiana a essere dotata di questo sistema fu nel 1984 la Lancia Thema, mentre nel 1988 \u00e8 la BMW serie K la prima moto ad adottarlo. Da allora lo sviluppo dell'ABS ha portato a una continua diminuzione del peso e del costo di produzione, permettendo la sua adozione su automobili sempre pi\u00f9 piccole ed economiche fino ad arrivare anche su moto e scooter. Inoltre a esso sono stati integrati nuovi sistemi di sicurezza come il servofreno, l'EBD (Ripartitore elettronico di frenata), l'ASR (\"Controllo elettronico della trazione\") e l'ESP (\"Controllo elettronico della stabilit\u00e0\"). Per quanto riguarda gli autocarri pesanti, nel 1971 la Fiat ha creato un sistema antibloccaggio elettronico con rilevatore su singola ruota, installato nei camion polivalenti Fiat 619N1.\nNel 2004 questo sistema divenne un equipaggiamento obbligatorio per gli autoveicoli, mentre dal 2016, sotto imposizione UE questo sistema deve essere obbligatorio su tutti i mezzi oltre 125\u00a0cm\u00b3, integrato con EBD, mentre per gli scooter sotto questa cilindrata e tutti i ciclomotori sar\u00e0 previsto un sistema CBS (frenata integrale).\nNel 2019 venne prodotto il primo sistema di ABS per E-Bike, che vide l'applicazione sui relativi mezzi ad uso dell'Esercito e Polizia di stato\nFunzionamento.\nDalla sua immissione sul mercato fino a oggi, l'ABS si \u00e8 evoluto e diversificato, divenendo un sistema complesso e caratterizzato dai vari produttori. Il funzionamento basilare \u00e8 per\u00f2, fatte le dovute considerazioni, rimasto lo stesso.\nSu ogni ruota del veicolo \u00e8 posto un \"Encoder\" (trasduttore di posizione angolare), formato da un trasduttore e da una ruota fonica, che \u00e8 costituita da una ruota dentata simile ad un ingranaggio che gira con la ruota del veicolo ed un sensore di prossimit\u00e0 induttivo fisso che rileva il passaggio dei denti di suddetta ruota.\nLa centralina elettronica, contando il numero di denti che passano in una data unit\u00e0 di tempo, calcola la velocit\u00e0 di rotazione della ruota e se rileva che una o pi\u00f9 ruote sono bloccate in fase di frenata comanda la pompa idraulica in modo da diminuire la forza di frenata, in pratica esegue la stessa azione che compirebbe il guidatore rilasciando il pedale del freno.\nDa notare che l'ABS \u00e8 un sistema unidirezionale, esso infatti esegue solo un'azione di rilascio dei freni mentre la forza di chiusura di essi deve essere fornita dal guidatore tramite il pedale del freno.\nIn una frenata di emergenza il guidatore deve premere il pedale il pi\u00f9 forte possibile senza preoccuparsi di bloccare le ruote, visto che \u00e8 la centralina a diminuire tale forza fino al limite di tenuta del veicolo, inoltre \u00e8 consigliabile che il conducente prema la frizione per ottimizzare la ripartizione della frenata ed evitare che il freno del motore sulle ruote motrici influenzi l'intervento della centralina dell'ABS e degli altri sistemi di controllo. In pi\u00f9, se l'automobile rallenta eccessivamente a frizione non premuta, il motore potrebbe spegnersi provocando di conseguenza lo spegnimento del servofreno, rendendo la frenata pi\u00f9 difficoltosa.\nFondamentale per l'ottimizzazione del funzionamento \u00e8 la presenza dell'EBD (ripartitore elettronico della frenata), infatti con esso pu\u00f2 essere trasferita forza frenante tra un asse e l'altro riuscendo cos\u00ec a sfruttare tutta l'aderenza che le ruote riescono a fornire e che normalmente \u00e8 assai diversa tra avantreno e retrotreno.\nOggi, come gi\u00e0 detto, tale sistema si \u00e8 evoluto con alcune migliorie, dove si \u00e8 passati dalle 3 correzioni di frenata al secondo dei primi sistemi alle 15 degli attuali, inoltre i pi\u00f9 recenti sistemi sono stati resi bidirezionali riuscendo cos\u00ec a serrare un freno oltre che rilasciarlo, ci\u00f2 ha permesso un miglioramento delle funzionalit\u00e0 e l'integrazione con altri sistemi di sicurezza come ad esempio la frenata di emergenza assistita.\nTale funzione dell'ABS permette di aumentare automaticamente la forza di frenata, diminuendo cos\u00ec lo spazio di arresto del veicolo, nel caso in cui il pedale sia premuto con una velocit\u00e0 e una forza tale da far presagire una situazione di pericolo.\nReazioni del veicolo.\nQuando entra in funzione il sistema ABS il conducente avverte delle vibrazioni provenire dal comando del freno, causate dalla variazione della pressione del fluido nel circuito frenante. Molti incidenti sono causati da persone che, sentendo il pedale vibrare, si spaventano e rilasciano il freno non completando la frenata. Per ovviare al problema alcune autovetture sono dotate di un sistema frenante che comprende l'assistente di frenata di emergenza (o di panico), che \u00e8 meccanico per vetture dotate di ABS, elettronico per vetture dotate di ESP. In caso di una brusca e veloce frenata ma con bassa pressione (senza il raggiungimento della pressione di bloccaggio) l'assistente di frenata di emergenza si occupa di aumentare la pressione e costringere la vettura ad una frenata in ABS, raggiungendo cos\u00ec la massima decelerazione anche se il conducente non preme a fondo il pedale.\nDurante la frenata parte del carico si trasferisce sull'asse anteriore (cabraggio) che si abbassa e la forza verticale sulle ruote aumenta notevolmente: durante la frenata in ABS lo sterzo trema ed \u00e8 consigliabile tenerlo saldamente con due mani.\nLa spia luminosa dell'ABS si accende all'avvio (assieme a tutte le altre: ESP, liquido freni/freno di stazionamento, motore, airbag, livello olio motore, etc..) per effettuare il check del sistema, per poi spegnersi se il check \u00e8 stato superato con successo. Anche durante una frenata in ABS la spia resta spenta. Se la spia ABS resta accesa o si accende durante la marcia, allora l'ABS \u00e8 in avaria: \u00e8 necessario recarsi in officina per un controllo perch\u00e9 in caso di brusca frenata le ruote potrebbero bloccarsi. Di norma la spia dell'ABS ha un colore rosso vivo. Attenzione: se una vettura \u00e8 dotata anche di ASR o ESP (che comprende ASR ed ABS), allora tali spie sono solitamente giallo/ocra. Normalmente sono spente, ma lampeggiano durante l'intervento ASR e/o ESP. Se invece restano fisse segnalano un'avaria degli impianti o la disattivazione volontaria degli stessi da parte dell'utente.\nBenefici.\nMantenimento della guidabilit\u00e0.\nUn veicolo \u00e8 capace di girare sterzando le ruote grazie alla forza di attrito radente statico che agisce tra esse e l'asfalto. L'attrito radente statico, detto comunemente ma erroneamente anche \"aderenza\", \u00e8 presente solo durante il rotolamento delle ruote sull'asfalto. L'ABS, dunque, non permettendo il blocco delle ruote in frenata, evita che il veicolo \"scivoli\" sull'asfalto: viene mantenuta cos\u00ec la forza di attrito radente statico agente tra pneumatici e asfalto e quindi la capacit\u00e0 sterzante del veicolo anche durante le frenate di emergenza.\nL'ABS \u00e8 dunque capace di evitare, entro i limiti della fisica, improvvisi comportamenti sovrasterzanti (per esempio testacoda dovuti al bloccaggio delle ruote posteriori) e sottosterzanti (per esempio dovuti al bloccaggio delle ruote anteriori). Questo significa che durante una frenata di panico in ABS il guidatore ha la possibilit\u00e0 di evitare eventuali ostacoli. In assenza di ABS invece, le ruote raggiungerebbero il bloccaggio facendo decadere la forza di attrito radente statico: il veicolo tenderebbe cos\u00ec a mantenere la direzione precedente al bloccaggio, senza possibilit\u00e0 di intervento correttivo da parte del guidatore.\nAccorciamento spazi di frenata.\nUn secondo beneficio derivante da un sistema anti bloccaggio delle ruote \u00e8 l'accorciamento dello spazio necessario per fermare un veicolo in caso di emergenza. Infatti la forza che lo pneumatico pu\u00f2 sviluppare al suolo dipende da una grandezza tipicamente chiamata scorrimento (o \"slip\"):\ndove formula_2 \u00e8 la velocit\u00e0 del veicolo, formula_3 \u00e8 la velocit\u00e0 angolare della ruota ed formula_4 il suo raggio.\nIl valore massimo non si ottiene per formula_5 (condizione in cui le ruote sono bloccate, vedere le \"magic formula\" del prof. Pacejka), dunque la frenata ottima non \u00e8 quella con ruote bloccate. Il valore di slittamento per cui la forza di interazione \u00e8 massima \u00e8 tipicamente compreso tra formula_6 e formula_7 e dipende da fondo stradale e tipo di pneumatico. Il sistema ABS agisce evitando il bloccaggio degli pneumatici e tentando di restare proprio in questo range di slittamento. Al contrario, in caso di bloccaggio si ha un consumo ed un surriscaldamento anomalo degli pneumatici, che durante il bloccaggio sono chiamati a dissipare l'energia del veicolo, compito che tipicamente viene svolto invece dai dischi freno.\nEsistono comunque dei limiti a questo beneficio, in particolare in presenza di neve fresca. L'accumulo di neve davanti alle ruote durante le frenate senza ABS permette al veicolo una decelerazione maggiore; inoltre il bordo di entrata dell'impronta, strisciando, pulisce la strada portando ad un aumento dell'attrito sviluppato dal resto dell'impronta.\nIl miglioramento inoltre non \u00e8 assoluto: la miglior frenata (detta \"best drive\") di un guidatore molto esperto \u00e8 leggermente migliore di una frenata dell'ABS. Il sistema per\u00f2 trova la propria efficacia nel ripetere sempre la frenata \"quasi ottima\", laddove la frenata ottima di un pilota esperto \u00e8 un evento non costante e spesso casuale (per esempio, su 10 frenate solo, forse, una sar\u00e0 leggermente migliore rispetto all'ABS mentre tutte le altre saranno sensibilmente peggiori).\nSvantaggi.\nIl sistema ABS a seconda della sua sensibilit\u00e0, capacit\u00e0 d'intervento e integrazione con gli altri controlli elettronici, pu\u00f2 pi\u00f9 o meno incorrere in problemi di varia natura.\nVeicoli dinamicamente instabili.\nI primi sistemi ABS hanno campionamenti limitati della velocit\u00e0 angolare delle ruote e reazioni brusche, questo non ha grandi ripercussioni sui veicoli a 3 o pi\u00f9 ruote, ma su motocicli, specialmente in condizioni particolari, la sua utilit\u00e0 pu\u00f2 venire meno, in special modo in curva, portando ad allargare la curva e invadere la corsia opposta o non riuscire ad evitare la caduta, in particolar modo se non integrato con un sistema per il controllo della stabilit\u00e0.\nTerreni particolari.\nL'ABS non ha svantaggi nell'utilizzo su asfalto, asciutto o bagnato, rispetto ad un impianto che ne \u00e8 privo. In linea teorica con una frenata in ABS su terreni a media aderenza e non compatti, come fango, neve, terra battuta o simili non si raggiunge la massima decelerazione possibile. Infatti su questi terreni si ha una frenata pi\u00f9 efficace quando la ruota si blocca e accumula materiale (fango, neve, terra) davanti ad essa, producendo un effetto di attrito meccanico notevole. Lo svantaggio di una ruota bloccata \u00e8 la perdita di capacit\u00e0 direzionale. Per tali motivi su tali superfici l'ABS \u00e8 pi\u00f9 insensibile garantendo una frenata dotata sia di buona decelerazione che capacit\u00e0 direzionale della vettura.\nDescrizione.\nL'ABS, in una frenata su fondo a scarsa aderenza non compatto, impedir\u00e0 il bloccaggio della ruota, allungando, di fatto, gli spazi di frenata e nel caso ci sia un terreno con un fondo con un'aderenza non omogenea (strade con neve solo da una parte o con chiazze di ghiaccio), si pu\u00f2 rischiare di perdere la direzionalit\u00e0 del veicolo, portandolo ad un testacoda, questo perch\u00e9 se vengono azionate solo le ruote di un lato della vettura perch\u00e9 sull'altro lato le ruote non hanno aderenza, si ha una coppia di forze che porta alla rotazione del mezzo, questa situazione \u00e8 del tutto analoga ai sistemi sprovvisti di ABS, ma in quest'ultimo caso la coppia di forze \u00e8 data dal bloccaggio di una delle due ruote, quindi l'unico sistema che pu\u00f2 evitare la generazione di questa coppia di forze \u00e8 l'ESP.\nL'ABS, infatti, consente alla vettura di fermarsi sfruttando il massimo dell'aderenza che il terreno \u00e8 in grado di offrire impedendo al limite il bloccaggio delle ruote (\u00e8 per questo che, comunque, la frenata su asfalto bagnato \u00e8 pi\u00f9 lunga che non sull'asfalto asciutto, perch\u00e9 l'asfalto bagnato ha minore aderenza) e per questo motivo che con i terreni a scarsa aderenza \u00e8 sempre buona norma mantenere un'andatura moderata con un'attenzione al di sopra della norma.\nI moderni sistemi ABS sono in grado di \"interpretare\" il tipo di fondo su cui si marcia, tarando l'intervento dell'impianto in funzione dell'aderenza (l'aderenza si pu\u00f2 misurare leggendo la tendenza della ruota a slittare al comando dell'acceleratore).\nSoluzioni.\nAlcune vetture, soprattutto fuoristrada, consentono di escludere l'ABS: in questo caso si accende una spia sul quadro strumenti che segnala l'assenza del dispositivo.Per consentire alcuni usi particolari di alcuni motoveicoli, dove viene previsto nell'uso in supermotard o simili \u00e8 possibile disattivare l'ABS o disattivarlo solo al retrotreno.\nPer i mezzi che devono percorrere manti stradali dissimili \u00e8 stato studiato l'ABS Adaptive, che si adatta ai vari terreni, modificando la sua azione in base all'interpretazione delle reazioni del mezzo ai comandi del guidatore, identificando di conseguenza il tipo di terreno.\nPer i motoveicoli che presentano il problema dell'inclinazione del veicolo, l'ABS pu\u00f2 essere affiancato alla piattaforma inerziale (Diventando ABS Cornering) che permette di rilevare l'inclinazione del mezzo e permette di azionare energicamente il freno senza che questo rischi il bloccaggio (cosa non sempre evitabile con il semplice ABS) o che il mezzo per azione del freno si raddrizzi e perda la traiettoria. Questa soluzione \u00e8 nata originariamente per le autovetture per migliorare ulteriormente la sicurezza dell'ABS in fase di svolta del veicolo."}
{"id": "208234", "revid": "110157", "url": "https://it.wikipedia.org/wiki?curid=208234", "title": "Ayer (Anniviers)", "text": "Ayer (toponimo francese) \u00e8 una frazione di 700 abitanti del comune svizzero di Anniviers, nel Canton Vallese (distretto di Sierre).\nGeografia fisica.\nAyer si trova al fondo della Val d'Anniviers ed \u00e8 bagnato dal fiume Navizence.\nStoria.\nGi\u00e0 comune autonomo, nel 1811 era stato accorpato al comune di Grimentz, dal quale torn\u00f2 a separarsi nel 1824; fino al 1904 comprese parte della localit\u00e0 di Vissoie, divenuta quell'anno comune autonomo. Si estendeva per 119,1\u00a0km\u00b2 e comprendeva anche le frazioni di Cuimey, La Comba, Mission, Mottec e Zinal; nel 2009 \u00e8 stato accorpato agli altri comuni soppressi di Chandolin, Grimentz, Saint-Jean, Saint-Luc e Vissoie per formare il nuovo comune di Anniviers.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "208235", "revid": "466539", "url": "https://it.wikipedia.org/wiki?curid=208235", "title": "Zermatt", "text": "Zermatt ( o , toponimo tedesco; in francese \"Praborgne\", desueto) \u00e8 un comune svizzero di 5\u00a0714 abitanti del Canton Vallese, nel distretto di Visp. \u00c8 una rinomata stazione di turismo invernale ed estivo delle Alpi, specializzata nello sci alpino, con numerosi impianti di risalita e molti chilometri di piste, grazie alle quali \u00e8 possibile la pratica dello sci estivo sul ghiacciaio del Plateau Ros\u00e0, all'interno del Matterhorn Ski Paradise.\nGeografia fisica.\n\u00c8 situato in fondo alla Mattertal, nella parte orientale del Canton Vallese. La sua fama \u00e8 data dalla famosa montagna che sovrasta il paese vallesano, il Cervino (in tedesco \"Matterhorn\") (Alpi del Weisshorn e del Cervino), ma nel suo territorio ricade anche parte del massiccio del Monte Rosa (Alpi del Monte Rosa), e non lontano \u00e8 posto anche il massiccio del Mischabel (Alpi del Mischabel e del Weissmies) con il Weisshorn a chiudere a nord-ovest.\nStoria.\nLa prima attestazione di Zermatt risale al 1280, nella forma \"Pratobornum\". . Il paese appartenne prima ai conti di Savoia (fino al 1249), poi ad altre famiglie nobiliari della regione (De la Tour, Von Raron, Asperlin, Blandrate), quindi a patrizi di Visp; il riscatto degli abitanti di Zermatt dalle signorie forestiere risale al 1618.\nFino all'inizio del XIX secolo Zermatt fu un modesto villaggio di montagna; a partire dalla met\u00e0 del XIX secolo inizi\u00f2 lo sviluppo turistico, prima come base alpinistica poi, con l'elettrificazione delle linea ferroviaria (1928), come stazione sciistica.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nA Zermatt \u00e8 presente il Museo del Cervino (\"Matterhorn Museum\") che racconta, tramite foto, testimonianze e oggetti, la storia della montagna; .\nEconomia.\nZermatt \u00e8 una localit\u00e0 di villeggiatura estiva e invernale sviluppatasi a partire dagli anni 1850 inizialmente come base alpinistica; la stazione sciistica di Zermatt, sviluppatasi a partire dagli anni 1920, fa parte del comprensorio sciistico Matterhorn Ski Paradise, che lo collega alle localit\u00e0 italiane di Valtournenche e Breuil-Cervinia.\nInfrastrutture e trasporti.\nZermatt \u00e8 servito dall'omonima stazione, capolinea della Briga-Visp-Zermatt. Zermatt \u00e8 precluso alle automobili, quindi il collegamento principale con le altre regioni \u00e8 assicurato dalla ferrovia a scartamento ridotto gestita dalla Matterhorn-Gotthard-Bahn (MGB). La linea di 35\u00a0km, aperta nel 1891, collega Zermatt a Visp, dove ci sono collegamenti per tutte le direzioni; su questa linea circola anche il Glacier Express. Da Zermatt parte anche la Ferrovia del Gornergrat. Le automobili private devono essere parcheggiate a T\u00e4sch, 6\u00a0km a valle; da qui un treno pendolare porta a Zermatt con una frequenza di 20 minuti.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nZermatt ha ospitato, tra l'altro, i Campionati del mondo di corsa in montagna 1991."}
{"id": "208236", "revid": "125161011", "url": "https://it.wikipedia.org/wiki?curid=208236", "title": "Santa Monica (California)", "text": "Santa Monica \u00e8 un comune (\"city\") degli Stati Uniti d'America della contea di Los Angeles nello Stato della California. La popolazione era di abitanti al censimento del 2010. Situata sulla baia di Santa Monica, \u00e8 circondata da tre lati della citt\u00e0 di Los Angeles \u2013 Pacific Palisades a nord, Brentwood a nord-est, Sawtelle ad est, Mar Vista a sud-est, e Venice a sud.\nPer il suo piacevole clima, Santa Monica divenne una famosa localit\u00e0 turistica all'inizio del XX secolo. La citt\u00e0 ha vissuto un boom dalla fine degli anni ottanta attraverso la rivitalizzazione del suo nucleo centrale, una crescita significativa del lavoro e un aumento del turismo. Il molo di Santa Monica (\"Santa Monica Pier\") rimane una destinazione popolare.\nGeografia fisica.\nSecondo lo United States Census Bureau, ha un'area totale di .\nStoria.\nSanta Monica fu per lungo tempo abitata dalla trib\u00f9 dei Tongva. Santa Monica era chiamata Kecheek nella lingua tongva.\nIl primo non nativo a mettere piede nell'area fu l'esploratore Gaspar de Portol\u00e1, che si accamp\u00f2 vicino all'incrocio attuale tra Barrington e Ohio Avenues il 3 agosto 1769. Diede questo nome alla citt\u00e0 in onore di Santa Monica, ci sono due diverse fonti da dove potrebbe derivare il nome della citt\u00e0. Si dice che prenda questo nome in onore della festa di Santa Monica (madre di Sant'Agostino), ma la sua festa \u00e8 il 4 maggio.\nUn'altra versione dice che Juan Crespi era alle Kuruvungna Springs (Serra Springs), e che le sorgenti gli ricordavano le lacrime di Sant'Agostino per la morte di sua madre, Santa Monica.\nA Los Angeles, diverse battaglie furono combattute dai californiani. Dopo la guerra messicano-americana, il Messico firm\u00f2 il trattato di Guadalupe Hidalgo, che diede ai messicani e ai californiani di vivere nello stato con determinati diritti inalienabili. La sovranit\u00e0 del governo statunitense in California inizi\u00f2 il 2 febbraio 1848.\nNegli anni 1870, la \"Los Angeles and Independence Railroad\", colleg\u00f2 Santa Monica con Los Angeles, e un molo nella baia. Il primo municipio era un modesto edificio di mattoni nel 1873, poi una birreria, e ora parte del \"Santa Monica Hostel\". \u00c8 la pi\u00f9 antica struttura di Santa Monica. Nel 1885, fu costruito il primo hotel della citt\u00e0, il \"Santa Monica Hotel\".\nI moli di divertimento divennero enormemente popolari nei primi decenni del XX secolo e l'estesa \"Pacific Electric Railroad\" port\u00f2 persone alle spiagge della citt\u00e0 da tutta la Greater Los Angeles Area.\nIntorno all'inizio del XX secolo, una popolazione crescente di asioamericani vissero dentro e intorno Santa Monica e Venice. Un villaggio di pescatori giapponesi era vicino al Long Wharf mentre una piccola comunit\u00e0 di cinesi viveva o lavorava a Santa Monica e Venice. Le due minoranze etniche erano spesso viste dai bianchi, spesso disposti verso i giapponesi, ma condiscendenti verso i cinesi. I pescatori del villaggio giapponese erano una parte economica integrale della comunit\u00e0 della baia di Santa Monica.\nDonald Wills Douglas costru\u00ec una fabbrica nel 1922 al Clover Field (Aeroporto di Santa Monica) per la Douglas Aircraft Company. Nel 1924, quattro aerei costruiti da Douglas partirono da Clover Field per tentare la prima circumnavigazione aerea del mondo. Due aerei tornarono dopo aver coperto in 175 giorni, e sono stati accolti al loro ritorno il 23 settembre 1924, da una folla di persone (una stima generosa). La Douglas Company (pi\u00f9 tardi McDonnell Douglas) teneva le strutture in citt\u00e0 fino agli anni 1960.\nLa grande depressione colp\u00ec profondamente Santa Monica. . I proprietari degli hotel e degli uffici andarono in bancarotta. Negli anni 1930, la corruzione infett\u00f2 Santa Monica (insieme con la vicina Los Angeles). La Works Progress Administration contribu\u00ec a costruire diversi edifici, in particolare il \"City Hall\". Anche l'ufficio postale e il \"Barnum Hall\" (auditorium della Santa Monica High School) erano tra gli altri progetti della WPA.\nL'attivit\u00e0 di Douglas era cresciuta astronomicamente con l'inizio della seconda guerra mondiale, impiegando ben persone nel 1943. Per difendersi dagli attacchi aerei, i progettisti della Warner Brothers Studios preparavano elaborati camuffamenti che mascheravano la fabbrica e il campo d'aviazione. La RAND Corporation inizi\u00f2 un progetto come Douglas Company nel 1945, ed era stata scorporata in un indipendente think tank il 14 maggio 1948. La RAND venne finalmente acquisita da un campus di 15 acri () tra il centro civico e l'ingresso del molo.\nIl completamento della Santa Monica Freeway nel 1966 port\u00f2 la promessa di una nuova prosperit\u00e0, anche se a costo di decimare il quartiere di Pico, che era un'enclave di afroamericani nel Westside.\nIl beach volley si pensa che venne sviluppato da Duke Kahanamoku a Santa Monica durante gli anni 1920.\nMonumenti e luoghi d'interesse.\nL'attrazione turistica principale di Santa Monica, oltre alle spiagge, \u00e8 il molo (in inglese \"Santa Monica Pier\"), costruito nel 1909. Il molo \u00e8 dotato di ruota panoramica e di tante altre attrazioni.\nLa citt\u00e0 \u00e8 attraversata dalla Third Street Promenade, l'unica grande via interamente pedonale di tutta l'area di Los Angeles.\nTra gli edifici storici pi\u00f9 importanti si segnalano il municipio: il Santa Monica City Hall del 1938 e il primo grattacielo di Santa Monica, il Bay Cities Guaranty Building, un edificio art d\u00e9co del 1929.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 77,6% di bianchi, il 3,9% di afroamericani, lo 0,4% di nativi americani, il 9,0% di asiatici, lo 0,1% di oceaniani, il 4,5% di altre etnie, e il 4,4% di due o pi\u00f9 etnie. Ispanici o latinos di qualunque provenienza erano il 13,1% della popolazione.\nCultura.\nMedia.\nLe spiagge di Santa Monica sono state rese celebri dal telefilm \"Baywatch\".\nEconomia.\nVi hanno sede due software house di videogiochi appartenenti alla Sony Interactive Entertainment: Naughty Dog e SCE Santa Monica Studio.\nInfrastrutture e trasporti.\nIl principale collegamento tra Santa Monica e il centro di Los Angeles \u00e8 costituito dalla Santa Monica Freeway, o Interstate 10, la pi\u00f9 grande autostrada est-ovest degli Stati Uniti del Sud e una delle pi\u00f9 trafficate di tutti gli Stati Uniti.\nLa citt\u00e0 dispone di un proprio aeroporto civile, l'Aeroporto di Santa Monica ed \u00e8 a poche miglia di distanza dall'Aeroporto Internazionale di Los Angeles.\nDi fronte all'Oceano Pacifico, in corrispondenza di Santa Monica, termina la Route 66, la prima grande autostrada americana che la collegava un tempo con Chicago."}
{"id": "208237", "revid": "22475", "url": "https://it.wikipedia.org/wiki?curid=208237", "title": "Diserbante", "text": "I diserbanti, detti anche erbicidi, sono sostanze utilizzate per il controllo delle malerbe o piante infestanti. Gli erbicidi pi\u00f9 comuni sono composti chimici di sintesi, spesso \"xenobionti\" ossia chimicamente estranei, disaffini, ai composti naturalmente presenti negli esseri viventi. \u00c8 in questi termini che si pone il problema dell'impatto ambientale dell'utilizzo di erbicidi in agricoltura, ma non solo: erbicidi sono impiegati per uso civile, e addirittura se ne pu\u00f2 citare l'uso militare (vedi anche: Agente Arancio).\nGli erbicidi possono essere classificati secondo la chimica dei principi attivi (esistono numerose famiglie chimiche di erbicidi) oppure a seconda delle specie vegetali obiettivo. In particolare per le malerbe si usa distinguere il gruppo botanico delle dicotiledoni da quello delle monocotiledoni, denominate rispettivamente specie \"a foglia larga\" e a \"foglia stretta\", per le quali esistono erbicidi in grado di colpire le une risparmiando le altre, che assorbono il principio attivo ma lo detossificano. Alcuni principi attivi colpiscono indistintamente mono e dicotiledoni, come ad esempio il Glyphosate.\nLa fitotossicit\u00e0 pu\u00f2 esplicarsi sull'organo a diretto contatto con l'erbicida o sui diversi organi, grazie alla capacit\u00e0 che certi composti hanno di traslocarsi con il flusso xilematico e/o floematico. Altra classificazione divide gli erbicidi in composti \"antigerminello\", che impediscono la germinazione delle malerbe; di \"pre-emergenza\", che colpiscono l'infestante allo stadio di plantula annullandone di fatto lo sviluppo prima che possa competere con la specie coltivata; di \"post-emergenza\", che eliminano l'infestante gi\u00e0 sviluppata. Gli erbicidi di pre-emergenza, proprio in virt\u00f9 del compito a loro richiesto, tendono ad essere tutti composti \"residuali\", caratteristica svantaggiosa per l'ambiente.\nL'evoluzione degli erbicidi \u00e8 partita da sostanze chimiche ad azione diserbante grossolana (ad es. sali d'arsenico, acido perclorico, clorato di sodio e acido solforico), il cui impiego non si \u00e8 - fortunatamente - mai diffuso vista anche l'epoca interessata (primo dopoguerra). Negli anni si sono prodotte molecole sempre pi\u00f9 selettive ed efficaci (i primi erbicidi di sintesi nel 1941, nati in Inghilterra per uso bellico: \"2,4-D\" ed \"MCPA\"), la cui continua ricerca \u00e8 stata ed \u00e8 incrementata anche e soprattutto dall'insorgere di fenomeni indesiderati di inquinamento e di selezione di una flora infestante resistente.\nAlcuni di questi composti hanno una struttura tale da poter essere degradati pi\u00f9 o meno velocemente: questo si spiega con la similarit\u00e0 di queste molecole con quelle di composti naturali (che ne garantisce quindi una trasformazione metabolica principalmente da parte di microrganismi) o con la loro instabilit\u00e0 chimica o fotochimica nell'ambiente. In relazione alla loro recalcitranza alla degradazione e alla loro dinamica nell'ecosistema si pu\u00f2 andare incontro a fenomeni di accumulo negli esseri viventi (vedi: Biomagnificazione), o a deriva ambientale per volatilizzazione, dilavamento, percolamento. Un caso esplicativo pu\u00f2 essere quello dell'Atrazina, principio attivo erbicida in uso dalla seconda met\u00e0 degli anni cinquanta, giunto in Italia nei primi anni sessanta a supporto del vertiginoso aumento delle rese agricole conseguito in quegli anni (Rivoluzione verde). In particolare l'atrazina costituiva il principio attivo diserbante per eccellenza sul mais e sul sorgo, ma anche, nelle agricolture tropicali, per la canna da zucchero. L'atrazina \u00e8 da diversi anni bandita in Italia e in altri paesi europei per la sua spiccata tendenza ad essere trasportata dalle acque, complici anche le elevate dosi d'impiego, andando cos\u00ec a costituire un inquinante delle falde acquifere in grado di persistere per anni. In Italia non sono comunque ancora banditi alcuni composti congeneri (es. Terbutilazina), le cui dosi massime d'impiego sono state comunque via via ridotte negli anni. L'importanza dei principi attivi di questo tipo \u00e8 senz'altro decrescente.\nLa ricerca oggi mira a ridurre l'uso di questi composti, sintetizzandone di nuovi pi\u00f9 rispettosi dell'ambiente; studiando nuove formulazioni e coadiuvanti; sperimentando bioerbicidi (come ad esempio l'aceto di vino o alcuni funghi parassiti delle malerbe); promuovendo buone pratiche agricole che mirino ad un uso corretto dei composti erbicidi ammessi, a prevenirne il pi\u00f9 possibile l'uso o a sostituirli con pratiche alternative (ad es. pirodiserbo).\nLa resistenza agli erbicidi \u00e8 studiata e volontariamente indotta in specie coltivate ai fini della produzione di piante che resistano a diserbanti totali e consentano quindi l'impiego di questi anche sulla coltura in atto. Tali resistenze possono essere indotte o individuate tramite diversi approcci, quali selezione massale (obsoleta), mutagenesi e transgenesi."}
{"id": "208241", "revid": "260676", "url": "https://it.wikipedia.org/wiki?curid=208241", "title": "Marina del Rey", "text": "Marina del Rey \u00e8 una citt\u00e0 dell'area municipale di Los Angeles situata lungo la costa a sud del quartiere di Venice e prevalentemente costituita da abitazioni residenziali ( abitanti)."}
{"id": "208242", "revid": "1169970", "url": "https://it.wikipedia.org/wiki?curid=208242", "title": "Santa Monica", "text": "Biografia.\nMonica nacque a Tagaste (l'odierna Souk Ahras, in Algeria), nella Numidia, da una famiglia di etnia berbera, profondamente cristiana e di buone condizioni economiche. Le fu concesso di studiare e ne approfitt\u00f2 per leggere la Bibbia e meditarla.\nSi spos\u00f2 con Patrizio, un modesto proprietario di Tagaste (Numidia), non ancora battezzato. Diede alla luce il figlio primogenito Agostino a 22 anni, nel 354. Ebbe un altro figlio, Navigio, e una figlia di cui si ignora il nome. Dette a tutti e tre un'educazione cristiana, soffrendo per la condotta dissoluta di Agostino. Quando egli si trasfer\u00ec a Roma, decise di seguirlo, ma lui con uno stratagemma la lasci\u00f2 a terra a Cartagine, mentre s'imbarcavano per Roma. Monica pass\u00f2 la notte in lacrime sulla tomba di san Cipriano (come narra lo stesso Agostino nelle \"Confessioni\", V,8,15).\nNel 371 il marito Patrizio si convert\u00ec al cristianesimo e si fece battezzare. Patrizio mor\u00ec l'anno seguente; Monica aveva 39 anni e prese in mano la direzione della casa e l'amministrazione dei beni.\nNel 385 Monica pot\u00e9 imbarcarsi per Roma e raggiunse il figlio a Milano, ove egli ricopriva una cattedra di retorica. Il suo amore materno e le sue preghiere favorirono la conversione di Agostino, che ricevette le catechesi di sant'Ambrogio e fu battezzato il 25 aprile 387.\nLa troviamo poi accanto al figlio a Cassiciaco, presso Milano, discutendo con lui e altri familiari di filosofia ed altri argomenti di carattere spirituale e partecipando con sapienza ai discorsi, al punto che Agostino volle trascrivere nei suoi scritti le parole della madre. La cosa suon\u00f2 inusuale, perch\u00e9 all'epoca alle donne non era permesso prendere la parola.\nCon Agostino lasci\u00f2 Milano diretta a Roma, e poi a Ostia, dove affittarono una casa, in attesa di una nave in partenza per l'Africa. Fu un periodo carico di dialoghi spirituali, che Agostino ci riporta nelle sue \"Confessioni\". L\u00ec si ammal\u00f2, forse di malaria, e in nove giorni mor\u00ec. Aveva 56 anni.\nCulto.\nIl suo corpo fu tumulato nel luogo in cui in seguito sorse la chiesa di Sant'Aurea di Ostia. Il 9 aprile 1430 le sue reliquie furono traslate a Roma nella chiesa di San Trifone, oggi di Sant'Agostino, e poste in un pregiato sarcofago, opera di Isaia da Pisa (XV secolo).\nLa Chiesa cattolica nel nuovo calendario ne celebra la memoria il 27 agosto, il giorno prima di quella di Agostino, che mor\u00ec il 28 agosto. Secondo il calendario romano nella Messa tridentina si celebra il 4 maggio. La santa viene spesso raffigurata come una vedova che regge in mano un crocifisso, vestita con un abito nero (talvolta ornato con fiorellini dorati e il capo coperto da un velo ocra)."}
{"id": "208246", "revid": "30610", "url": "https://it.wikipedia.org/wiki?curid=208246", "title": "Polimorfismo", "text": "Il termine polimorfismo (dal greco, letteralmente, l'\"avere molte forme\") assume significati specifici in diversi contesti:"}
{"id": "208249", "revid": "63756", "url": "https://it.wikipedia.org/wiki?curid=208249", "title": "Ereditariet\u00e0 (informatica)", "text": "In informatica l'ereditariet\u00e0 \u00e8 uno dei concetti fondamentali nel paradigma di programmazione a oggetti. Essa consiste in una relazione che il linguaggio di programmazione, o il programmatore stesso, stabilisce tra due classi. Se la classe codice_1 eredita dalla classe codice_2, si dice che codice_1 \u00e8 una \"sottoclasse\" di codice_2 e che codice_2 \u00e8 una \"superclasse\" di B. Denominazioni alternative equivalenti, sono \"classe madre\" o \"classe base\" per codice_2 e \"classe figlia\" o \"classe derivata\" per codice_1. A seconda del linguaggio di programmazione, l'ereditariet\u00e0 pu\u00f2 essere ereditariet\u00e0 singola o semplice (ogni classe pu\u00f2 avere al pi\u00f9 una superclasse diretta) o multipla (ogni classe pu\u00f2 avere pi\u00f9 superclassi dirette).\nIn generale, l'uso dell'ereditariet\u00e0 d\u00e0 luogo a una gerarchia di classi; nei linguaggi con ereditariet\u00e0 singola, si ha un albero se esiste una superclasse \"radice\" unica di cui tutte le altre sono direttamente o indirettamente sottoclassi (come la classe codice_8 nel caso di Java) o a una foresta altrimenti; l'ereditariet\u00e0 multipla definisce invece una gerarchia a grafo aciclico diretto.\nInterpretazione.\nL'ereditariet\u00e0 \u00e8 una relazione di generalizzazione/specializzazione: la superclasse definisce un concetto generale e la sottoclasse rappresenta una variante specifica di tale concetto generale. Su questa interpretazione si basa tutta la teoria dell'ereditariet\u00e0 nei linguaggi a oggetti. Oltre a essere un importante strumento di modellazione (e quindi significativo anche in contesti diversi dalla programmazione in senso stretto, per esempio in UML), l'ereditariet\u00e0 ha importantissime ripercussioni sulla riusabilit\u00e0 del software.\nPer esempio, data una classe codice_9 se ne potrebbe derivare la sottoclasse codice_10, poich\u00e9 il cellulare \u00e8 un \"caso particolare\" di telefono. Questo tipo di relazione viene detta anche relazione is-a (\"\u00e8-un\"): \"un cellulare \u00e8-un telefono\".\nLa relazione \"is-a\" che deve legare una sottoclasse alla sua superclasse viene spesso esplicitata facendo riferimento al cosiddetto principio di sostituzione di Liskov, introdotto nel 1993 da Barbara Liskov e Jeannette Wing. Secondo questo principio, gli oggetti appartenenti a una sottoclasse devono essere in grado di esibire tutti i comportamenti e le propriet\u00e0 esibiti da quelli appartenenti alla superclasse, in modo tale che usarli in luogo di questi ultimi non alteri la correttezza delle informazioni restituite dal programma. Affinch\u00e9 la classe codice_10 possa essere concepita come sottoclasse di codice_9, per esempio, occorre che un cellulare possa essere usato in tutti i contesti in cui si richiede l'uso di un telefono.\nTanto la \"relazione is-a\" quanto il principio di Liskov non richiedono che la sottoclasse esponga \"solo\" le caratteristiche esibite dalla superclasse. Per esempio, il fatto che un cellulare possa \"anche\" inviare SMS non inficia il fatto che esso sia \"sostituibile\" a un telefono. Pertanto, la sottoclasse pu\u00f2 esibire caratteristiche \"aggiuntive\" rispetto alla superclasse.\nInoltre, potrebbe anche eseguire in maniera differente alcune delle sue funzionalit\u00e0, a patto che questa differenza non sia osservabile dall'esterno. Per esempio, un cellulare inizia o riceve una telefonata in modo tecnicamente diverso rispetto a un telefono tradizionale (utilizzando la rete GSM), ma anche questo non contraddice il principio di sostituibilit\u00e0.\nNonostante tutto, in genere \u00e8 tecnicamente possibile estendere una classe violando il principio di sostituibilit\u00e0, in quanto le regole imposte dal linguaggio di programmazione in uso non possono andare oltre la correttezza \"formale\" del codice scritto ed eventualmente la sua aderenza a determinate precondizioni o postcondizioni. In certi casi, il principio viene violato intenzionalmente; tuttavia, quando succede, \u00e8 opportuno che si documenti la cosa in modo appropriato, onde evitare che le istanze della classe siano usate dove si assume valido il citato principio di sostituibilit\u00e0.\nQuando il principio di sostituibilit\u00e0 \u00e8 rispettato, l'ereditariet\u00e0 pu\u00f2 essere utilizzata per ottenere il cosiddetto \"polimorfismo\". Se ben usato, esso permette di avere programmi \"flessibili\", nel senso che permette di scrivere codice in grado di far fronte a necessit\u00e0 e modifiche future richiedendo correzioni minime e/o ben circoscritte.\nDefinizione tecnica.\nIl modo in cui i linguaggi di programmazione gestiscono le relazioni di ereditariet\u00e0 consegue dal significato dato all'ereditariet\u00e0 come \"relazione is-a\". Una classe B dichiarata sottoclasse di un'altra classe A\nIl fatto che la sottoclasse erediti tutte le caratteristiche della superclasse ha senso proprio alla luce del concetto di sostituibilit\u00e0. Nel paradigma object-oriented, infatti, una classe di oggetti risulta \"definita\" dalle sue caratteristiche (attributi e metodi). Di conseguenza, sarebbe falso affermare che \"un cellulare \u00e8-un telefono\" se il cellulare non avesse tutte le caratteristiche definitorie di un telefono (per esempio un microfono, un altoparlante, e la possibilit\u00e0 di iniziare o ricevere telefonate).\nQuanto detto non implica, tuttavia, che la sostituibilit\u00e0 sia garantita: la relazione classe-sottoclasse deve essere concettualmente distinta dalla relazione tipo-sottotipo. In particolare, il meccanismo di \"overriding\" non garantisce che la semantica del metodo della superclasse resti inalterata nella sottoclasse. La sostituibilit\u00e0 non viene inoltre rispettata quando si utilizzano strumenti per l'occultamento di visibilit\u00e0 dei metodi (\"limitation\").\nApplicazioni dell'ereditariet\u00e0.\nL'ereditariet\u00e0 pu\u00f2 essere studiata e descritta da diversi punti di vista:\nIn linea di massima, per evitare confusione, \u00e8 consigliabile affrontare separatamente questi aspetti\nSpecializzazione.\nUno dei maggiori vantaggi dell'ereditariet\u00e0 \u00e8 la possibilit\u00e0 di creare versioni \"specializzate\" di classi gi\u00e0 esistenti, cio\u00e8 di crearne dei \"sottotipi\". I costrutti che consentono di realizzare l'ereditariet\u00e0 non garantiscono la specializzazione, a cui deve provvedere il programmatore definendo la sottoclasse nella maniera opportuna, in modo da rispettare il principio di sostituibilit\u00e0.\nUn altro meccanismo simile alla specializzazione \u00e8 la specificazione: si ha quando una classe ereditata dichiara di possedere un determinato \"comportamento\" senza per\u00f2 implementarlo effettivamente: si parla in questo caso di classe astratta. Tutte le classi \"concrete\" (cio\u00e8 non a loro volta astratte) che ereditano da questa classe astratta devono obbligatoriamente implementare quel particolare comportamento \"mancante\".\nRidefinizione.\nMolti linguaggi di programmazione ad oggetti permettono ad una classe o ad un oggetto di modificare il modo in cui \u00e8 implementata una propria funzionalit\u00e0 ereditata da un'altra classe (di solito un metodo). Questa caratteristica \u00e8 chiamata \"ridefinizione\" (in inglese, \"overriding\"). A fronte di overriding, lo stesso metodo avr\u00e0 un comportamento diverso se invocato sugli oggetti della superclasse o in quelli della sottoclasse (per lo meno nel caso dei linguaggi che adottano il binding dinamico). Ad esempio, data una classe codice_13 che definisce alcuni comportamenti generali per tutte le figure geometriche con 4 lati, la sottoclasse codice_14 potrebbe ridefinire (ovvero \"fare overriding di\") quei metodi di codice_13 che possono essere reimplementati in maniera pi\u00f9 specifica tenendo conto delle specificit\u00e0 dei rettangoli (per esempio, il calcolo dell'area potrebbe essere riscritto nella classe codice_14 in modo pi\u00f9 semplice ed efficiente semplicemente come prodotto dei lati).\nEstensione.\nUn'altra ragione per usare l'ereditariet\u00e0 \u00e8 fornire ad una classe dati o funzionalit\u00e0 aggiuntive. Questa operazione \u00e8 di solito chiamata estensione oppure subclassing. A differenza del caso della specializzazione prima esposto, con l'estensione nuovi dati o funzionalit\u00e0 sono aggiunti alla classe ereditata, accessibili ed utilizzabili da tutte le istanze della classe.\nL'estensione viene usata spesso quando non \u00e8 possibile o conveniente aggiungere nuove funzionalit\u00e0 alla classe base. La stessa operazione pu\u00f2 essere eseguita anche a livello di oggetto - anzich\u00e9 di classe - ad esempio usando i cosiddetti \"decorator pattern\".\nRiutilizzo del codice.\nUno dei principali vantaggi dell'uso dell'ereditariet\u00e0 (in particolare combinata col polimorfismo) \u00e8 il fatto di favorire il riuso di codice. Non solo una sottoclasse \"eredita\" (e quindi riusa) il codice della superclasse: il polimorfismo garantisce anche che tutto il codice precedentemente scritto per manipolare oggetti della superclasse sia anche implicitamente in grado di manipolare oggetti della sottoclasse. Per esempio, un programma che sia in grado di rappresentare graficamente oggetti di classe codice_13 non avrebbe bisogno di alcuna modifica per trattare analogamente anche oggetti di una eventuale classe codice_14.\nEsempi.\nSupponiamo che in un programma si usi una classe codice_19 contenente \"dati\" per specificare, ad esempio, se l'animale \u00e8 vivo, il luogo in cui si trova, quante zampe ha, ecc.; in aggiunta a questi dati la classe potrebbe contenere anche metodi per descrivere come l'animale mangia, beve, si muove, si accoppia, ecc. Se si volesse creare una classe codice_20 molte di queste caratteristiche rimarrebbero esattamente le stesse di quelle dei generici animali, ma alcune sarebbero diverse. Diremmo quindi che codice_20 \u00e8 una sottoclasse della classe codice_19 (oppure, inversamente, che codice_19 \u00e8 la classe classe base - chiamata anche \"classe genitrice\" - di codice_20).\nLa cosa importante da notare \u00e8 che nel definire la nuova classe non \u00e8 necessario specificare nuovamente che un mammifero ha le normali caratteristiche di un animale (luogo in cui si trova, il fatto che mangia, beve, ecc), ma basta \"aggiungere\" le caratteristiche peculiari che contraddistinguono i mammiferi rispetto agli altri animali (ad esempio, che \u00e8 ricoperto di pelo e ha le mammelle) e \"ridefinire\" le funzioni che, pur essendo comuni a tutti gli altri animali, si manifestano in modo diverso, ad esempio il modo di riprodursi. Nell'esempio che segue, scritto in Java, notare all'interno del metodo codice_25 la chiamata a codice_26, che \u00e8 un metodo della classe base che si sta ridefinendo. Per usare parole semplici si potrebbe dire che questo metodo dice di \"\"fare prima tutto quello che la classe base farebbe\" seguito poi dal codice che indica quali sono le \"cose in pi\u00f9\"\" che deve fare la nuova classe.\nJava.\nclass Mammifero extends Animale {\n Pelo pelo;\n Mammelle mammelle;\n Mammifero riproduciti() {\n Mammifero prole;\n super.riproduciti();\n if(isFemmina()) {\n prole = super.partorisci();\n prole.allatta(m_b);\n curaCuccioli(prole);\n return prole;\nNell'esempio sottostante, viene dichiarata una classe Impiegato con alcuni attributi (Variabili) comuni. Viene dichiarato il costruttore (Sub) grazie al quale si potr\u00e0 instanziare un oggetto di classe impiegato. Le variabili indicate con \"_\" servono a fare in modo di poter inserire eventualmente validazione dei dati prima di passare effettivamente i valori in input dentro l'oggetto. Di sotto invece, la classe manager eredita dalla classe Impiegato. Avr\u00e0 quindi ottenuto ( o meglio ereditato) implicitamente tutti i metodi e le funzioni che abbiamo dichiarato nella classe padre. In questo esempio pratico possiamo osservare che la classe manager oltre ad ereditare le propriet\u00e0 della classe impiegato, implementa funzioni e parametri esclusivi.\nVB.NET\nPublic Class Impiegato\n private nome as String\n private salario as Double\n private matricola as String\n private anniDiServizio as Integer\n Public Sub New(n As String, s as Double, m as String, ads as Integer)\n nome = _Nome as string \n salario = _salario as double \n matricola = _matricola as string \n anniDiServizio = _ads as integer \n End Sub\n end class\n'La classe Manager che EREDITA dalla classe Impiegato\nPublic Class Manager Inherits Impiegato\n Private nomeSegretaria as String\n Public Sub New(n as String, s as Double, m asString, ads as Integer)\n MyBase.New(n, s, m, ads)\n nomeSegretaria = String.empty\n End Sub\nEnd Class\n'Ldp'\nFogli di stile.\nIl concetto di eredit\u00e0 si applica, pi\u00f9 in generale, ad ogni processo dell'informatica in cui un determinato \"contesto\" riceve certe \"caratteristiche\" da un altro contesto. Ad esempio, in alcune applicazioni di elaborazione testi (word processor), gli attributi stilistici del testo come, dimensioni del font, layout o colore, possono essere ereditati da un template oppure da un altro documento. L'utente pu\u00f2 definire attributi da applicare ad alcuni specifici elementi, mentre tutti gli altri ereditano gli attributi da una specifica di definizione globale degli stili. Ad esempio i cosiddetti Cascading Style Sheets (CSS) sono un linguaggio di definizione degli stili molto usato nella progettazione di pagine web. Anche in questo caso, alcuni attributi stilistici possono essere definiti in modo specifico, mentre altri sono ricevuti \"in cascata\". Quando si consultano siti web, per esempio, l'utente pu\u00f2 decidere di applicare alle pagine uno stile definito da lui stesso per la grandezza dei font, mentre altre caratteristiche, come il colore ed il tipo dei font possono essere ereditati dal foglio di stile generale del sito.\nLimitazioni ed alternative.\nUn uso massiccio della tecnica dell'ereditariet\u00e0 nello sviluppo dei programmi pu\u00f2 avere qualche controindicazione e porre alcuni vincoli.\nSupponiamo di avere una classe codice_27 che contiene come dati nome, indirizzo, numero di telefono, et\u00e0 e sesso. Possiamo definire una sottoclasse di codice_27, chiamata codice_29, che contiene le medie dei voti ed i corsi frequentati, ed un'altra sottoclasse di codice_27, chiamata codice_31, che contiene il titolo di studio, la mansione svolta ed il salario.\nNella definizione di queste gerarchie di eredit\u00e0 sono gi\u00e0 impliciti alcuni vincoli, alcuni dei quali sono utili, mentre altri creano problemi:\nVincoli posti dalla programmazione basata sull'ereditariet\u00e0.\nNel caso dell'eredit\u00e0 semplice, una classe pu\u00f2 ereditare soltanto da una classe base. Nell'esempio sopra riportato, codice_27 pu\u00f2 essere sia codice_29 che codice_31, ma non entrambi. L'ereditariet\u00e0 multipla risolve parzialmente questo problema, con la creazione di una classe codice_35 che eredita sia da codice_29 che da codice_31. Tuttavia questa nuova classe pu\u00f2 ereditare dalla rispettiva classe base solo una volta: questa soluzione, quindi, non risolve il caso in cui uno \"studente\" ha due lavori, oppure frequenta due scuole.\nLa gerarchia dell'ereditariet\u00e0 di un oggetto viene \"congelata\" nel momento in cui l'oggetto viene istanziato e non pu\u00f2 pi\u00f9 essere modificata successivamente. .\nQuando un programma \"client\" ha accesso ad un oggetto, di solito ha accesso anche a tutti i dati di un oggetto appartenente alla classe base. Anche se la classe base non \u00e8 di tipo \"pubblico\", il programma client pu\u00f2 creare oggetti sul suo tipo. Per fare in modo che una funzione possa leggere il valore della media di uno codice_29 bisogna dare a questa funzione la possibilit\u00e0 di accedere anche a tutti i dati personali memorizzati nella classe base codice_27.\nEreditariet\u00e0 e ruoli.\nUn ruolo descrive una caratteristica associata ad un oggetto in base alle interrelazioni che questo oggetto ha con un altro oggetto (ad esempio: una \"persona\" con il ruolo di \"studente\" frequenta un corso scolastico). L'ereditariet\u00e0 pu\u00f2 essere usata per implementare queste relazioni. Nella programmazione orientata agli oggetti spesso queste due tecniche di programmazione sono usate in alternativa fra di loro. Spesso si usa l'eredit\u00e0 per modellare i ruoli. Ad esempio, si pu\u00f2 definire un ruolo \"Studente\" per una \"Persona\" realizzato definendo una sottoclasse di \"Persona\". In ogni caso, n\u00e9 la gerarchia dell'eredit\u00e0, n\u00e9 il tipo degli oggetti pu\u00f2 variare nel tempo. Per questo motivo definire i ruoli come sottoclassi pu\u00f2 causare il congelamento dei ruoli al momento della creazione dell'oggetto. Nel nostro esempio \"Persona\" non potrebbe pi\u00f9 cambiare facilmente il suo ruolo da \"Studente\" ad \"Impiegato\", se le circostanze lo richiedessero.\nQueste restrizioni possono essere dannose, in quanto rendono pi\u00f9 difficili da implementare le modifiche che in futuro dovessero rendersi necessarie, in quanto queste ultime potranno essere introdotte solo previa rimodellazione ed aggiornamento dell'intero progetto.\nPer fare un uso corretto dell'ereditariet\u00e0 bisogna ragionare in termini quanto pi\u00f9 possibile \"generali\", in modo che gli aspetti comuni alla maggior parte delle classi da istanziare siano riuniti \"a fattor comune\" ed inseriti nelle rispettive classi genitrici. Per esempio una classe base \"AspettiLegali\" pu\u00f2 essere ereditata sia dalla classe \"Persona\" che dalla classe \"Ditta\" per gestire le problematiche legali comuni ad entrambi.\nPer scegliere la tecnica pi\u00f9 conveniente da applicare (progetto basato sui ruoli oppure sull'eredit\u00e0) conviene chiedersi se:\nUna conseguenza importante della separazione fra ruoli e classi genitrici \u00e8 che il compile-time ed il run-time del codice oggetto prodotto sono nettamente separati. L'ereditariet\u00e0 \u00e8 chiaramente un costrutto che si applica compile-time, che non modifica la struttura degli oggetti durante il run-time. Infatti i \"tipi\" degli oggetti istanziati sono gi\u00e0 predeterminati durante il compile-time. Come gi\u00e0 indicato negli esempi precedenti, quando si progetta la classe \"Persona\", essendo un impiegato un caso particolare di persona, bisogna assicurarsi che la classe \"Persona\" contenga solo le funzionalit\u00e0 ed i dati comuni a tutte le persone, indipendentemente dal contesto in cui questa classe viene istanziata. In questo modo si \u00e8 sicuri, ad esempio, che in una classe \"Persona\" non verr\u00e0 mai usato il membro \"Lavoro\", poich\u00e9 non tutte le persone hanno un lavoro, o, per lo meno, non \u00e8 garantito a priori che la classe \"Persona\" sia istanziata solo per creare oggetti riferibili a persone che hanno un lavoro.\nInvece, ragionando dal punto di vista della programmazione basata sui ruoli, si potrebbe definire un sottoassieme di tutti i possibili oggetti \"persona\" che svolgono il \"ruolo\" di impiegato. Le informazioni necessarie a definire le caratteristiche del lavoro svolto verranno inserite solo negli oggetti che svolgono il ruolo di impiegato.\nUna modellazione orientata agli oggetti potrebbe definire il \"Lavoro\" stesso come ruolo, poich\u00e9 un lavoro pu\u00f2 essere svolto anche soltanto temporaneamente, e quindi non ha le caratteristiche di \"stabilit\u00e0\" richieste per modellare su di esso una classe. Al contrario il concetto di \"PostoDiLavoro\" \u00e8 dotato di caratteristiche di stabilit\u00e0 e persistenza nel tempo. Di conseguenza, ragionando in un'ottica di programmazione ad oggetti, si potrebbe costruire una classe \"Persona\" ed una classe \"PostoDiLavoro\", che interagiscono fra loro secondo una relazione del tipo molti-a-molti con lo schema \"lavora-in\", dove una \"Persona\" riveste il ruolo di impiegato, quando ha un impiego, e dove, simmetricamente, l'impiego riveste il ruolo del \"suo posto di lavoro\" quando l'impiegato lavora al suo interno.\nNotare che con questo approccio tutte le classi sono create all'interno di un unico \"dominio\", nel senso che descrivono entit\u00e0 riconducibili ad un unico ambito per quanto riguarda la terminologia che le descrive, cosa non possibile nel caso si usino approcci di altro tipo.\nLa differenza fra ruoli e classi \u00e8 difficile da capire se si adottano costrutti e funzioni dotati di trasparenza referenziale - vale a dire costrutti e funzioni che, quando ricevono in input lo stesso parametro restituiscono sempre lo stesso valore - poich\u00e9 i ruoli sono tipi accessibili \"per riferimento\", mentre le classi sono tipi accessibili solo quando vengono istanziate in oggetti.\nProgrammazione orientata ai componenti come alternativa all'ereditariet\u00e0.\nLa programmazione orientata ai componenti offre un metodo alternativo per descrivere e manipolare il sistema sopra descritto di persone, studenti ed impiegati, ad esempio definendo un insieme di classi ausiliarie codice_40 e codice_41 per immagazzinare le informazioni necessarie a descrivere rispettivamente lo studente e l'impiegato. A ciascun oggetto codice_27 si pu\u00f2 quindi associare una collezione di oggetti codice_41. Questo modo di procedere risolve alcuni dei problemi sopra menzionati:\nL'uso dei componenti al posto dell'ereditariet\u00e0 produce anche codice scritto con una sintassi meno ambigua e pi\u00f9 facile da interpretare. Confrontare i due esempi seguenti: nel primo si usa l'ereditariet\u00e0:\ncodice_46\n\u00c8 chiaro che la funzione codice_47 \u00e8 definita nella classe codice_31, ma potrebbe essere definita anche nella classe base codice_27, e ci\u00f2 potrebbe provocare ambiguit\u00e0.\nCon la programmazione a componenti il programmatore pu\u00f2 ridurre le ambiguit\u00e0 applicando una gerarchia di eredit\u00e0 pi\u00f9 \"piatta\":\ncodice_50\nSapendo che la classe codice_51 non ha classi genitrici, \u00e8 immediatamente ovvio che la funzione codice_52 \u00e8 definita nella classe codice_51\nLa programmazione orientata ai componenti, tuttavia, non pu\u00f2 essere sempre un'alternativa valida a quella basata sull'ereditariet\u00e0, che, ad esempio, consente il polimorfismo e l'incapsulamento. Inoltre la creazione di classi di componenti pu\u00f2 aumentare anche di molto la lunghezza del codice da scrivere."}
{"id": "208252", "revid": "339392", "url": "https://it.wikipedia.org/wiki?curid=208252", "title": "Plasz\u00f3w", "text": ""}
{"id": "208257", "revid": "2158404", "url": "https://it.wikipedia.org/wiki?curid=208257", "title": "Flip-flop", "text": "Il flip-flop \u00e8 un circuito sequenziale molto semplice, utilizzato per esempio come dispositivo di memoria elementare. Il nome deriva dal rumore che facevano i primi circuiti elettronici di questo tipo, costruiti con dei rel\u00e8 che realizzavano il cambiamento di stato.\nPossono essere utilizzati anche come circuito anti-rimbalzo per i contatti di un pulsante, un interruttore o un rel\u00e8, indispensabili per esempio nelle funzioni di START e STOP nei cronometri digitali: infatti, la chiusura dei contatti elettrici pu\u00f2 non avvenire in modo definitivo, ma dopo una serie di rimbalzi, i quali generano altrettanti impulsi, che, interpretati erroneamente dal circuito logico, porterebbero ad errori di funzionamento. L'uso di un flip flop, di solito SR, il quale commuta la sua uscita al primo impulso e ignora i successivi, risolve il problema. Le tabelle di verit\u00e0 possono essere ricavate dalle equazioni caratteristiche.\nFlip-flop SR.\n\u00c8 il flip-flop pi\u00f9 semplice dal punto di vista circuitale e fu anche il primo ad essere realizzato. La versione attiva alta ha due ingressi s (\"Set\") e r (\"Reset\", detto anche \"Clear\") e due uscite q e q_ (q complementato). \u00c8 una rete sequenziale asincrona che si evolve in accordo alle seguenti specifiche: quando lo stato d'ingresso \u00e8 s=0 e r=1 il flip-flop si resetta, cio\u00e8 porta a 0 il valore della variabile d'uscita q e a 1 la variabile d'uscita q_; quando lo stato d'ingresso \u00e8 s=1 e r=0 il flip-flop si setta, cio\u00e8 porta a 1 il valore della variabile d'uscita q e a 0 la variabile d'uscita q_; quando lo stato d'ingresso \u00e8 s=0 e r=0, il flip-flop conserva, cio\u00e8 mantiene inalterato il valore di entrambe le variabili d'uscita. La combinazione s=1 ed r=1 non viene utilizzata in quanto instabile (il risultato dipende infatti da quale delle porte che compongono il circuito interno del flip flop viene commutata prima).\nQuando entrambi i valori R e S sono bassi, il flip-flop si trova nello stato neutro e mantiene il valore delle uscite: in questo caso, si dice che \"fa memoria\" (mantiene cio\u00e8 in uscita il dato precedente memorizzato). Quando invece entrambi gli ingressi hanno valore 1, si ha una condizione logicamente non definita. Elettronicamente, con gli ingressi S e R contemporaneamente a 1, il circuito del flip-flop SR si trasforma in un oscillatore astabile la cui frequenza dipende dal ritardo di trasmissione delle porte logiche componenti; le uscite del flip-flop SR emettono allora due onde quadre di pari frequenza e sfasate di 180\u00b0. Questa \"perdita di senso logico\" che \u00e8 possibile nei flip-flop SR \u00e8 il motivo principale per cui, di norma, si impiegano flip-flop JK o D nei circuiti digitali.\nTabella di verit\u00e0 (Q+ e Qn+ (uscita negata) indicano gli stati futuri della memoria all'istante t+1 in base agli ingressi all'istante t): \nFlip-flop JK.\n\u00c8 caratterizzato da due ingressi, due uscite complementari e un ingresso di sincronizzazione.\nHa funzioni di memoria, reset, set. A differenza dei Flip-flop SR non ha stati proibiti, ovvero le due entrate possono assumere qualsiasi valore (0-0,0-1,1-0,1-1).\nEquazione caratteristica:\nQ+ = KnQ + JQn\nTabella di verit\u00e0\nQuindi, quando J e K valgono entrambi 1, le uscite vengono completamente scambiate (ossia se erano 1 diventano 0 e viceversa), trasformandosi in un flip-flop T; quando valgono zero, vengono mantenute in memoria.\nFlip-flop T (toggle).\nHa un ingresso, due uscite complementari e un ingresso di sincronizzazione. Ha funzioni di memoria e toggle, che consiste nella negazione del valore precedentemente memorizzato. Pu\u00f2 venir realizzato con un flip-flop JK, con i due ingressi J e K collegati assieme e formanti quindi l'ingresso T.\nEquazione caratteristica:\nQ+ = TnQ + TQn = T \u2295 Q\nPropriet\u00e0: Se T=1 l'uscita Q ha frequenza dimezzata rispetto al clock.\nApplicazioni: \u00c8 il componente base dei contatori, infatti collegando a cascata vari flip-flop T ad ogni uscita si ottiene un clock dimezzato rispetto al clock precedente.\nTabella di verit\u00e0:\nFlip-flop D (Data).\nHa un ingresso per il dato, un ingresso di sincronizzazione (clock) e un'uscita. In corrispondenza del comando di clock, trasferisce l'ingresso in uscita e ve lo mantiene fin quando non cambia il suddetto ingresso.\nEquazione caratteristica:\nQ+ =D\nApplicazioni: per le sue caratteristiche \u00e8 il componente base delle memorie (veloci) e registri (normali, a scorrimento, ad anello).\nTabella di verit\u00e0:\nLa realizzazione di questo tipo di flip-flop pu\u00f2 essere effettuata ponendo in modalit\u00e0 master-slave due Latch CD, negando l'ingresso C (E in figura) del primo flip-flop nel caso in cui si volesse un FF-D pilotato sul fronte di salita, mentre negando il secondo nel caso in cui si volesse realizzare un FF-D di tipo pilotato sul fronte di discesa.\nCircuiti integrati flip-flop.\nSono disponibili circuiti integrati che contengono flip-flop singoli oppure multipli. Ad esempio il flip-flop di tipo D \u00e8 disponibile come integrato con otto unit\u00e0 logiche ma con l'ingresso di clock in comune.\nGeneralmente non sono disponibili in commercio flip-flop di tipo T, poich\u00e9 sono facilmente realizzabili utilizzando un flip-flop JK con i due ingressi collegati tra di loro, oppure utilizzando un flip-flop D con il segnale D proveniente dal Q negato."}
{"id": "208262", "revid": "2030349", "url": "https://it.wikipedia.org/wiki?curid=208262", "title": "RMS Lusitania", "text": "L'RMS \"Lusitania\" \u00e8 stato un transatlantico britannico in servizio agli inizi del XX secolo, di propriet\u00e0 della Cunard Line. Era il gemello del RMS Mauretania e fu affondato nel 1915 dal sommergibile tedesco \"U-20\".\nLe caratteristiche principali.\nIl Lusitania venne costruito nei cantieri navali della John Brown, in Scozia. Venne varato il 7 giugno del 1906, mentre il gemello RMS Mauretania era ancora in fase di costruzione. Il Lusitania era lungo 239,8 m, largo 26,6 m aveva una stazza di 31\u00a0550 tonnellate. Ideato per essere il transatlantico pi\u00f9 grande e pi\u00f9 veloce mai costruito (fu superato in grandezza dall'RMS Olympic nel 1911). Poteva viaggiare a una velocit\u00e0 di 27 nodi (46,3\u00a0km/h) e ospitare circa 2\u00a0200 persone tra passeggeri ed equipaggio. I suoi interni erano stati disegnati con grande raffinatezza ed erano caratterizzati da stili diversi.\nIl viaggio inaugurale inizi\u00f2 il 7 settembre 1907 per concludersi a New York sei giorni dopo, il 13 settembre. Tra 1907 e 1909 miglior\u00f2 per quattro volte il record di velocit\u00e0 nella traversata dell'Atlantico verso Ovest (Nastro Azzurro).\nL'affondamento del \"Lusitania\".\nDurante il Consiglio dell'ammiragliato inglese, il 19 febbraio 1913, l'allora Primo Lord dell'ammiragliato Winston Churchill decise di avviare le clausole con le quali la Cunard aveva accettato di mettere le sue navi a disposizione della Marina Militare. Churchill disse che molte navi passeggeri avrebbero sub\u00ecto questo trattamento in previsione della guerra per un totale di circa 40 unit\u00e0. Nei cinque mesi successivi, il \"Lusitania\" fu quindi dotato di supporti girevoli per cannoni in modo che su ogni ponte potessero essere installati due cannoni da 6 pollici a tiro rapido.\nAll'inizio della guerra, proprio per evitare che le navi partecipassero alle operazioni belliche in funzione ausiliaria o rifornissero la Madre Patria di materie prime, la Germania decise di impedire a navi provenienti dagli Stati Uniti di fare rotta verso le isole britanniche. Tuttavia, non volendo intraprendere un conflitto aperto contro gli Stati Uniti (che per volont\u00e0 del presidente Wilson erano rimasti neutrali), l'ambasciata tedesca fece pubblicare un avviso sulla stampa statunitense con il consenso del capo del servizio segreto tedesco, Franz von Papen. L'avviso, datato 22 aprile 1915, recitava cos\u00ec:\n\u00abAi viaggiatori che intendono intraprendere la traversata atlantica si ricorda che tra la Germania e la Gran Bretagna esiste uno Stato di guerra. Si ricorda che la zona di guerra comprende le acque adiacenti alla Gran Bretagna e che, in conformit\u00e0 di un preavviso formale da parte del Governo Tedesco, le imbarcazioni battenti la bandiera della Gran Bretagna o di uno qualsiasi dei suoi alleati sono passibili di distruzione una volta entrati in quelle stesse acque.\u00bb\nNonostante l'avviso, numerosi cittadini statunitensi - pi\u00f9 o meno mille - si imbarcarono sul \"Lusitania\" in procinto di salpare da New York il 1\u00ba maggio.\nNella merce imbarcata per questo viaggio, oltre a normali generi di mercanzia e a 1\u00a0638 lingotti di rame, figuravano anche materiali per le granate a schegge multiple. Sulla distinta di carico redatta dalla Cunard si leggeva semplicemente la definizione di \"shrapnel\", mentre pi\u00f9 precisa era la nota di spedizione della Bethlehem Steel Corporation (la casa fornitrice della merce su richiesta della banca americana Morgan): 1\u00a0248 cassette di granate Shrapnel da 3 pollici, con 4 granate per ogni cassetta e 250 cassette per ciascun lotto; ogni lotto pesava 51 tonnellate. La franchigia era stata concessa in base alle norme \u00abmerci non esplosive alla rinfusa\u00bb mentre la bolla doganale non vi faceva alcun cenno. Vi erano inoltre 4\u00a0927 cassette di cartucce con un peso complessivo di 173 tonnellate, destinate al Royal Arsenal di Woolwich. All'ultimo momento, prima della partenza, altre 2\u00a0000 casse di munizioni furono trasbordate dalla nave \"Queen Margaret\" al \"Lusitania\" insieme a 70 passeggeri e 7 marinai, portando cos\u00ec a 1\u00a0964 il totale delle persone a bordo.\nLa Cunard aveva informato il comandante William T. Turner che il transatlantico, giunto a circa 40 miglia dalle coste irlandesi, sarebbe stato scortato da alcuni elementi della Squadra incrociatori \"E\" (si trattava in realt\u00e0 di un solo incrociatore, il \"Juno\"). Tuttavia, per decisione di Churchill e del suo Primo Lord del Mare - John Fisher - il \"Juno\" ricevette l'ordine di abbandonare la missione di scorta e di rientrare alla base di Queenstown (oggi Cobh), poco dopo il mezzogiorno del 5 maggio. A quell'ora il \"Lusitania\" si trovava ancora al largo nell'oceano, ma non ricevette alcun avvertimento, mentre il sommergibile \"U-20\" stava scendendo lungo la costa occidentale dell'Irlanda dirigendosi verso il faro di Fastnet. Il comandante Kenworthy, membro della sezione politica del servizio informazioni, scrisse in seguito che il transatlantico fu \u00abdeliberatamente indirizzato verso un'area in cui era noto che si celasse un U-Boot in agguato\u00bb.\nVa anche detto che, probabilmente, i membri dell'ammiragliato sottovalutarono il pericolo degli \"U-Boot\" in quanto erano propensi a pensare che i tedeschi fossero dei \"gentiluomini\". Questa sensazione era motivata dal fatto che tutti gli attacchi degli U-Boot si erano attenuti alle norme internazionali, permettendo agli equipaggi nemici di calarsi sulle scialuppe prima dell'affondamento. I capitani Von Rosenberg e Schwieger avevano per\u00f2 dato prova di risparmiare solamente gli equipaggi delle navi nemiche disarmate, come era successo per il piroscafo \"Candidate\". Il \"Centurion\" per contro era stato colpito senza preavviso dopo la scoperta di alcuni mitragliatori di bordo. \nIl 7 maggio il \"Lusitania\" era dunque in navigazione dopo aver forzato il blocco imposto dai tedeschi e si trovava approssimativamente a 30 miglia da Cape Clear, in Irlanda. Il comandante Turner decise di ridurre la velocit\u00e0 a 18 nodi a causa della nebbia e stava dirigendo per il porto di Queenstown, sempre convinto di essere scortato dalla squadra incrociatori \"E\". Alle ore 14:10, quando si trovava a 10 miglia a sud dell'Old Head of Kinsale, incroci\u00f2 il sommergibile \"U-20\" che lanci\u00f2 un solo siluro. Dopo l'impatto, a distanza di pochi minuti, a bordo ci fu una seconda esplosione non provocata dal siluro stesso, come recita il rapporto immediato del comandante Schwieger:\n\u00abLo scoppio del siluro dev'essere stato seguito da un secondo (caldaia, carbone, polvere da sparo?). Le sovrastrutture sovrastanti sono squarciate, scoppia un incendio e la nave comincia a capovolgersi verso dritta appruandosi nel contempo.\u00bb\nSchwieger pass\u00f2 il periscopio al pilota, il quale esclam\u00f2: \u00abDio santo, ma quello \u00e8 il \"Lusitania\"!\u00bb\nSulla base delle testimonianze dei fuochisti del \"Lusitania\" sopravvissuti si seppe che le caldaie rimasero intatte: . Lo scoppio del siluro si limit\u00f2 a provocare lo sbandamento laterale di 15 gradi sul lato destro e il repentino allagamento dei carbonili, provocando una nuvola di polvere, fumo e gas di carbone che usc\u00ec dalle prese d'aria collocate intorno ai fumaioli. Accortosi che la nave aveva continuato a procedere in avanti favorendo l'allagamento, il capitano Turner ordin\u00f2 l'indietro tutta, ma la pressione esercitata sulle turbine poppiere in quelle condizioni caus\u00f2 una vampata di ritorno che spezz\u00f2 una delle condotte del vapore, scoperchiando improvvisamente uno dei condensatori sul ponte lance affollato di passeggeri.\nDopo 4 minuti l'intero circuito elettrico della nave si interruppe lasciando chiunque fosse all'interno al buio.\nI marconisti continuavano a trasmettere grazie al generatore d'emergenza che comunque smise di funzionare poco dopo. \nNel frattempo la nave continuava a procedere.\nDopo 13 minuti la nave si trovava inclinata sul lato destro di 25 gradi, con gli obl\u00f2 di prora completamente sommersi e imbarcava acqua al ritmo di circa 3 tonnellate al minuto. Il forte sbandamento laterale si sommava a quello longitudinale, rendendo impossibile calare a mare le scialuppe sul lato sinistro. La scialuppa n. 2 si sfasci\u00f2 infatti entrobordo schiacciando i suoi passeggeri contro la plancia. La n. 4 si sfasci\u00f2 sui rottami della n. 2, mentre il comandante in seconda - Anderson - cercava di convincere donne e bambini a uscire dalla n. 6, per allontanarla il pi\u00f9 possibile fuori bordo. Nella confusione generale, i passeggeri maschi furono chiamati ad aiutare l'equipaggio ma anche le lance n. 6, 8 e 10 finirono fracassate una sopra l'altra, in un mucchio informe di rottami e di cadaveri. La n. 12 si capovolse poco prima di toccare il mare, rovesciando in acqua parte dei suoi occupanti per poi cadere sui naufraghi. La n. 14 si schiant\u00f2 sul relitto della 12, la 16 precipit\u00f2 sfasciandosi in acqua e la 20 si ruppe contro la fiancata della nave. La n. 18 fu oggetto di un atto di disobbedienza da parte di un passeggero - Isaac Lehmann - che nella fretta di calare la lancia la liber\u00f2 senza aspettare che questa fosse uscita fuoribordo: la barca si appoggi\u00f2 sul ponte dove cominci\u00f2 a rotolare a causa della forte inclinazione, aprendosi varchi sanguinosi nella folla circostante.\nSul lato di dritta, al contrario, le scialuppe pencolavano a una distanza enorme dallo scafo, ma si riusc\u00ec a calarne alcune con successo. Le barche semivuote tornarono indietro a raccogliere decine di naufraghi che, dopo essersi buttati in acqua, nuotarono per raggiungere le lance. Fu il 3\u00ba ufficiale subalterno Albert Bestic a meravigliarsi dell'acqua inaspettatamente tiepida, raccontando di essersi recato nel salone-atrio di prima classe dove vide parecchi uomini agganciare le cinture di salvataggio ad alcune ceste di vimini contenenti bambini; le ceste affondarono tutte nel risucchio provocato dal rapido affondamento.\nIntanto il sole aveva diradato la nebbia. La nave drizzava la poppa verso il cielo, con le eliche fuori dall'acqua e la prua sommersa fino a toccare il fondo marino. Mentre lo scafo cominciava a ridiscendere in orizzontale facendo perno sulla prua, la caldaia n. 3 esplose distruggendo il terzo fumaiolo. Poco dopo anche la poppa si immerse completamente. Dal punto in cui era stata silurata, la nave aveva percorso pi\u00f9 di 3 km. Il \"Lusitania\" affond\u00f2 completamente appena 18 minuti dopo il siluramento; delle sue 48 scialuppe soltanto 6 raggiunsero Queenstown portando a termine la loro opera di salvataggio.\nSuccesse infatti che, dopo l'SOS spedito alle ore 14:15, l'ammiraglio Coke ordin\u00f2 all'incrociatore \"Juno\" (che avrebbe dovuto scortare il transatlantico) di portarsi sul luogo del disastro, ma per ordini immediatamente successivi dell'ammiraglio Oliver e del braccio destro di Churchill, Fisher, il \"Juno\" rientr\u00f2 ancora una volta a Queenstown nel timore di venir affondato dagli \"U-Boot\".\nMolti cadaveri vennero trascinati dalle correnti sulle coste irlandesi, specie a Garretstown Strand e a Courtmacsherry Bay, dove le squadre di ricerca ricevettero un premio in denaro da parte della Cunard: una sterlina per un cadavere \"normale\", due sterline per un cadavere americano. Gli inglesi contarono esattamente 1\u00a0198 vittime, tra cui 123 statunitensi, mentre in realt\u00e0 i morti furono 1\u00a0201: vennero infatti omessi i tre corpi dei tedeschi inviati sul \"Lusitania\" dall\"'attach\u00e9\" militare tedesco a Washington di allora, von Papen, allo scopo di fotografare eventuali materiali sospetti. I tre furono subito scoperti e tenuti a bordo come prigionieri. In seguito, il segretario personale del presidente Wilson - Joseph Tumulty - fece credere a Washington che le spie fossero in possesso di un ordigno esplosivo mentre invece si trattava di una semplice macchina fotografica.\nConseguenze politiche.\nLa notizia del disastro giunse a Londra la sera stessa durante un pranzo di gala all'ambasciata americana, dove il colonnello House - lo stesso che era stato inviato dal presidente Wilson come emissario di pace - auspic\u00f2 che gli Stati Uniti sarebbero entrati in guerra entro la fine di maggio. Come prima reazione, l'ambasciatore U.S.A. a Berlino cominci\u00f2 i preparativi per chiudere l'ambasciata senza nemmeno attendere istruzioni dal Dipartimento di Stato, mentre Wilson diede ordine di accertarsi se il \"Lusitania\" trasportasse o meno materiale esplosivo. La risposta che ricevette tramite l'ispettore della dogana fu che la nave trasportava \"materiale di contrabbando di qualche tipo\", elencando grossi quantitativi di munizionamento.\nIl giorno dopo, 8 maggio, l'ambasciatore Page telegraf\u00f2 alla Casa Bianca dicendo che l'Inghilterra era pronta a chiedere l'intervento armato americano, ma Wilson lo respinse accusandolo di essersi lasciato trasportare \"dalla pubblica opinione\". \nPage rafforz\u00f2 le sue argomentazioni con l'affermazione secondo cui la vittoria della Germania avrebbe mandato l'Inghilterra in bancarotta, facendo fallire i floridi scambi commerciali tra Londra e Washington, e che quindi gli Stati Uniti non potevano certamente permettere all'Inghilterra di perdere la guerra. Il momento politico opportuno per scendere in campo contro la Germania sarebbe stato quello successivo alle presidenziali del 1916. Intanto, per tacitare l'accusa da parte dell'opinione pubblica inglese di essere un \"codardo\" o di nutrire simpatie filo-tedesche, lo stesso Wilson - che pure aveva strenuamente difeso le proprie idee pacifiste e aveva capito che il \"Lusitania\" trasportava materiale bellico - durante il Congresso dell'11 maggio fu portato ad ammettere ufficialmente che il transatlantico fosse \"inerme\", discutendo la possibile rottura dei rapporti diplomatici con la Germania. Da parte loro i tedeschi, per bocca del giornale \"Vossische Zeitung\" di Berlino, commentavano che: \u00abIl governo statunitense non doveva ammettere che cittadini americani servissero da scudo al contrabbando inglese. In questo senso, l'America si \u00e8 lasciata sfruttare indegnamente e luttuosamente dall'Inghilterra. Adesso, invece di chiamare alla resa dei conti l'Inghilterra, invia una protesta al governo germanico.\u00bb\nGli inglesi presentarono l'affondamento come un incidente dovuto ai tedeschi e al comandante della nave, William Turner. Il 9 maggio Churchill si era rifiutato di tenere una dichiarazione pubblica su invito dell'ammiraglio Oliver, il quale prepar\u00f2 insieme al capitano Webb un rapporto da sottoporre all'ammiragliato. In questo rapporto, Webb ricord\u00f2 la direttiva secondo cui in tempo di guerra le navi non dovevano seguire le normali rotte di linea e sapendo che il giorno del siluramento il \"Lusitania\" si era attenuto a questa direttiva passando a non meno di 15 miglia dalla costa; omettendo il fatto che la rotta tenuta dal \"Lusitania\" in tempo di pace passava a sole due miglia dallo scoglio di Fastnet, Webb fece credere che il comandante Turner avesse clamorosamente sbagliato rotta. Omise poi di dire che la velocit\u00e0 era stata ridotta a causa della nebbia. Insomma, il rapporto decretava che il comandante aveva dimostrato una negligenza tale da farlo credere un incompetente o un rinnegato al soldo dei tedeschi. Anche Fisher fu dello stesso avviso, inviando una nota indirizzata a Churchill che diceva: \u00abSono certo che il comandante Turner sia un briccone corrotto per denaro.\u00bb Churchill acconsent\u00ec e volle che fosse proprio Webb a testimoniare contro Turner al processo, affermando: \u00abRitengo opportuno sollecitare l'ammiragliato contro il comandante tramite un bravo legale; ritengo che il capitano Webb debba essere chiamato a testimoniare e patrocinare la causa dell'ammiragliato.\u00bb\nL'inchiesta formale fu presieduta da Lord Mersey, alto commissario del Regno Unito per i naufragi, che gi\u00e0 tre anni prima aveva condotto l'inchiesta relativa al \"Titanic\". Mersey concluse la disputa elaborando un compromesso: prosciolse il comandante Turner e attribu\u00ec l'affondamento al lancio di due siluri e non al materiale bellico trasportato, di cui per altro non si fece menzione. Due giorni dopo la sentenza definitiva, Mersey diede le dimissioni e, in privato, confess\u00f2 che il caso del \"Lusitania\" fu \"una faccenda maledettamente sporca\".\nIl relitto.\nIl relitto si trova in acque territoriali irlandesi, a 11 miglia (18\u00a0km) al largo della Old Head di Kinsale. Il relitto, adagiato su un fianco a una profondit\u00e0 di 93 metri, \u00e8 in cattivo stato di conservazione: giace contorto nella sezione prodiera di quasi 45\u00b0, avvolto da grandi reti da pesca che rendono praticamente impossibile un'esaustiva ispezione. Presenta un largo squarcio a prua, nella sede in cui esplose il siluro che l'affond\u00f2. La presenza delle reti e la gelida temperatura dell'acqua rappresentano, assieme alla profondit\u00e0 e alle forti correnti oceaniche, un rischio per le immersioni. Nel 1993 l'\u00e9quipe scientifica di Robert Ballard ha identificato e indagato il relitto del \"Lusitania\" nel tratto di oceano Atlantico a sud dell'Irlanda.\nNel 1982 la societ\u00e0 statunitense Oceaneering International recuper\u00f2 svariati manufatti dal relitto del \"Lusitania\", comprese tre delle quattro eliche della nave; l'esemplare in migliori condizioni fu poi acquistato nel 1989 dal Merseyside Maritime Museum di Liverpool ed \u00e8 oggi esposto in mostra permanente sulla banchina davanti al museo.\nIl \"Lusitania\" in letteratura.\nIl \"Lusitania\" viene citato nel saggio storico \"Cacciatori del mare\" di Clive Cussler, nel romanzo \"Il giardino dei segreti\" di Kate Morton, nel romanzo \"Avversario segreto\" di Agatha Christie, nel romanzo \"La caduta dei giganti\" di Ken Follett, nel romanzo \"La brezza e la tempesta\" di Liana Zimmardi, in un albo del fumetto Martin Mystere del 1982, nel romanzo \"Il cardellino\" di Donna Tartt, nel libro \"Ascolta la Luna\" di Michael Morpurgo e \"Scia di morte. L'ultimo viaggio del Lusitania\" di Erik Larson.\nTesi complottiste.\nL'affondamento del \"Lusitania\", secondo alcune fonti, contribu\u00ec a determinare l'intervento degli Stati Uniti d'America nella prima guerra mondiale, avvenuto quasi due anni dopo nell'aprile 1917, dandole una motivazione da proporre all'opinione pubblica, al pari di ci\u00f2 che complottisti affermano sia avvenuto ripetutamente in anni successivi: durante la seconda guerra mondiale con l'intervento diretto seguito dell'attacco a sorpresa subito a Pearl Harbor per opera dei giapponesi, con l'incidente del golfo del Tonchino per la guerra del Vietnam e con gli attentati dell'11 settembre 2001 per la guerra in Afghanistan e la guerra d'Iraq."}
{"id": "208263", "revid": "709565", "url": "https://it.wikipedia.org/wiki?curid=208263", "title": "Joe Casey", "text": "Carriera.\nFu scoperto da James Robinson ad una fiera fumettistica alla fine degli anni novanta. Ha debuttato per la Marvel Comics con la serie mutante \"Cable\" per poi passare a \"Hulk\" e ad una miniserie sul personaggio cyberpunk Deathlok (conosciuto in Italia anche come \"Cybernus\").\nSi fa notare grazie alla mini serie \"\" disegnata da Steve Rude, che rinarra l'adolescenza dei primi cinque pupilli di Charles Xavier alla prese con la pubert\u00e0 e la scoperta dei propri poteri mutanti.\nGrazie al suo ciclo di storie per il personaggio Mister Majestic (ispirato a Superman) diventa uno degli sceneggiatori di \"Action Comics\" (una delle collane principali dedicate all'\"uomo d'acciaio\") e prende le redini della seconda serie \"Wildcats\", lasciata da Scott Lobdell, che stravolge trasformandola in una storia di spionaggio piena di complotti corporativi e che poi sfocia nella nuova versione \"Wildcats 3.0\", terza incarnazione del gruppo creato da Jim Lee agli inizi degli anni novanta.\nSempre per la casa editrice di Jim Lee scrive la sperimentale \"Automatic Kafka\" e lancia \"Intimates\" disegnata da Giuseppe Camuncoli che rinnova il genere \"superteam di teen agers\".\nPer la Marvel scrive un controverso ciclo di \"Uncanny X-Men\", e in seguito una storia revisionista sui primi membri originali dei Vendicatori dal titolo \"Earth's Mightiest Heroes\" (\"Gli eroi pi\u00f9 potenti della Terra\"), \"The Inevitable\", miniserie dedicata a Iron Man, \"Iron Man: Enter the Mandarin\", omaggio alle prime storie di Stan Lee, \"First Family\", miniserie che narra vicende private dei Fantastici Quattro e \"Last Defenders\", una nuova incarnazione del supergruppo Marvel.\nPer la Image Comics scrive la serie regolare \"G\u00f8dland\" omaggio agli Eterni e alle serie cosmiche ideate e disegnate da Jack Kirby. Per la Dark Horse Comics scrive un episodio di \"Hellboy: Weird Tales\" e \"Milkman Murders\".\nPer la Devil's Due Publishing Casey scrive \"G.I. Joe: America's Elite\" dove si diverte a stravolgere i personaggi nati originariamente come giocattoli per bambini. Pubblica sempre Image Comics prima \"Maximum Youngblood\" (sorta di compendio delle storie disegnate negli anni novanta da Liefeld con dialoghi riscritti da Casey) e la nuova serie dedicata proprio ai supereroi creati da Rob Liefeld e due nuove serie \"Charlatan Ball\" (a met\u00e0 strada tra il Dottor Strange e la Doom Patrol di Grant Morrison) e \"Nixon's Pals\" (da lui definita come \u00abcrime noir-meets-superheroes\u00bb) entrambe in uscita per Image Comics.\nIl suo stile \u00e8 ispirato da quello dei colleghi inglesi, in particolare da Grant Morrison e Warren Ellis.\nJoe Casey \u00e8 anche sceneggiatore televisivo (suo \u00e8 il cartone animato \"Ben 10\", trasmesso da Cartoon Network) ed \u00e8 il leader del gruppo indie rock Sellouts."}
{"id": "208264", "revid": "112880420", "url": "https://it.wikipedia.org/wiki?curid=208264", "title": "Complex Programmable Logic Device", "text": "Un Complex Programmable Logic Device (spesso abbreviato con la sigla inglese \"CPLD\"), nell'elettronica digitale, \u00e8 un dispositivo programmable logic device, programmabile e cancellabile, con un numero di pin maggiore di 48. I CPLD sono un'evoluzione delle GAL: un CPLD si pu\u00f2 infatti considerare come integrazione di pi\u00f9 GAL all'interno di un singolo chip.\nLa programmazione permette al CPLD di simulare un generico circuito digitale di complessit\u00e0 non elevata. A differenza delle FPGA le CPLD mantengono la programmazione anche quando non sono alimentate perch\u00e9 contengono delle memorie non volatili.\nI CPLD vengono usati per applicazioni particolari dove sono richieste alte velocit\u00e0 o bassi costi o funzionalit\u00e0 di \"glue logic\" ovvero di interfacciamento tra due dispositivi complessi.\nAlcuni tipi di CPLD si programmano usando il \"PAL programmer\", ma questo metodo diventa poco pratico quando si devono collegare componenti con centinaia di pin. Un metodo molto pi\u00f9 efficiente consiste nel saldare i dispositivi su un circuito stampato e quindi inviare loro, mediante un PC, un flusso di dati che, opportunamente decodificati dai circuiti interni dei CPLD, conferiscono agli stessi la configurazione necessaria a realizzare le funzioni logiche desiderate.\nCiascun produttore ha un proprio nome che identifica questa modalit\u00e0 di programmazione. Per esempio, la Lattice Semiconductor lo chiama \"in-system programming\". \u00c8 in corso al riguardo un progetto di standardizzazione da parte del JTAG (\"Joint Test action Group\")."}
{"id": "208267", "revid": "2230038", "url": "https://it.wikipedia.org/wiki?curid=208267", "title": "Brigitte Nielsen", "text": "\u00c8 tra le pi\u00f9 celebri icone degli anni ottanta, soprattutto per il suo look aggressivo e statuario.\nBiografia.\nGli anni ottanta.\nNata in una piccola citt\u00e0 alle porte di Copenaghen, finiti gli studi superiori inizia a lavorare come modella alla fine degli anni settanta. Grazie al fisico statuario (185\u00a0cm) rappresenta perfettamente i canoni estetici degli anni ottanta: una donna androgina, ma sensuale, aggressiva, ed elegante. Lavora ben presto per gli stilisti pi\u00f9 affermati come Gianni Versace, Giorgio Armani e Ferr\u00e9 dividendosi fra New York, Parigi e Milano. Le prime fotografie professionali della Nielsen compaiono nei composit stampati a Milano ed adoperati per i cast. Nel 1983 si sposa con il compositore danese Kasper Winding; dalla relazione nasce il suo primo figlio Julian (12 aprile 1984).\nIn Italia viene notata per il ruolo di protagonista accanto ad Arnold Schwarzenegger nel film \"Yado\". Durante la promozione del film a New York, conobbe Sylvester Stallone, che la volle accanto a s\u00e9 in \"Rocky IV\" e \"Cobra\", e con il quale cominci\u00f2 una relazione sentimentale. Nel 1985 vince un Razzie Awards come \"Peggior attrice non protagonista\" per \"Rocky IV\", e come \"Peggior esordiente\", sempre per \"Rocky IV\" e per \"Yado\". Dopo nove mesi di fidanzamento, nel dicembre dello stesso anno lei e Stallone decisero di sposarsi con grande sfarzo nella casa del produttore Irwin Winkler. Il suo secondo matrimonio tuttavia dur\u00f2 meno di due anni: arriv\u00f2 il divorzio nel luglio del 1987. Anche la separazione, alimentata da alcuni scandali, suscit\u00f2 clamore.\nSempre nel 1987 Brigitte Nielsen debutta come conduttrice televisiva in Italia accanto a Pippo Baudo e Lorella Cuccarini nello show di Canale 5 \"Festival\" dove si presenta anche in veste di cantante con l'album, \"Everybody Tells a Story\", prodotto da Giorgio Moroder che riscuote un buon successo in Austria e Germania grazie anche al fortunato singolo \"Body Next to Body\" con il cantante austriaco Falco che per\u00f2 non \u00e8 presente nell'album. Nel frattempo \u00e8 al cinema in \"Beverly Hills Cop II - Un piedipiatti a Beverly Hills II\" con Eddie Murphy, film che la consacra come amazzone del cinema d'azione, cio\u00e8 una donna sexy e pericolosa, un ruolo che le verr\u00e0 spesso richiesto nei futuri film.\nNel 1988 compare nuda sulla copertina del primo numero del settimanale \"Il Venerd\u00ec di Repubblica\". Nel 1989 appare nel video-musicale \"Liberian Girl\" di Michael Jackson insieme ad un nutrito cast di stelle di Hollywood come John Travolta, Steven Spielberg, Dan Aykroyd, Lou Ferrigno, Rosanna Arquette, Virginia Madsen, Whoopi Goldberg e lo stesso Jackson.\nGli anni novanta.\nNell'estate del 1990 incide il singolo \"Rockin' Like a Radio\" e lo promuove in un tour europeo. Negli anni novanta prosegue la carriera cinematografica dividendosi fra film d'azione americani di scarso successo e commedie di cassetta in Italia. Nel novembre del 1991 pubblica il suo secondo disco, \"I Am the One... Nobody Else\".\nNel 1992 conduce il Festival di Sanremo accanto a Pippo Baudo, Milly Carlucci e Alba Parietti e recita nel ruolo della Strega Nera in \"Fantaghir\u00f2 2\", ruolo che le fa guadagnare buone critiche e che riproporr\u00e0 anche nei sequel della serie fino al 1996 diventando un personaggio apprezzato anche dal pubblico pi\u00f9 giovane. Nel 1993 sposa il terzo marito, il pilota svizzero di rally Raoul Meyer, e si trasferisce in Svizzera.\nSuccessivamente lavora un po' ovunque dividendosi fra cinema negli Stati Uniti d'America e TV in Europa (nel 1997 conduce \"Brigitte and Friends\" in Danimarca e dal 1994 un talk show per la Radiotelevisione svizzera di lingua italiana). In Italia \u00e8 inviata per lo show di Canale 5 \"La sai l'ultima?\" (1999) ed \u00e8 nel cast del programma comico di Telemontecarlo \"Retromarsh!!!\" (1996), inoltre partecipa a molti programmi in qualit\u00e0 di ospite. Sempre per la tv italiana \u00e8 inviata a bordo campo per Rai Sport durante gli incontri di campionato della serie A di pallacanestro per la stagione 1996-1997.\nNel giugno 1997 secondo il settimanale scandalistico francese \"Voici\", sarebbe stata lei la star hollywoodiana citata da Le Monde il 10 giugno come protagonista di una delle vicende pi\u00f9 clamorose al centro dell'inchiesta aperta nel 1995 dalla magistratura francese che indagava su una rete di squillo internazionali tra i cui clienti si annoveravano diversi dignitari arabi, sceicchi ed emiri del Golfo Persico. Brigitte Nielsen, secondo il racconto, nel settembre del 1996, avrebbe raggiunto con l'aereo personale di un principe arabo Cannes, dove all'hotel \"Martinez\" l'avrebbe attesa in una lussuosa suite il nobile saudita. Per questo incontro l'attrice avrebbe percepito la \"modica\" somma di un milione di dollari. L'interessata ha sempre smentito tutto.\nGli anni 2000.\nNel febbraio del 2000 appare nel video-musicale \"Make Me Bad\" della band statunitense Korn diretto da Martin Weisz, insieme agli attori Udo Kier, Shannyn Sossamon e alla ex top-model Tatjana Patitz. Nell'estate del 2000 si ripropone come cantante dance con lo pseudonimo Gitta e pubblica un singolo, \"No More Turning Back\", che ottiene molto successo nell'ambiente delle discoteche soprattutto in Spagna. Sempre con il nome di Gitta realizza i singoli \"Tic Toc\" (2001) e \"You're No Lady\" (2002), una collaborazione con la popolare drag queen RuPaul. Dopo aver partecipato come \"guest star\" alla soap opera di Rai 3 \"Un posto al sole\" e al film natalizio \"Paparazzi\" di Neri Parenti, nel 2003 Brigitte \u00e8 fra i reclusi vip dell'edizione danese del \"Grande Fratello\" e partecipa allo speciale natalizio dello show britannico \"Star in Their Eyes\".\nDal 2004 lavora per lo pi\u00f9 negli Stati Uniti dividendosi tra cinema e televisione, partecipando anche a trasmissioni in Germania ed Inghilterra. Successivamente ha partecipato a vari reality show in vari Paesi del mondo: nel 2004 \u00e8 una delle concorrenti del reality show \"La Talpa\" su Rai 2, poi \"The Surreal Life 3\" per il network statunitense VH1, \"Celebrity Big Brother\" nel Regno Unito e \"Strange Love\" di nuovo per VH1USA; quest'ultimo vedeva le telecamere seguire lei e il rapper dei Public Enemy, Flavor Flav, coinvolti in un'improbabile storia d'amore nata sul set de \"The Surreal Life 3\" in cui entrambi avevano partecipato e di cui questa \"reality sit-com\" \u00e8 uno spin-off. Nel luglio 2004 co-produce un documentario girato tra le favela di Atibaja (Brasile), per sostenere i progetti dell\"'Associazione Umanisti Italiani nel Mondo Onlus\".\nLa Nielsen nel 2006 si sposa per la quarta volta con un barista sardo di Iglesias, Mattia Dess\u00ec, e partecipa al reality show statunitense \"The Surreal life: Fame Game\". Nel 2006, dopo 15 anni vissuti in Italia, si trasferisce con il marito definitivamente a Los Angeles, dove ha ripreso la sua carriera cinematografica e televisiva. Nel marzo 2007 viene trasmesso dal canale inglese Sky Travel il programma \"Killing Brigitte Nielsen\", una reality-fiction che la mostra \"uccisa\" da trafficanti di droga nei mari della Grecia, con sette turisti britannici inconsapevolmente coinvolti nel caso. Il 9 luglio 2007 entra in una clinica di riabilitazione per guarire dalla dipendenza da alcol.\nA gennaio 2008 \u00e8 protagonista di \"Celebrity Rehab\" serie shock, trasmessa da VH1 negli Stati Uniti d'America e da Five in Gran Bretagna, un docu-drama che segue le cure di riabilitazione di diverse personalit\u00e0 del mondo dello spettacolo in lotta contro le loro dipendenze. Nel giugno 2008 si sottopone ad alcuni interventi di chirurgia plastica, tra cui lifting facciale, liposuzione, riduzione del seno e denti nuovi, il tutto filmato dalle telecamere dell'emittente tedesca RTL che dal 6 luglio 2008, per quattro speciali ne mostrer\u00e0 le operazioni nel \"docu-reality\" \"Aus alt mach neu \u2013 Brigitte Nielsen in der Promi-Beauty-Klinik\". Il programma \u00e8 stato trasmesso anche in Italia dal canale satellitare SKY Vivo nel dicembre 2008 e nell'estate 2009 su Italia 1.\nIl 29 agosto 2008 l'etichetta discografica tedesca Edel Music pubblica con il titolo \"Brigitte Nielsen\" una raccolta dei due album precedenti: \"Every Body Tells a Story\" e \"I Am the One... Nobody Else\", pubblicati rispettivamente nel 1987 e nel 1991. La raccolta contiene venti tracce musicali. Il 27 ottobre 2009 la casa editrice danese \"Lindhardt og Ringhof\" ha pubblicato l'autobiografia ufficiale di Brigitte, intitolata \"Gitte Nielsen - Du har kun \u00e9t liv - s\u00e5dan fandt jeg tilbage til mig selv\". Nell'aprile 2011 il libro viene pubblicato anche nel Regno Unito con il titolo \"You only get one life\" e nel febbraio 2012 anche per il mercato di lingua tedesca con il titolo \"Im Leben wird dir nichts geschenkt\"\nGli anni 2010.\nNel 2010 partecipa al \"reality show\" \"La Ferme C\u00e9l\u00e9brit\u00e9s\", versione francese vip de \"La fattoria\", in onda dal 29 gennaio su TF1, ma viene eliminata dal televoto dopo una sola settimana. Dal 9 aprile 2010 \u00e8 invece una delle concorrenti di \"Let's Dance\", versione tedesca di \"Ballando con le stelle\", trasmesso dal network tedesco RTL. Nell'estate dello stesso anno partecipa alla versione tedesca e danese di \"Cortesie per gli ospiti\".\nNel 2011 partecipa come \"guest star\" ad un episodio della serie televisiva tedesca Squadra Speciale Stoccarda, trasmessa dal network ZDF. Nello stesso anno presta la propria voce per il doppiaggio del film d'animazione danese \"Ronal barbaren\". Successivamente appare nello show a scopo benefico \"Sing if you can\" trasmesso da ITV (Regno Unito). Dal 13 gennaio 2012 \u00e8 una delle concorrenti della sesta edizione di \"Ich bin ein Star - Holt mich hier raus\", la versione tedesca de \"L'isola dei famosi\", trasmessa su RTL Television. Il 30 gennaio viene eletta vincitrice dal televoto. Nell'ottobre del 2012 partecipa allo show televisivo danese \"Maestro\": nel programma, trasmesso su Dr 1, cinque concorrenti vip si sfidano per diventare direttori d'orchestra.\nDopo aver partecipato fra il 2013 e il 2014 ad alcuni programmi della TV tedesca (\"Celebrity Wedding Planner\" e \"Celebrity Shopping Queen\"), appare come guest star in due serie TV americane: \"Portlandia\" e \"Aiutami Hope!\". Sempre nel 2014 \u00e8 nel cast del film americano \"Mercenarie\". Da giugno 2015 conduce il suo talk show \"Gitte talks\" per il canale tv danese Kanal 4. Nel gennaio 2016 partecipa nuovamente come concorrente all'edizione \"all star\" della versione tedesca de \"L'isola dei famosi\", trasmesso su RTL. Successivamente, a partire da agosto 2016, conduce per RTL II \"Wirt sucht Liebe\", adattamento tedesco de \"Il contadino cerca moglie\".\nVita privata.\nBrigitte Nielsen si \u00e8 sposata cinque volte e ha avuto cinque figli, l'ultimo dei quali una bambina di nome Frida nata il 22 giugno 2018, unica sua figlia femmina, avuta all'et\u00e0 di 54 anni. Tra le sue relazioni, particolare risalto mediatico ebbe il matrimonio con l'attore Sylvester Stallone, durato dal 1985 al 1987."}
{"id": "208269", "revid": "118797634", "url": "https://it.wikipedia.org/wiki?curid=208269", "title": "Autostereogramma", "text": "L'autostereogramma, \u00e8 uno stereogramma a singola immagine (SIS: \"Single Image Stereogram\", in inglese), realizzato per creare una illusione ottica tridimensionale da un'immagine bidimensionale, nel cervello umano. Al fine di percepire una forma tridimensionale in un autostereogramma, gli occhi devono superare di norma il coordinamento automatico tra messa a fuoco e convergenza.\nEsistono varie tipologie di autostereogramma che comprendono: \"wallpaper autostereogram\" (autostereogramma \"carta da parati\"), Autostereogramma SIS, Autostereogramma TUT, Autostereogramma SIRDS, ecc.\nIn italiano questo tipo di immagine viene talvolta impropriamente detta anche stereogramma, tuttavia questo utilizzo \u00e8 errato poich\u00e9 il termine definisce tutti i tipi di immagine piana atta a produrre un effetto di profondit\u00e0, non soltanto l'autostereogramma.\nStoria.\nNel 1838 lo scienziato britannico Charles Wheatstone, pubblica una trattazione della stereopsi (la visione binoculare), derivante dalla differenza tra le due immagini vedute singolarmente dagli occhi. A dimostrazione del suo studio realizza una serie di immagini che espongono queste differenze orizzontali, degli stereogrammi, visibili separatamente da ciascun occhio attraverso uno strumento da lui brevettato, lo stereoscopio a specchi. Osservando questi disegni attraverso lo stereoscopio di Wheatstone, lo spettatore pu\u00f2 sperimentare per la prima volta una illusione artificiale di tridimensionalit\u00e0.\nTra il 1849 e il 1850 lo scienziato scozzese David Brewster, migliora lo stereoscopio di Wheatstone utilizzando lenti al posto degli specchi, riducendo cos\u00ec la dimensione del dispositivo e rendendolo di pi\u00f9 pratico utilizzo. Brewster al contempo scopre l'effetto \"carta da parati\" (\"wallpaper effect\"): egli nota che fissando a lungo gli schemi ripetuti nella carta da parati, il cervello \u00e8 portato a sovrapporli creando l'illusione che il piano di messa a fuoco si trovi dietro alla superficie reale.\nNel 1959 lo studioso della scienza della visione, neuroscienziato e psicologo Bela Julesz e MacArthur Fellow, inventano gli stereogrammi a punti casuali, mentre portano avanti una ricerca laboratori Bell sul riconoscimenti di oggetti camuffati dalle foto aeree riprese dagli aerei spia. Al tempo, molti studiosi della visione pensavano che la percezione della profondit\u00e0 si verificasse negli occhi stessi, mentre ora sappiamo trattarsi di un complesso processo neurologico. Julesz utilizz\u00f2 un computer per creare un paio di immagini a punti casuali che, quando venivano osservate con uno stereoscopio, permettevano al cervello di vedere delle forme tridimensionali. Questo provava che la percezione della profondit\u00e0 \u00e8 un processo neurologico.\nNel 1979 Christopher Tyler, uno studente di Julesz e della visione psicofisica al Smith-Kettlewell Institute, combina le teorie dell'effetto \"carta da parati\" scoperto da Brewster e dello stereogramma a punti casuali di Julesz, per creare il primo autostereogramma a punti casuali, anche conosciuto con il nome di stereogramma a singola immagine a punti casuali (\"single-image random-dot stereogram\" o SIRDS). Questo tipo di autostereogramma permette di visualizzare una forma tridimensionale da una singola immagine bidimensionale, senza l'ausilio di alcun dispositivo ottico.\nNel 2011 le moderne versioni dell'autostereogramma sono state scoperte da Amit Kumar Sarkar, che ha dimostrato come l'identico rapporto di distanza di ci\u00f2 che pu\u00f2 essere osservato pu\u00f2 essere visto senza l'ausilio di occhiali 3D.\nCon questa equazione: A/I=x/y , dove A \u00e8 la distanza tra i due occhi, I \u00e8 la distanza tra l'immagine sinistra e l'immagine destra, x la distranza tra gli occhi e l'immagine tridimensionale messa a fuoco e y \u00e8 la distanza tra entrambe le immagini e l'immagine tridimensionale focalizzata.\nPrincipio di funzionamento.\nGli autostereogrammi sono simili a normali stereogrammi, tranne che per osservarli non necessitano di uno stereoscopio. Uno stereoscopio utilizza una coppia di immagini piane riprese da due angolazioni leggermente differenti, e destinate una all'occhio sinistro e l'altra all'occhio destro, permettendo cos\u00ec al cervello di ricostruire l'oggetto originario attraverso disparit\u00e0 binoculare. Con un autostereogramma il cervello riceve pattern ripetuti da entrambi gli occhi ma non riesce a combinarli correttamente, combinandoli invece in due differenti pattern adiacenti che formano un oggetto virtuale basato su angoli di parallasse errati, ponendo cos\u00ec l'oggetto virtuale ad una profondit\u00e0 diversa da quella dell'autostereogramma.\nLa figura \u00e8 generalmente costituita da una successione di strisce verticali larghe diversi millimetri che differiscono tra di loro leggermente. Quando l'osservatore tenta di 'mettere a fuoco' non la figura piana ma un punto immaginario dietro il disegno, il suo cervello \u00e8 ingannato ed interpreta due strisce affiancate come se fossero la stessa attribuendo quindi alle piccole differenze tra le strisce stesse una \"realt\u00e0 tridimensionale\".\nCi sono due modi per visualizzare un'autostereogramma: \"wall-eyed\" (divergente) e \"cross-eyed\" (convergente). La maggior parte degli autostereogrammi sono creati per essere visti solamente in uno dei due modi, solitamente con la tecnica divergente. La visione divergente richiede che i due occhi adottino un angolo relativamente parallelo, durante la visione convergente invece un angolo relativamente convergente.\nCreazione.\nL\"'autostereogramma\" viene generato attraverso appositi software, utilizzando una Depth Map o \"Mappa delle Altezze\" e anzich\u00e9 due immagini scattate da angolazioni differenti.\nQuesta \"mappa\" \u00e8 generalmente un'immagine in gradazioni di grigio che ritrae un oggetto da visualizzare nello stereogramma. In una mappa delle altezze in gradazioni di grigio ogni punto dell'immagine \u00e8 tanto pi\u00f9 scuro quanto pi\u00f9 \u00e8 lontano dal punto di osservazione e tanto pi\u00f9 chiaro quanto pi\u00f9 \u00e8 vicino.\nLe \"Depth Map\" sono usate anche per molte altre funzioni e non solo per la creazione di autostereogrammi, per questo motivo la maggior parte dei programmi di computer grafica permette dei veloci e semplici rendering in questa modalit\u00e0.\nPer poter creare lo stereogramma \u00e8 necessario l'utilizzo di un software adibito a questo scopo che, presa una piccola immagine \"ripetitiva\" o \"casuale\", genera lo stereogramma tenendo conto della mappa fornita. In base all'intensit\u00e0 del grigio del punto dell'immagine, questa viene deformata punto per punro creando l'effetto stereoscopico che permetter\u00e0 la visione tridimensionale.\nOltre che software specifici si possono trovare su internet diversi Plug In per software di fotoritocco.\nTipologie.\nWallpaper Stereogram.\nIl tipo pi\u00f9 semplice di autostereogramma orizzontale \u00e8 costituito dal ripetersi di schemi ed \u00e8 conosciuto come \"wallpaper autostereogram\" (autostereogramma \"carta da parati\"). Se osservato con la corretta convergenza, i pattern ripetuti sembrano \"galleggiare\" sopra o sotto lo sfondo. I libri della serie \"Eye Magic\" utilizzano invece un altro tipo di autostereogramma chiamato \"random dot autostereogram\" (stereogramma a punti casuali). In questo tipo di autostereogramma, ogni pixel dell'immagine viene calcolato da una striscia di pattern e una mappa di profondit\u00e0. Di solito, una scena 3D nascosta emerge quando l'immagine viene visualizzata con la corretta convergenza.\nAutostereogramma SIS.\nL'autostereogramma a immagine singola (\"Single Image Stereogram\"), \u00e8 composto da un'immagine visibile a occhio nudo che presenta alcune ripetizioni. Una volta combinato il pattern che la compone in modo da sovrapporre le sue ripetizioni di destra con quelle di sinistra, si percepisce l'illusione e l'immagine diventa tridimensionale.\nAutostereogramma SIRDS.\nLa \"singola immagine stereoscopica a punti casuali\" (\"Single Image Random Dot Stereogram\"), \u00e8 un autostereogramma dove la ripetizione di ogni pattern \u00e8 alterato leggermente, che cela un'immagine visibile a occhio nudo.\nAltri utilizzi.\nQuesta tecnica, oltre a creare l'effetto di tridimensionalit\u00e0, viene talvolta utilizzata anche per nascondere delle informazioni, specie a chi non conosce la tecnica, infatti guardando l'immagine sembrerebbe una normale immagine \"casuale\" o uno sfondo per siti internet."}
{"id": "208270", "revid": "125739091", "url": "https://it.wikipedia.org/wiki?curid=208270", "title": "Gigi Cavalli Cocchi", "text": "Biografia.\nNel 1989 inizia la sua collaborazione con Luciano Ligabue che durer\u00e0 sei anni, nei quali sar\u00e0 al suo fianco sia dal vivo con l'interminabile \"Neverending Tour\", che in studio di registrazione, incidendo quattro album, \"Ligabue\" (1990), \"Lambrusco coltelli rose &amp; popcorn\" (1991), \"Sopravvissuti e sopravviventi\" (1993), \"A che ora \u00e8 la fine del mondo?\" (1994) e curando anche tutta la parte grafica dell'artista (copertine dei dischi, scenografie dei concerti, manifesti etc.).\nCon i ClanDestino incide due album, l'omonimo \"Clan Destino\" del 1994 (anno in cui termina il sodalizio con Ligabue) e \"Cuore-Stomaco-Cervello\" del 1995.\nDal 1996 \u00e8 con i (C.S.I.) sia dal vivo che in studio (quattro album, tra cui \"Tabula Rasa Elettrificata\" che fa raggiungere il disco d'oro alla formazione e il primo posto in classifica di vendite in Italia) con i quali rimane fino al loro scioglimento.\nNel 1999 assieme a Graziano Romani, Max Cottafavi ed Elisa Minari forma il gruppo dei Souldrivers: insieme registrano un album, tuttora inedito.\nNel 2000 il combo partecipa all'album di tributo ai Jethro Tull \"Songs for Jethro\" e suona insieme ad Ian Anderson, leader del gruppo inglese, durante una convention del fan club italiano della band inglese.\nNel 2001 fonda con Mirco Consolini ed Enzo Cattini il gruppo di rock progressivo Mangala Vallis, che nel febbraio 2002 pubblica l'album \"The Book of Dreams\" che d\u00e0 grande notoriet\u00e0 alla band anche oltre confine, e le permette di esibirsi in importanti festival europei di progressive.\nNel 2002 partecipa come musicista nell'album Canto di spine - versi italiani del '900 in forma di canzone, degli Altera.\nNel 2004 \u00e8 dietro ai tamburi di \"Sorella Sconfitta\", primo album solista di Massimo Zamboni (ex CCCP - C.S.I.).\nIl 10 settembre 2005 ha preso parte al concerto del Campovolo di Luciano Ligabue davanti a 180.000 persone.\nNel 2005 incontra David Jackson, fiatista dei Van Der Graaf Generator, che \u00e8 suona nel nuovo album dei Mangala Vallis \"Lycanthrope\", che vede alla voce Bernardo Lanzetti (ex Premiata Forneria Marconi e Acqua Fragile), entrato stabilmente nel gruppo.\nNel 2006 insieme ai Clan Destino \u00e8 con Ligabue nel \"Nome e cognome tour\", nelle date tenutesi nei grandi club e nei maggiori stadi italiani, portando a 300 i concerti al fianco del rocker Correggese.\nNel 2007 produce la \u201crock opera\u201d \"Canossa\" (Ma.Ra.Cash Records), un concept sulla storia del famoso castello emiliano che vede la partecipazione di molti artisti.\nA nome Matelda, gruppo di folk rock ideato con il cantautore Fabrizio Varchetta, ha pubblicato nel 2007 l'album \"Leggende\" dedicato al mito di Matilde di Canossa, insieme a Flaco Biondini (chitarrista di Francesco Guccini), Cisco (ex Modena City Ramblers) e Mara Redeghieri (\u00dcstmam\u00f2).\nNel 2007 con il nome di Club Destino, i Clan Destino hanno pubblicato un cofanetto cd+DVD live dal titolo \"Registrazioni Clandestine\" ed ha formato il gruppo \"Terra Madre\" insieme a Flaco Biondini chitarrista storico di Francesco Guccini.\nNel 2009 prende parte al nuovo album di Massimo Zamboni \"L'inerme \u00e8 l'imbattibile\" e lo accompagna in tour.\nNel 2010 debutta Lassociazione, suo progetto attuale insieme a Marco Mattia Cilloni (Voce, chitarra), Giorgio Galassi (testi, armonica) e coadiuvati da altri sei musicisti che insieme formano un tutt'uno inscindibile di energia folk rock che si esprime in dialetto montanaro reggiano e italiano, una fusione originale di musica e parole con all'attivo tre album: \"Aforismi da castagneto\", \"A Strapiombo\" e \"Libere correnti dorsali\"(2014). Nel 2015 il gruppo pubblica il cd+dvd \"Appunti da un viaggio immaginario\" registrato dal vivo al Teatro Asioli di Correggio(RE).\nNel 2011 pubblica il disco CCLR (insieme all'ex cantante della P.F.M. Bernardo Lanzetti), con ospiti illustri come Steve Hackett (Genesis), Aldo Tagliapietra (Le Orme), Tony Sidney (Perigeo).\nNel 2011 \u00e8 la volta di Campovolo 2.0 di Luciano Ligabue davanti a 130.000 persone.\nNel 2012 esce il nuovo album dei Mangala Vallis intitolato \"Microsolco\" e avviene un cambio di formazione, con l'ingresso di Roberto Titanti (New Trolls, Labirinth, Ian Paice, Glenn Hughes, Ken Hensley e Stef Burns).alla voce e al basso. Sempre nel 2012 guida la produzione artistica dell'album \"La Scatola Magica\" del gruppo folk parmense M\u00e9, P\u00e9k e Barba.\nil 2015 \u00e8 l'anno che vede il ritorno di Campovolo per una terza edizione che rappresenta un evento unico: 25 anni di carriera di Ligabue e del compleanno del debutto discografico \"Ligabue\", i 20 anni di \"Buon compleanno Elvis\" e il decennale di Campovolo stesso. 150.000 persone e 2 milioni di watt per il concerto dell'anno.\nHa suonato con artisti come David Jackson, Judge Smith e Nic Potter (Van Der Graaf Generator), John Ellis (Peter Gabriel, The Stranglers, Peter Hammill), Mauro Pagani (PFM), Aldo Tagliapietra, Tony Pagliuca e Tolo Marton (Le Orme), Flaco Biondini (Francesco Guccini), Pierluigi Calderoni (Banco del Mutuo Soccorso), Furio Chirico (Arti &amp; Mestieri), Ian Anderson (Jethro Tull) Angela Baraldi e Graziano Romani.\n\u00c8 ideatore e realizzatore del Gong Rock in Progress Festival e conduce un suo programma radiofonico che porta lo stesso nome sull'emittente K.Rock. Affianca da sempre all'attivit\u00e0 di musicista, quella di disegnatore e grafico, sue le copertine dei primi quattro album di Ligabue, ma ha realizzato le cover anche di artisti come Stadio, Teresa De Sio e Nomadi."}
{"id": "208271", "revid": "124630187", "url": "https://it.wikipedia.org/wiki?curid=208271", "title": "Max Cottafavi", "text": "Biografia.\nCottafavi studia chitarra classica nel 1978 con il maestro Glauco Baricchi, e chitarra rock nel 1979 con Franco Schiatti. L'anno successivo si esibisce per la prima volta in concerto con i Railroad, inoltre durante un'audizione per un posto da chitarrista conosce il bassista Luciano Ghezzi, con cui condivider\u00e0 buona parte della sua carriera da musicista. \u00c8 considerato uno dei migliori chitarristi italiani.\nGli esordi.\nNel corso degli anni ottanta Max Cottafavi suona con vari gruppi, spaziando dal new wave degli Agents (dove si ritrova a suonare insieme a Ghezzi e a Gigi Cavalli Cocchi, anche lui spesso compagno di band di Cottafavi negli anni a venire) al rock dei Pekino Politic, con cui incider\u00e0 due album e terr\u00e0 un concerto anche all'Hammersmith Odeon di Londra. \u00c8 proprio durante un concerto della band, nel frattempo diventata Pekino, che viene notato da un giovane Luciano Ligabue, che sta cercando dei musicisti per il suo album d'esordio. Ligabue propone una collaborazione all'intera band, ma solo Cottafavi e Cavalli Cocchi accettano la proposta del rocker di Correggio. A loro si aggiunge Luciano Ghezzi al basso.\nLa collaborazione con Ligabue.\nNel 1989 inizia cos\u00ec la collaborazione con Ligabue, con cui suona nei suoi primi tre album (\"Ligabue\", 1990; \"Lambrusco coltelli rose &amp; popcorn\", 1991; \"Sopravvissuti e sopravviventi\", 1993) e in alcuni brani del quarto (\"A che ora \u00e8 la fine del mondo?\", 1994). Al suo estro si devono quindi gli assoli e i riff di chitarra di una parte dei brani pi\u00f9 celebri della produzione del \"Liga\". Cottafavi partecipa inoltre a tutte le sue tourn\u00e9e del periodo (il \"Neverending Tour\"), aprendo tra l'altro i concerti degli U2 a Torino e Napoli nel 1993.\nDopo Ligabue.\nNel 1994, i Clan Destino (il nome che dal 1991 identifica la band di Ligabue) terminano l'esperienza con Ligabue e intraprendono la carriera solista: con loro Cottafavi pubblica due album, \"Clan Destino\" (1994) e \"Cuore, stomaco e cervello\" (1995), firmando anche la parte musicale di vari brani.\nSciolti i Clan Destino, suona con diverse realt\u00e0 musicali italiane, tra cui Franco Battiato. Nel 1996 Max insieme a Lor e Wilco dei Rats, Graziano Romani e Andrea \"Brighel\" Filipazzi dei Ritmo tribale e, complice un concerto di beneficenza della Dinamo Rock dove tutti militano, nasce l'idea di una band votata al sound anni settanta. Nascono cos\u00ec i Megajam Five che nel 1997 pubblicano l'album omonimo, in cui rendendo omaggio ad alcuni brani ed artisti che hanno fatto la storia del rock come i Led Zeppelin, i Free, i Beatles e Marvin Gaye.\nAll'interno dell'album trova spazio un brano inedito di Bruce Springsteen dal titolo \"Loose End\", interpretato per l'occasione da Graziano Romani.\nDurante il 1998 Max accompagna Graziano Romani in una serie di concerti acustici.\nNel 1999, assieme a Graziano Romani, Elisa Minari e Gigi Cavalli Cocchi forma il gruppo dei Souldrivers, che si esibiscono in una serie di concerti in tutta Italia ed hanno l'opportunit\u00e0 di suonare assieme a Ian Anderson, leader dei Jethro Tull, in occasione di una serata-tributo presso il teatro Magnani di Fidenza.\nI Souldrivers hanno altres\u00ec registrato un album, tuttora inedito, contenente alcune cover e 4 pezzi scritti da Graziano Romani.\nNel 2000 Max rincontra Francesco Renga, che nel frattempo aveva lascito i Timoria, e insieme lavorano e compongono sei brani che vengono pubblicati nell'album di debutto di Renga, Max, inoltre, suona anche come chitarrista nell'intero cd e di diversi pezzi \u00e8 anche coautore della musica.\nDal 2001 suona ancora con i Clan Destino, che prendono parte al IX raduno di Ligabue con il nome modificato in Klan De Styno, e inizia a collaborare con \"La notte delle chitarre\" assieme ad altri rinomati chitarristi italiani (tra cui Solieri, Portera, Radius, Cesareo), firmando anche il brano \"L'alchimista\". Nel 2003 esce l'album \"La notte delle chitarre\", e due anni dopo scrive per le Custodie Cautelari il brano \"Tra le rughe\", pubblicato nell'album \"L'incoscienza\".\nIn questi anni, Max suona anche negli Steam House ed \u00e8 ospite in varie cover band di Ligabue come Radiofreccia di Lamezia Terme, gli Happy hours di Genova, i Champions Liga di Ascoli Piceno, i PrimaClasse di Sant'Angelo Lodigiano, i Libera nos a malo di Martina Franca e la Bandaliga di Piacenza. Inoltre tra il 2004 e il 2005 Cottafavi accompagna Irene Grandi nel tour \"Indelebile\".\nNel 2004 avviene la \"reunion\" dei Clan Destino, al Fuori Orario di Taneto di Gattatico, a cui seguono altri concerti della band. \u00c8 il preludio al ritorno sul palco con Ligabue: il 10 settembre 2005, Cottafavi \u00e8 sul palco del Campovolo di Reggio Emilia, davanti ad oltre 180.000 persone. A questo concerto segue il tour 2006, in cui Cottafavi e i Clan Destino accompagnano il Liga nei club e negli stadi. Nel 2007 Ligabue affida a Cottafavi e a Mel Previte il ruolo di chitarristi della \"Banda\" per il tour di \"Ellesette\", tenutosi tra novembre e dicembre di quell'anno. Dopo la parentesi del raduno dei fans di Ligabue del 2010, nel 2011 Cottafavi e i Clan Destino tornano ad affiancare Ligabue per una parte del concerto di Campovolo 2.0. Nel 2010 suona nel tour estivo di Francesco Baccini, mentre nel 2011 suona nella Freak Antoni Band con la quale pubblica il cd \"Dinamismi Plastici\", anche in questa occasione partecipa al cd come compositore e chitarrista. Nel 2017 incide la parte delle chitarre nell'album d'Amore d'Autore di Gianni Morandi prodotto da Luciano Luisi. Dal 2010 \u00e8 direttore artistico e chitarrista dello spettacolo di beneficenza Chitarre sotto l'albero, che si tiene ogni anno il venerd\u00ec precedente il natale al circolo Arci Kaleidos a Poviglio (RE), al concerto benefico sono intervenuti numerosi celebri musicisti del panorama italiano.\nIl ritorno con Ligabue.\nDopo aver collaborato tra gli altri con Freak Antoni, nel 2015 Cottafavi torna ad affiancare Ligabue nel tour \"Giro del mondo\", in alcune metropoli mondiali tra cui San Paolo, Buenos Aires, Sydney, Melbourne, Tokyo e Shangai, per poi proseguire nei Palazzetti delle principali citt\u00e0 italiane.\nAlcuni brani registrati nelle tappe extraeuropee del tour con Cottafavi alla chitarra entrano successivamente a far parte dell'album live \"Giro del mondo\". Il 19 settembre 2015 Cottafavi \u00e8 tornato a Campovolo con i Clan Destino e Ligabue per affiancare il rocker di Correggio nell'esecuzione integrale del suo primo album, Ligabue, durante \"Campovolo la festa\". Da li in poi Cottafavi torna a far parte stabilmente della band che accompagna Ligabue, partecipando all'incisione del concept album \"Made in Italy\" e suonando nei due concerti del Liga Rock Park del 24 e 25 settembre 2016 al Parco di Monza. Nel 2017 ha partecipato con Ligabue al \"Made in Italy tour\" svoltosi a febbraio e marzo e poi proseguito tra settembre e novembre (il tour era stato interrotto dopo 17 date a seguito di un problema alle corde vocali dello stesso Ligabue). Nel giugno - luglio 2019 Cottafavi \u00e8 di nuovo a fianco di Luciano Ligabue nello \"Start tour\" negli stadi italiani.\nChitarre e strumentazione.\nMax Cottafavi ha a lungo usato principalmente chitarre Fender Stratocaster, nella maggior parte dei casi il modello Standard equipaggiato con Duncan J. Beck al ponte shift 2001 e due Texas Special.\nDagli ultimi mesi del 2009 Max Cottafavi ha iniziato una collaborazione con la Agostin Custom Guitars. Agostin ha realizzato una chitarra di liuteria su specifiche di Cottafavi molto simile alla sua Fender Stratocaster.\nGli amplificatori che Max solitamente usa sono Egnater, Marshall, Mesa e Reves.\nCottafavi utilizza spesso nei live la tecnica del bottle neck"}
{"id": "208272", "revid": "125272529", "url": "https://it.wikipedia.org/wiki?curid=208272", "title": "Edile (storia romana)", "text": "Gli edili () erano magistrati di antiche citt\u00e0 sabine e latine, tra cui Roma.\nOrigini.\nOltre a Roma si trova traccia di un collegio di tre edili a \"Tusculum\" e in altre citt\u00e0 volsce in seguito latinizzate (Arpino, Fondi, Formia), e di coppie di edili nel governo ottumviro di altre citt\u00e0 prevalentemente sabine (Amiterno, Nursia, Trebula Mutuesca, Interamnia Praetuttianorum, Plestia); mentre per le prime \u00e8 accertata l'originalit\u00e0 dell'istituto, per le seconde \u00e8 possibile un'importazione romana (nella stessa Roma l'edilit\u00e0 non \u00e8 originaria in quanto in un primo tempo \u00e8 costituita da funzionari plebei e non da magistrati civici). Essi vennero successivamente esportati anche nelle province romane.\nGli edili a Roma.\nStoria.\nOriginariamente gli edili plebei (\"aediles plebis\") erano due, erano eletti annualmente dai plebei riuniti nel \"concilium plebis\". Addetti in origine alle funzioni del tempio di Cerere, acquisirono col tempo ulteriori mansioni civili, quali l'applicazione delle sentenze dei tribuni della plebe dei quali costituivano una sorta di segretari.\nA partire dal 471 a.C., con la promulgazione della Lex Publilia Voleronis, gli edili furono eletti dai Comitia Populi Tributa.\nA partire dal 366 a.C. vennero istituiti altri due edili, detti \"edili curuli\" (\"aediles curules\", perch\u00e9 sedevano su una sedia ornata d\u2019avorio detta \u201csella curulis\u201d). Potevano essere solo patrizi ed erano a rigori i soli edili con caratteristiche di magistrati civici, come testimonia l'aggettivo \"curulis\". Possono essere considerati gli antichi \"Maestri di strada\" (\"magistri aedificiorum et stratarum\").\nIn epoca pi\u00f9 tarda (44 a.C.) Cesare cre\u00f2 altri due edili plebei, detti \"edili ceriali\" (\"aediles ceriales\"), specificamente addetti a sorveglianti dell'annona e responsabili anche dell'approvvigionamento del grano per la citt\u00e0 di Roma.\nL'edilit\u00e0 decadde progressivamente in epoca imperiale a partire da Augusto, con l'assegnazione dei vari compiti ad altre magistrature anche di nuova istituzione (pretori, prefetti dell'annona, dell'Urbe e dei vigili, magistrati speciali per la cura delle acque e delle opere pubbliche), fino a scomparire completamente con Diocleziano. Svetonio ricorda anche che, proprio Augusto:\nCompetenze.\nLe differenze tra la varie componenti della magistratura edile si affievolirono via via, sia pure mantenendo alcune competenze specifiche.\nI loro compiti comprendevano principalmente tre aree di competenza: la prima era la \"cura urbis\": la gestione delle strade cittadine, dei bagni pubblici e degli edifici; la seconda era la \"cura annonae\": la gestione dei mercati, e infine la terza non era altro che la \"cura ludorum\": la gestione dei giochi pubblici e circensi.\nEssi avevano inoltre dei compiti meno definiti relativi all'archivio di stato, all'ambito giudiziario (nella giurisdizione tribunizia) e alla capacit\u00e0 di elevare multe."}
{"id": "208274", "revid": "1645873", "url": "https://it.wikipedia.org/wiki?curid=208274", "title": "Ram\u00f3n Freire", "text": "La guerra per l'indipendenza.\nUfficiale dell'esercito creolo dal 1811, combatt\u00e9 contro gli spagnoli, ma fugg\u00ec in Argentina dopo la sconfitta di Rancagua (1814) e si un\u00ec all'Esercito delle Ande dei generali Bernardo O'Higgins e Jos\u00e9 de San Mart\u00edn (1816). Promosso colonnello e nominato intendente di Concepci\u00f3n dopo la liberazione del Cile, nel 1820 sconfisse il guerrigliero realista Benavides.\nDirect\u00f3r Supremo.\nCapo del partito liberale, nel novembre 1822 insorse con la sua provincia contro la politica autoritaria del governo, portando alla caduta del Direct\u00f3r Supremo O'Higgins. Eletto a propria volta Direct\u00f3r Supremo (4 aprile 1823), prese una serie di importanti provvedimenti: abol\u00ec la schiavit\u00f9 (24 luglio 1823), ordin\u00f2 la riorganizzazione delle difese del porto di Valpara\u00edso, sostitu\u00ec il sistema del libero scambio, concesse la libert\u00e0 di stampa e ordin\u00f2 ai conventi di aprire delle scuole. Promulg\u00f2 una nuova costituzione (29 dicembre 1823) ispirata al pensiero di Juan Ega\u00f1a, pretendendo, moralisticamente, di controllare tanto la vita pubblica che quella privata, ma dovette ritirarla nel giro di sei mesi. Per risolvere i problemi finanziari statali e pagare il debito contratto con il Regno Unito, istitu\u00ec il monopolio del tabacco, dei liquori, delle carte da gioco e dei valori bollati: appaltata alla Casa de Portales y Cea, l'iniziativa falli. Costrinse gli spagnoli a ritirarsi dalla loro ultima base sull'isola di Chilo\u00e9 (gennaio 1826), ed entr\u00f2 in conflitto col papa per conservare il privilegio del Patronato (in realt\u00e0 concesso ai sovrani di Spagna) sulla nomina dei vescovi cileni. L'acuirsi dei contrasti politici coi seguaci di O'Higgins, sfociati nel 1825 in un tentativo di golpe, lo convinsero a dimettersi il 9 luglio 1826.\nPresidente della Repubblica.\nNel gennaio 1827, mentre perdurava la crisi politica provocata dallo scontro tra conservatori e liberali, insorse contro il presidente Agust\u00edn Eyzaguirre per ristabilire l'ordine, sconfisse i conservatori, e il 25 gennaio il Congresso lo proclam\u00f2 presidente provvisorio della Repubblica. Avvi\u00f2 una riforma federale dello Stato, ispirata alla costituzione degli Stati Uniti d'America e guidata da Jos\u00e9 Miguel Infante, ma i conflitti sorti tra le province la fecero fallire. Fu riconfermato dal Congresso per un altro quadriennio (15 aprile 1827), ma le pressioni dei conservatori lo spinsero infine a rassegnare le dimissioni, il 5 maggio, lasciando il governo al vicepresidente Francisco Antonio Pinto.\nLircay e l'esilio.\nRitiratosi nella sua tenuta di Cuchacucha, Freire fu acclamato presidente dalle forze liberali nella guerra civile scoppiata dopo la controversa elezione a vicepresidente del liberale Francisco Ram\u00f3n Vicu\u00f1a Larra\u00edn ma, sconfitto dal generale conservatore Jos\u00e9 Joaqu\u00edn Prieto nella battaglia di Lircay (17 marzo 1830), dovette riparare in esilio in Per\u00f9. Nel 1836, con l'appoggio del presidente peruviano Andr\u00e9s de Santa Cruz, nemico del Cile, tent\u00f2 di impossessarsi di Chilo\u00e9: arrestato a Valpara\u00edso ed esiliato nel Pacifico, Freire torn\u00f2 in patria solo nel 1842."}
{"id": "208276", "revid": "729019", "url": "https://it.wikipedia.org/wiki?curid=208276", "title": "Manuel Blanco Encalada", "text": "Nel gennaio 1826 partecip\u00f2 ai combattimenti per la riconquista dell'arcipelago di Chilo\u00e9, ancora occupato dagli spagnoli. Come ministro degli esteri al momento delle dimissioni del Direct\u00f3r Supremo Ram\u00f3n Freire Serrano, fu nominato provvisoriamente presidente della Repubblica (diventando il primo a ricoprire tale carica) il 9 luglio 1826. Non riuscendo a risolvere la grave crisi politica tra liberali e conservatori, che ormai imperversava dal 1822, si dimise dopo appena due mesi, il 9 settembre, lasciando il governo al vicepresidente Agust\u00edn Eyzaguirre Arechavala.\nTra il 1865 ed il 1866 si un\u00ec agli sforzi nella guerra tra la Confederazione Per\u00f9-Bolivia e la Spagna e dopo la guerra fu nominato Governatore di Valpara\u00edso."}
{"id": "208278", "revid": "928455", "url": "https://it.wikipedia.org/wiki?curid=208278", "title": "Agust\u00edn Eyzaguirre", "text": "Fu presidente provvisorio del Cile dal 9 settembre 1826 al 25 gennaio 1827.\nMembro del \"cabildo\" del 1810 e della Giunta governativa nel 1813, dopo la sconfitta di Rancagua fu catturato dagli spagnoli e confinato nell'arcipelago di Juan Fern\u00e1ndez (1814). Tornato in Cile, diresse la compagnia di Calcutta. Dopo le dimissioni del Direct\u00f3r Supremo Ram\u00f3n Freire Serrano (9 luglio 1826), fu eletto vicepresidente della Repubblica con il presidente provvisorio Manuel Blanco Encalada. Dimessosi Blanco Encalada il 9 settembre dello stesso anno, Eyzaguirre divenne presidente della Repubblica ma, incapace di risolvere la crisi dello Stato, sconvolto dalla guerra civile tra conservatori e liberali, fu deposto nel gennaio 1827 dalla rivolta liberale di Santiago, e sostituito il 25 dello stesso mese dal generale Freire."}
{"id": "208279", "revid": "670104", "url": "https://it.wikipedia.org/wiki?curid=208279", "title": "Hockey Club Junior Milano Vipers", "text": "L'Hockey Club Junior Milano Vipers fu una squadra di hockey su ghiaccio di Milano.\nStoria.\nLa societ\u00e0 fu fondata nel 1998 sulle ceneri dell'HC Milano Saima nata invece nella stagione 1985-86. La prima squadra milit\u00f2 in Serie A dalla stagione 1998-99 (con il nome di SG Saima Cortina-Milano, dopo un accordo tra le due societ\u00e0).\nNella stagione 1999-00 si iscrisse alla Elite League Francese, con la denominazione di Hockey Club Junior Milano. Nonostante le rassicurazioni ricevute e le limitazioni accettate dalla societ\u00e0 per poter partecipare (rinuncia all'eventuale titolo di campione di Francia, rinuncia all'eventuale diritto di partecipare alla EHL e obbligo di tesseramento di 5 giocatori con passaporto francese), la squadra fu estromessa dalla competizione, per iniziativa del ministro dello sport, quando gi\u00e0 si trovava a Caen per la prima giornata. Con ormai il calendario stilato, si decide di far disputare regolarmente le partite, ma che quelle contro il Milano non sarebbero valse per il campionato. In palio, un trofeo denominato coppa italo-francese. Le finali della coppa si tennero a Milano, e videro coinvolte quattro squadre: Milano, Reims, Rouen e Caen. Il Milano perse il primo incontro col Rouen (che alla seconda giornata fu sconfitto dal Reims), vincendo poi il secondo col Caen (che alla prima giornata aveva perso col Reims). Si decise dunque tutto all'ultima giornata: il Caen fu sconfitto dal Rouen, mentre la partita tra Milano e Reims fu prima sospesa a causa di una rissa poi annullata per il ritiro dei francesi, con conseguente vittoria per i meneghini a tavolino (5-0). Con le tre squadre a 4 punti, il Milano pensava di essersi aggiudicato il trofeo grazie alla classifica avulsa, ma quando gi\u00e0 il capitano Maurizio Bortolussi aveva sollevato la coppa, giunse la decisione della federazione francese di penalizzare il Reims di un punto. Le squadre appaiate a 4 punti erano dunque solo due e il trofeo and\u00f2 al Rouen per la vittoria nello scontro diretto.\nLa denominazione definitiva venne assunta poi nella stagione successiva, col ritorno nel campionato italiano.\nL'H.C.J. Milano Vipers fu presieduta dal Marchese Alvise di Canossa, e vant\u00f2 nel corso della sua breve ma importante storia, il conseguimento di prestigiosi traguardi sportivi in Italia ed in Europa. Nella bacheca del club spiccano 5 scudetti (a cui i tifosi aggiungevano spesso quello precedente conquistato dal Saima nel 1991), 3 Coppe Italia e 3 Supercoppe italiane, oltre a una medaglia d'argento in Continental Cup e altrettanti riconoscimenti conquistati dal proprio settore giovanile.\nIl 12 giugno 2008 la societ\u00e0 ha deciso di cessare ogni attivit\u00e0 diretta, ma dalle sue ceneri \u00e8 nato un nuovo sodalizio sportivo, l'Hockey Milano Rossoblu, mirato a conservare il vivaio costruito con la vecchia societ\u00e0"}
{"id": "208280", "revid": "16758", "url": "https://it.wikipedia.org/wiki?curid=208280", "title": "HC Milano Vipers", "text": ""}
{"id": "208281", "revid": "16758", "url": "https://it.wikipedia.org/wiki?curid=208281", "title": "HCJ Vipers Milano", "text": ""}
{"id": "208284", "revid": "1745361", "url": "https://it.wikipedia.org/wiki?curid=208284", "title": "Storia della Giamaica", "text": "Prime popolazioni e arrivo degli europei.\nIl primo popolo ad abitare la Giamaica furono i Taino, i quali, provenendo dal Sud America, vi si stabilirono intorno all'anno 1000 e chiamarono il paese Xamayca, che significa paese ricco d'acqua e di foreste. La storia dell'isola pu\u00f2 essere ricostruita macroscopicamente tramite la suddivisione in diversi periodi, contraddistinti da fatti peculiari.\nLa prima epoca \u00e8 quella delle spedizioni di Cristoforo Colombo attraverso l'Atlantico: il navigatore genovese raggiunse l'isola durante il suo secondo viaggio (1494), ma essa fu materialmente occupata solamente alcuni anni pi\u00f9 tardi, quando, nel 1504, l'esploratore Juan de Esquivel, proveniente dalla vicina Santo Domingo, la annesse ai domini dell'impero ispanico.\nSimilmente all'esperienza storica delle isole Bahamas, l'incontro fra i colonizzatori europei e gli indigeni fu assolutamente pacifico, ma l'esasperata ricerca di manodopera servile da parte degli spagnoli port\u00f2 a una disastrosa inflazione del numero dei nativi presenti sull'isola. Il trattamento \u201cinnaturale\u201d nei confronti delle popolazioni Arawaki, secondo alcune stime recenti, ne ridusse drasticamente il numero, tanto che, nella seconda met\u00e0 del XVI secolo, non ve ne era assolutamente pi\u00f9 traccia.\nPrime colonizzazioni europee.\nIl primo vero e proprio insediamento degli spagnoli venne fondato sulla costa nord, nell'attuale distretto di St. Ann; in seguito furono dislocate in maniera pi\u00f9 omogenea nuovi insediamenti quali Nueva Sevilla (ora New Seville) e Santiago de la Vega, l'odierna Spanish Town (nel sud dell'isola), il cui nome ricorda il passato coloniale ispanico. L'isola di Giamaica appartenne per quasi un secolo e mezzo agli spagnoli, che vi istituirono una propria colonia, la Giamaica spagnola (o \"Colonia di Santiago\"). Come in molte parti del Sud America, tuttavia, la Spagna non svilupp\u00f2 alcun tipo di attivit\u00e0 fiorente, limitandosi a una mera \u201ctoccata e fuga\u201d, che si concretizzava nel massiccio dirottamento di risorse verso la madrepatria.\nLa scarsa presa territoriale e la debolezza delle strutture politiche degli spagnoli determinarono, a partire dal XVII secolo, un interessamento da parte della potenza coloniale in ascesa, l'Inghilterra. Il 10 maggio 1655, un corpo di marinai inglesi sbarc\u00f2 nel porto di Kingston e marci\u00f2 (praticamente indisturbato) sulla \u201ccapitale\u201d Santiago. La spedizione, avvenuta in pieno periodo cromwelliano, non fu altro che un progetto estemporaneo ottimamente orchestrato dall'ammiraglio Penn: secondo il proposito originario, la flotta britannica avrebbe dovuto sbarcare sull'isola di Hispaniola, ma, non riuscendovi, ripar\u00f2 in Giamaica. L'impresa militare inglese fu del tutto soddisfacente, poich\u00e9 nel giro di pochi giorni la colonia spagnola venne conquistata. Tuttavia, gli spagnoli superstiti diedero vita a una feroce guerriglia all'interno del paese: la catena montuosa delle Blue Mountains offr\u00ec un perfetto riparo ai combattenti; almeno sino al 1660, anno in cui la resistenza ispanica fu costretta a ripiegare a Cuba.\nInizio effettivo della dominazione inglese.\nLa Spagna riconobbe ufficialmente la sovranit\u00e0 britannica sulla Giamaica con il Trattato di Madrid del 1670, conclusivo della guerra anglo-spagnola scoppiata nel 1665: lL'isola divenne quindi una colonia della corona britannica, la Colonia della Giamaica. La dominazione inglese dell'isola pot\u00e9 attuarsi pianamente solamente dopo l'arrivo di una Commissione dalla madrepatria e l'istituzione della carica di Governatore di Giamaica, al quale venne affiancato un Consiglio coloniale (1661), eletto dagli stessi coloni inglesi. L'isola di Giamaica gioc\u00f2 un ruolo strategico per il controllo cdf del Mar dei Caraibi, nonch\u00e9 la base strategica da cui gli inglesi erano in grado di lanciare attacchi mirati (molto spesso appoggiandosi alla pirateria) alle colonie e ai commerci dei concorrenti.\nTuttavia, la Giamaica rappresent\u00f2 un cruccio alquanto spinoso per le truppe di Sua Maest\u00e0, poich\u00e9 il XVII secolo segn\u00f2 l'inizio della spietata lotta dei Maroon, che abitavano l'interno del paese. Il popolo Maroon non era assolutamente un gruppo etnico indigeno, ma si trattava di un residuo coloniale spagnolo: questa popolazione era formata dai discendenti degli schiavi liberati dagli ispanici. I diversi tentativi di debellare un simile ostacolo alla colonizzazione dell'interno ottennero sempre scarsissimi risultati perch\u00e9, anche durante il periodo dell'importazione della manodopera africana, gli schiavi che riuscivano a scappare dalle piantagioni giamaicane andavano poi a ingrandire le file dei \u201cselvaggi\u201d Maroon.\nLa fierezza e la black consciousness giamaicane ha fatto s\u00ec che la \u201cresistenza\u201d (che non si espresse mai in un movimento politico organizzato) Maroon venisse mitizzata come la presa di coscienza dell'autodeterminazione della componente africana (che diventer\u00e0 poi maggioritaria) nei confronti di quella bianca e inglese; non a caso, come riconoscimento al valore della lotta contro gli inglesi, Nanny dei Maroons (la \u201camazzone\u201d che li guidava) fu nominata eroina nazionale. Una peculiare trasformazione nel sistema di produzione si verific\u00f2 intorno alla fine del XVIII secolo. La perdita di preminenza dell'industria e dell'agricoltura saccarifera dell'isola, dovuta all'aumento dei costi di produzione (e alla conseguente perdita di competitivit\u00e0 sul mercato mondiale), segn\u00f2 il declino dello sfruttamento del modello schiavista. Verso la fine del XVIII secolo ricordiamo inoltre la Guerra dei cimarroni (1795-1796), contro il governo coloniale britannico dell'isola.\nFine della schiavit\u00f9.\nL'Emancipation Act del 1838, approvato dal Parlamento britannico, pose formalmente fine allo sfruttamento della popolazione di colore: essi vennero affrancati e poterono percepire regolarmente salari e compensi per i lavori agricoli o industriali svolti. La risoluzione della Corona che abol\u00ec la pratica schiavista fu il culmine di un processo di lotte sociali che aveva visto la nascita di un movimento organizzato sotto la guida del Reverendo Sam Sharpe, anch'egli eroe nazionale giamaicano. Sharpe, rimasto celebre (la piazza principale di Montego Bay \u00e8 tuttora a lui intitolata) per il proprio carisma, fu a capo della \"sommossa di Natale\" (\"Sam Sharpe Rebellion\") del 1831.\nL'implosione del sistema schiavista convert\u00ec l'ex manodopera delle piantagioni in piccoli proprietari, ridotti a mettere a coltura le zone impervie dell'interno, ovvero le terre marginali abbarbicate sulle Blue Mountains. Molto spesso, la nuova forza lavoro si riuniva attorno a comunit\u00e0 o villaggi (molto simili al modello gesuita), organizzati e sponsorizzati dalle chiese cristiane o battiste.\nLe lotte legate al possesso della terra (o meglio, alla mancata redistribuzione della stessa) furono un tema centrale sino alla prima met\u00e0 del XX secolo. In quest'ottica, l'evento saliente fu la ribellione di Morant Bay del 1838, in cui due fra i pi\u00f9 illustri difensori dei diritti della popolazione povera e disagiata (George William Gordon e Paul Boggle) persero la vita.\nNascita e conclusione della dittatura coloniale.\nLe crescenti proteste dei lavoratori costrinse la Gran Bretagna a instaurare una forma di \u201cdittatura coloniale\u201d. La crown colony prevedeva lo smantellamento del sistema rappresentativo e della costituzione vigente e l'imposizione di un governo autocratico, impersonato da un rappresentante della Corona, che impedisse qualsiasi forma di partecipazione politica, di aggregazione e di rappresentanza delle masse. Solamente dopo il biennio di rivolte anti-coloniali (1937-1938), la \"Crown Colony\" fu abolita: venne proclamata una nuova costituzione e reintrodotto il sistema rappresentativo, facilitando la transizione all'indipendenza.\nIn questo periodo, la coltura della canna da zucchero declin\u00f2 definitivamente, ma lasci\u00f2 spazio a una diversificazione della produzione agricola (un toccasana per il sistema economico): si instaur\u00f2 a partire dagli anni Venti e Trenta un florido mercato di esportazione di banane, caff\u00e8 e legno. Le vibranti proteste per la redistribuzione della terra del XIX secolo furono alla base anche del movimento nazionale per l'indipendenza. Nell'immediato, esso fu ispirato dalle idee politiche di Marcus Mosiah Garvey (anch'egli eroe nazionale) e dalle violente reazioni dei lavoratori agricoli e industriali alla crisi economica della Grande Depressione.\nI movimenti per l'organizzazione dei lavoratori funsero da veicoli ottimali per l'espressione di questa nascente coscienza politica. Uno dei leader pi\u00f9 carismatici di questa era di trasformazioni fu indubbiamente Alexander Bustamante, che fond\u00f2 la BITU (Bustamante Industrial Trade Union) nel 1938, catturando i consensi pi\u00f9 fervidi del proletariato isolano. Politicamente, l'ondata di entusiasmo nazionale per un possibile autogoverno fu alla base della creazione dei due maggiori partiti di Giamaica. Norman Manley fond\u00f2 il People's National Party (PNP), mentre Bustamante costitu\u00ec il Jamaica Labour Party (JLP).\nIl legame fra le dinamiche politiche e le unioni sindacali gioc\u00f2 un ruolo determinante nella transizione verso l'indipendenza e nel mantenimento (praticamente ininterrotto sino ad oggi) del regime democratico, facilitando la strutturazione del sistema partitico attorno al PNP e al JLP. La ricerca del consenso democratico (tramite l'istituto del voto) e il legame strettissimo con le organizzazioni sindacali, determin\u00f2 l'insorgere di forme evidenti di \u201cclientelismo democratico\u201d: il malcontento della popolazione veniva cos\u00ec, tramite politiche populiste e clientelari, \u201canestetizzato\u201d a tutti i livelli della scala sociale.\nIl ventennio 1942 \u2013 1962 segn\u00f2 alcune tappe importantissime sia a livello economico che politico. La seconda guerra mondiale, aveva sancito la fine della Gran Bretagna come grande potenza mondiale, cui si erano sostituiti gli Stati Uniti d'America. Essi avevano fin dall'inizio rimpiazzato gli inglesi come principale partner commerciale della Giamaica, che, durante la guerra, aveva potuto trarre beneficio dalla grande domanda di materie prime come il ferro, l'alluminio e la bauxite. Gli anni seguenti alla conflitto mondiale furono segnati da una quasi inarrestabile migrazione dall'isola verso gli USA e l'Europa, sulle ali della crescente domanda di lavoro a basso costo per la ricostruzione industriale.\nPoliticamente, il sistema di dominazione coloniale inizi\u00f2 a scricchiolare pericolosamente vista l'apparente maturit\u00e0 politica e democratica dimostrata. La WIF (West Indies Federation), ossia l'ultimo tentativo di ritardare l'indipendenza operato dalla Corona britannica che intendeva legare la Giamaica in un sistema a dominanza inglese, fu rigettata dal referendum popolare del 19 settembre 1961. Il 6 agosto 1962 il Parlamento giamaicano proclam\u00f2 l'indipendenza, liberandosi di 500 anni di retaggio coloniale.\nLa Giamaica indipendente.\nIl gi\u00e0 citato Bustamante, laburista, divenne il primo presidente della Giamaica libera e mantenne il suo ruolo per un quinquennio. Per un lungo periodo l'isola visse un regime di alternanza democratica tra i due partiti maggiori, il JLP e il PNP: quest'ultimo sal\u00ec al potere per la prima volta nel 1972 con Michael Manley, il quale normalizz\u00f2 le relazioni diplomatiche con Cuba ma il cui secondo mandato fu caratterizzato da un inasprimento della violenza politica.\nNel 1980 la presidenza pass\u00f2 a Edward Seaga, che invert\u00ec la marcia del suo predecessore dando vita a una serie di privatizzazioni in campo economico e rimarcando l'alleanza del governo caraibico e gli Stati Uniti. Nel 1989 torn\u00f2 al potere Manley, che si present\u00f2 agli elettori con un programma pi\u00f9 moderato rispetto all'esperienza precedente. Dimessosi nel 1992 per motivi di salute, lasci\u00f2 il posto al nuovo leader del PNP Percival James Patterson.\nDal 2006 al 2007 e di nuovo dal 2012 come capo del governo si \u00e8 insediata la prima donna presidente della Giamaica, Portia Simpson-Miller (PNP), la quale sembra intenzionata a rimuovere la regina Elisabetta II dal suo ruolo di capo di Stato giamaicano."}
{"id": "208285", "revid": "67831735", "url": "https://it.wikipedia.org/wiki?curid=208285", "title": "Equazioni alle differenze", "text": ""}
{"id": "208287", "revid": "4506", "url": "https://it.wikipedia.org/wiki?curid=208287", "title": "Confederazione elvetica", "text": ""}
{"id": "208289", "revid": "1666804", "url": "https://it.wikipedia.org/wiki?curid=208289", "title": "Quinto Mucio Scevola (console 95 a.C.)", "text": "Biografia.\nAppartenente alla \"gens Mucia\", Quinto Mucio Scevola, figlio di Publio Mucio, \u00e8 considerato uno dei pi\u00f9 grandi giuristi della storia del diritto romano e in parte l'artefice dell'introduzione, nella giurisprudenza romana, del metodo dialettico e diairetico, mutuato dal pensiero filosofico greco.\nFu questore nel 110 a.C., tribuno della plebe nel 106 a.C., pretore nel 98 a.C., console - insieme a Lucio Licinio Crasso - nel 95 a.C. e pontefice massimo nell'89 a.C.\nFra le sue opere letterarie si ricordano gli \"Horoi\" (titolo in greco che corrisponde al latino \"definitiones\") e i \"Libri XVIII iuris civilis\". Quest'ultima opera pu\u00f2 considerarsi il primo manuale sistematico di diritto civile basato sull'impiego delle categorie aristoteliche di \"genus\" e \"species\", preso a base di trattazioni civilistiche posteriori che ne seguivano la sistematica (cd. sistema muciano), i cd. \"libri ad Quintum Mucium\", tanto che Quinto Mucio Scevola fu il pi\u00f9 antico giurista compendiato nei \"Digesta\" del \"Corpus iuris civilis\" e il primo in ordine di apparizione nell'Index Florentinus.\nCe ne fornisce notizia il giurista Sesto Pomponio in un brano dell'opera \"Enchiridion\" conservatoci dal \"Digesto\" giustinianeo: D.1.2.41 \u00ab\"Post hos Quintus Mucius Publii filius pontifex maximus ius civile primus constituit generatim in libros decem et octo redigendo\"\u00bb.\nSempre Pomponio annovera tra i discepoli di Quinto Mucio illustri giuristi romani: Aquilio Gallo, Balbo Lucilio, Sesto Papirio, Gaio Giuvenzio e Servio Sulpicio. Venne soprannominato \"Il pontefice\" per distinguerlo dal cugino Quinto Mucio Scevola detto l'\"Augure\".\nMor\u00ec nell'82 a.C. sotto il consolato di Gneo Papirio Carbone e Gaio Mario il Giovane, ucciso nel tempio di Vesta dai seguaci di quest'ultimo."}
{"id": "208291", "revid": "765341", "url": "https://it.wikipedia.org/wiki?curid=208291", "title": "Chiesa di Sant'Ivo alla Sapienza", "text": "Sant'Ivo alla Sapienza \u00e8 una chiesa di Roma dedicata a sant'Ivo H\u00e9lory, situata nel rione di Sant'Eustachio, realizzata nella seconda met\u00e0 del XVII secolo (tra il 1642 e il 1660) dall'architetto italiano Francesco Borromini. Per i suoi valori artistici, tecnici e simbolici, l'edificio \u00e8 considerato come uno dei capolavori dell'architetto, del Barocco e della storia dell'architettura in generale.\nStoria.\nNel 1632 Francesco Borromini divenne architetto della Sapienza e cominci\u00f2 ad occuparsi della chiesa che doveva sorgere all'interno del complesso universitario. In quel momento l'impianto del cortile su cui doveva affacciare era gi\u00e0 stato definito da Giacomo della Porta compresa l'esedra terminale, ed era stata anche prevista una chiesa a pianta circolare con piccole cappelle. Borromini, invece, progetta un organismo certo a pianta centrale, ma dalla geometria complessa. \nI lavori iniziano solo nel 1643, anche se probabilmente la progettazione inizi\u00f2 prima e attravers\u00f2 varie fasi, compresa la realizzazione di modelli lignei. I lavori proseguirono per oltre vent'anni. La prima fase costruttiva fu dal 1643 al 1655 quando la chiesa si trovava ancora al grezzo e con edifici estranei addossati. Dopo un'interruzione i lavori ripresero nel 1659, con il completamento della chiesa, la realizzazione della Biblioteca universitaria Alessandrina e delle facciate su piazza sant'Eustachio e via dei Canestrari. Nel 1660 la chiesa fu consacrata, anche se i lavori proseguirono ancora per qualche anno. La biblioteca fu invece completata dopo la morte di Francesco Borromini.\nDescrizione.\nSant'Ivo alla Sapienza fu tema difficilissimo per Borromini, condizionato dalla preesistenza del palazzo e del cortile gi\u00e0 realizzati che lasciavano uno spazio quadrangolare molto limitato per far costruire la chiesa.\nDa questi vincoli egli ricaver\u00e0 un'occasione di grande libert\u00e0. \u00c8 una pianta triangolare che gli consente di creare un corpo organizzato sulle linee; raddoppia il triangolo per creare una stella a sei punte che occupi tutta la superficie a disposizione, ed a questa forma sottrae ed aggiunge spazi circolari secondo un rigoroso schema logico. L'esigenza di sfruttare il pi\u00f9 possibile un lotto di forma quadrata, l'interesse per un involucro mistilineo (che gli permettesse di continuare l'esperienza di San Carlino alle Quattro Fontane) e l'idea di trarre spunto da forme simboliche (capaci di legare l'origine e lo schema a dei significati primari) saranno i motivi ispiratori del progetto. Il progetto di Francesco Borromini era molto diverso dalla creazione oggi esistente infatti essendo troppo complicato venne sostituito negli anni.\nIl risultato \u00e8 ottenuto con estrema purezza ed apparente semplicit\u00e0: la pianta centralizzata, mistilinea, disegna una sorta di stella a sei punte, e le mura ne ricalcano il perimetro.\nLa fascia della parete, caratterizzata da lesene scanalate e cornici orizzontali, \u00e8 sormontata da una cornice non eccessivamente aggettante, con funzioni di trabeazione, in cui ritroviamo il motivo del soffitto leggermente concavo, gi\u00e0 visto nel San Carlino; sulla trabeazione poggia infine la cupola con sottili costolature che convergono verso la lanterna. All'esterno la cupola presenta un tamburo articolato su linee convesse e si conclude su un'alta lanterna con un coronamento a spirale. Tutta la parte terminale \u00e8 caratterizzata da un ideale percorso ascensionale che trova un precedente nel tiburio e del campanile della Basilica di Sant'Andrea delle Fratte.\nAll'interno si segnala la pala d'altare con \"Sant'Ivo patrono degli avvocati\" di Pietro da Cortona, incompiuta per la morte del maestro nel 1669 e terminata dai suoi allievi.\nSimbologia, lettura e riferimenti.\nLa simbologia che il Borromini adopera nella pianta mistilinea, legata al tema della religione, \u00e8 interessante per chiarire certe componenti della scultura del Borromini, ma l'elemento ispiratore maggiore \u00e8 l'intuizione dello spazio come elemento che reagisce in senso negativo, rispetto al movimento della massa muraria. Continuit\u00e0 ed organicit\u00e0 si raggruppano comprendendo che si deve creare un ordine nuovo, perci\u00f2 la cupola non \u00e8 pi\u00f9 sorretta da arconi strutturali che creano delle unit\u00e0 secondarie confluenti a crearne una sola primaria, ma va a poggiare direttamente sul contorno mistilineo della Cappella, trasformando in modo lento e graduale la complessa forma di partenza in un cerchio perfetto, rappresentante Dio. \nA coronamento della chiesa, infine, \u00e8 posta una lanterna spiraliforme che rimanda al Faro di Alessandria, come se la chiesa dovesse appunto fungere da faro per i fedeli: sul colmo della lanterna sono presenti delle \"fiamme\" in pietra che indicano il fuoco che illumina il percorso dei cristiani.\nLa Trinit\u00e0, simboleggiata dal triangolo, \u00e8 la figura di partenza che, combinata con un altro triangolo rovesciato e con parti di cerchio concave e convesse, former\u00e0 la figura stilizzata di tre api, simbolo a sua volta di carit\u00e0, prudenza e laboriosit\u00e0, nonch\u00e9 nello stesso tempo elemento araldico nello stemma della famiglia Barberini, il cui esponente papa Urbano VIII commission\u00f2 la chiesa.\nNella sua ricerca di sintesi, egli opera una fusione di elementi classici e gotici, usandoli non come ingrediente per un compromesso, ma come elementi rivissuti prima separatamente e poi organicamente. La stessa operazione di coerenza avviene tra esterno ed interno e non per ragioni meccaniche, anzi perch\u00e9 da questo punto di vista, la cupola sarebbe un falso strutturale, in quanto la diversit\u00e0 dei sei lobi interni non traspare nell'esterno, e il sesto acuto interno \u00e8 nascosto da un tamburo ed un tetto a gradinate va verso la lanterna: non esiste cio\u00e8 corrispondenza tra interno ed esterno. \nLa lanterna che all'interno \u00e8 completamente rotonda, all'esterno \u00e8 composta da sei parti concave con doppie colonne che terminano in pinnacoli altissimi, mentre la spirale che sale verso l'alto non trova corrispondenza in una forma interna dove la lanterna finisce molto prima. La continuit\u00e0 \u00e8 resa dalla linea sinusoidale del tamburo che viene evidenziata dalla cornice in alto. L'aspirazione all'infinito \u00e8 data dalla elica, e la leggerezza ricreata trova il suo compimento nella gabbia di ferro e nel globo posti sopra le fiamme che, come la luce di un faro, devono illuminare il fedele. Il rapporto tra la muratura e l'atmosfera diventa qui pi\u00f9 serrato e Borromini dimostra che la materia \u00e8 anche entit\u00e0 incorporea, senza peso, nella luce.\nCome nei casi dei globi di travertino, che sono tenuti sollevati da una piccola asta di ferro sopra i merli che hanno funzione di pinnacolo che appesantisce il contrafforte (come nelle cattedrali gotiche). I riferimenti sono nel gotico fiorito del duomo di Milano, nelle rappresentazioni mitiche della spiraliforme torre di Babele e nel faro di Alessandria che, fusi fra di loro, hanno giocato nella fantasia del Borromini fino a creare un riferimento totalmente originale e potentemente iconico. Il genio del Borromini raggiunse qui un apice e sconcert\u00f2 i contemporanei testimoni della visione dello spazio che annullava i confini tra massa e atmosfera.\nRiproduzione del modello architettonico nel mondo.\nIl piano della chiesa della Trinit\u00e0 di Korostino nel distretto di Novgorod - disegnato da Gaetano Chiaveri, assunto nel maggio 1721 dell\u2019imperatrice Caterina Alekseeva - \"rappresenta una ripetizione delle numerose varianti del tema della chiesa del Borromini di Sant\u2019Ivo alla Sapienza a Roma\"."}
{"id": "208292", "revid": "1305772", "url": "https://it.wikipedia.org/wiki?curid=208292", "title": "Aerobiologia", "text": "L'aerobiologia \u00e8 una nuova scienza multidisciplinare che studia le particelle organiche, come batteri, spore fungine, piccoli insetti, granuli di polline e virus presenti in atmosfera, le fonti che le producono, le modalit\u00e0 con cui queste vengono trasportate dall'aria, i loro effetti sull'ambiente sia in ambienti chiusi che all'aperto. \nL'aerobiologia \u00e8 una scienza in pieno sviluppo, che interagisce con molte altre scienze come l'ingegneria e la meteorologia.\nLa prima scoperta di alghe disperse nell'aria ebbe luogo in Germania nel 1910.\nApplicazioni.\nUn'importante applicazione medica di aerobiologia \u00e8 lo studio della trasmissione di malattie attraverso l'aria. Molti batteri, virus e funghi sono noti per essere trasportati dall'aria, all'interno di goccioline. Gli aerobiologi misurano e segnalano la presenza di pollini e spore fungine nell'aria, al fine di offrire delle informazioni utili per coloro che soffrono di patologie allergiche."}
{"id": "208295", "revid": "399", "url": "https://it.wikipedia.org/wiki?curid=208295", "title": "Villa Savoye", "text": "Villa Savoye \u00e8 una residenza privata situata a Poissy nella \"banlieue\" parigina, progettata dall'architetto svizzero Le Corbusier, maestro dell'architettura razionalista, e da Pierre Jeanneret, costruita tra il 1928 e il 1931 su commissione di Pierre Savoye. Si tratta del manifesto pi\u00f9 conosciuto del movimento moderno e in particolare del cubismo architettonico. \u00c8 tra i monumenti considerati patrimonio del XX secolo dal CMN (Centre des monuments nationaux).\nStoria.\nPierre Savoye, broker assicurativo, socio del gruppo Gras-Savoye, marito di Emilie Savoye e padre di Roger Savoye, nel 1928 commission\u00f2 a Charles-Eduard Jeanneret (noto come Le Corbusier) e Pierre Jeanneret il progetto di una residenza dove trascorrere i fine settimana con la famiglia. La costruzione ebbe inizio nel febbraio del 1929 e l'abitazione venne conclusa nel 1931 con l'aggiunta del sistema di riscaldamento, diventando cos\u00ec la residenza secondaria dei Savoye. L'iter progettuale e costruttivo, come di consueto in Le Corbusier, fu abbastanza tortuoso, in quanto il preventivo iniziale di 785.060 franchi si rivel\u00f2 sin da subito essere troppo esoso.\nLe difficolt\u00e0 e le tensioni sorte in fase progettuale, tuttavia, permasero anche una volta terminata la costruzione di villa Savoye, che incominci\u00f2 ben presto ad accusare difetti tecnici nefasti. Quando la famiglia incominci\u00f2 ad abitare per brevi periodi la casa, soprattutto d'autunno, nacquero infatti diverse difficolt\u00e0, dovute alle infiltrazioni dal soffitto, agli spifferi causati dallo scarso isolamento delle grandi finestre e ai rumori dovuti al tremolio dei vetri dei lucernari, oltre che dalla formazione di condensa, dovuta all'eccessiva umidit\u00e0 e all'insufficienza tecnica dell'impianto di riscaldamento. \nDa alcune lettere di Madame Savoye a Le Corbusier si colgono chiare lamentele al riguardo:\u00abil ticchettio della pioggia \u00e8 infernale e non ci lascia dormire\u00bb o, in un'altra lettera: \u00abPiove nell'atrio, piove sulla rampa e il muro del garage \u00e8 completamente impregnato d'acqua. Quel che \u00e8 peggio, continua a piovere nella mia stanza da bagno, che resta allagata ogni volta che fa mal tempo\u00bb. I Savoye continuarono a vivere nella casa, che si dimostr\u00f2 inabitabile, fino al 1940.\nDopo l'abbandono dell'abitazione da parte dei Savoye quest'ultima incominci\u00f2 a essere afflitta da un'inarrestabile serie di deterioramenti e degradi. Durante la seconda guerra mondiale i tedeschi e in seguito gli alleati occuparono l'edificio, che sub\u00ec notevoli danni; i primi addirittura stabilirono i loro depositi per il fieno all'interno dell'abitazione. Nel 1958 la citt\u00e0 di Poissy espropri\u00f2 gli otto ettari di terreno appartenenti alla famiglia Savoye, utilizzandone una parte, non occupata dalla casa lecorbusierana ormai abbandonata, per costruire un liceo. Dovettero intervenire Le Corbusier e altri architetti per impedire la demolizione di casa Savoye negli anni successivi, fino a quando lo stato francese, nel 1963, acquis\u00ec la propriet\u00e0 dal municipio e prov\u00f2 a recuperarla con un primo tentativo firmato dall'architetto Jean Debuisson.\nNel 1965 la Maison Savoye, quando Le Corbusier era ancora in vita, fu inserita nella lista dei monumenti storici francesi in virt\u00f9 del suo valore architettonico. Nel 1985 ebbe invece inizio un secondo restauro diretto dall'architetto Jean-Louis Veret che termin\u00f2 nel 1997 e vide una ripresa del calcestruzzo ormai deteriorato dal tempo, l'installazione di un nuovo sistema d'illuminazione, l'impianto di una serie di telecamere di sorveglianza e il ripristino di diversi infissi e arredi interni.\nI cinque principi dell'architettura moderna.\nCome un oggetto posato sull'erba di una collinetta nella valle della Senna, la Villa Savoye non arreca alcun disturbo alla natura circostante, spiega Le Corbusier nel descrivere l'opera, che sorge appunto, integrandosi con il paesaggio e dialoga con esso, attraverso la plasticit\u00e0 delle sue forme \u201ca reazione poetica\u201d e i percorsi che uniscono lo spazio interno ed esterno. \nLa posizione periferica di Villa Savoye rispetto a Parigi comportava l'utilizzo dell'auto per la famiglia Savoye e Le Corbusier realizz\u00f2 tutta la struttura a partire dal piano terra come per accogliere l'auto dei due coniugi; la curvatura del garage e dell'ingresso principale non \u00e8 altro che il risultato di questa scelta. \nL'opera rappresenta i 5 principi dell'architettura moderna ovvero i canoni dell'International Style:\nCosti e valore storico-culturale.\nIl costo del solo edificio, stimato anticipatamente nel febbraio del 1929, si aggirava intorno al mezzo milione di franchi. Durante la realizzazione, a causa dell'aumento non preventivato dei costi, vennero eseguiti diversi cambiamenti al progetto, che giunse a essere pagato intorno agli ottocentomila franchi una volta divenuto definitivo nel giugno 1929. Il progetto definitivo nell'ipotesi di un abbassamento dei costi fu leggermente modificato rispetto a quello originale che prevedeva una maglia con interassi di cinque metri tra pilastro e pilastro, consentendo cos\u00ec al committente un risparmio di superficie del 10% con l'eliminazione del secondo piano, e il mantenimento degli obiettivi richiesti nel primo progetto.\nLa loggia del giardiniere \u00e8 il primo esempio di casa unifamiliare minima; per risparmiare non doveva essere costruita ma alla fine fu realizzata rientrando nel budget dei Savoye.\nLe Corbusier aveva ipotizzato di utilizzare il progetto di Villa Savoye per lo sviluppo urbanistico di Buenos Aires, immaginando una serie di unit\u00e0 abitative molto simili alla villa e posizionate in serie all'interno di una lottizzazione a forma di albero.\nIl suo valore attuale non \u00e8 pi\u00f9 stimabile poich\u00e9 rientra tra i beni protetti dal ministero della cultura e della comunicazione francese ed \u00e8 uno dei beni architettonico-monumentali proposto dal CMN (Centre des monuments nationaux) come candidato a essere patrimonio culturale UNESCO.\nArticolazione interna.\nLa rampa, la scala e i corridoi.\nIl vestibolo denuncia chiaramente i due elementi architettonici di distribuzione verticale che caratterizzano la villa Savoye: la rampa, posta in lieve pendenza, e le scale a chiocciola. \nLa rampa: \u00e8 l'elemento di sezione del volume principale che con decisione spezza il primo piano in una parte interna e una esterna e crea, attraverso il salto di quota, un percorso verticale che connette gli spazi e irrompe nella modalit\u00e0 di fruizione e percezione del visitatore. Esempio e rappresentazione fisica del concetto di \u201cpromenade architecturale\u201d, spesso utilizzato da Le Corbusier per indicare la sua visione spaziale come metodo di rottura rispetto ai canoni usuali, rigidi e poco vitali, dell'architettura tradizionalista dell'epoca. Con la sua inclinazione attraversa e unisce tutti gli ambienti dell'abitazione, garantisce al visitatore un'esperienza spaziale fluente e continua e rende l'ascesa verticale dell'edificio quasi impercettibile.\nLa scala a chiocciola: \u00e8 uno degli archetipi fondamentali dell'architettura di Le Corbusier; in Villa Savoye parte dalla cantina al di sotto del piano stradale e giunge fino al terrazzo, torcendosi come una spirale elicoidale, protetta da un parapetto anch'esso in cemento armato.\nI corridoi: al primo piano un corridoio centrale partendo dalla hall all'ingresso, coinvolge un piccolo lavabo dove sciacquarsi le mani appena arrivati e si collega alla rampa centrale, fino ai locali del personale; al secondo piano il corridoio \u00e8 un filtro stretto e lungo, in una prospettiva che inquadra la stanza progettata per il figlio dei Savoye.\nLa struttura e il piano terra.\nLa Villa Savoye nasce da una maglia strutturale di base rettangolare formata da elementi verticali cilindrici (\"pilotis\") posti a un ritmo perimetrale di 4,75 metri l'uno dall'altro e disposti verso l'interno quasi simmetricamente secondo uno schema che favorisce il percorso di un'automobile e consente l'appoggio delle chiusure orizzontali principali. Tutti gli elementi principali, dalle fondamenta ai pilastri ai solai, sono in cemento armato. Di particolare interesse risultano le facciate della villa Savoye, brano tra i pi\u00f9 riusciti del cubismo architettonico: se l'edilizia tradizionale, infatti, concepiva un edificio in termini di facciata principale, prospetti laterali e retro, Le Corbusier svuota tale prassi di qualsiasi significato, rendendo quasi identiche le facciate:\nPartendo dal basso si ha un portico coperto, scandito dall'arioso succedersi dei \"pilotis\", e il piano terra, dove troviamo la hall di ingresso, il garage per le automobili, un piccolo alloggio riservato all'autista e alla cameriera, l'appartamento per gli ospiti e i servizi di lavanderia. L'automobile, per la sua formidabile perfezione tecnico-industriale, era particolarmente ammirata da Le Corbusier, il quale la considerava paradigmatica dello sviluppo tecnologico del XX secolo: per questo motivo, una volta giunto a villa Savoye con la propria autovettura, il visitatore pu\u00f2 quasi ritualisticamente entrare nell'abitazione dal garage mediante la porta d\u2019ingresso in metallo collocata nel vestibolo del piano terra. La stessa villa rimane influenzata dalle dinamiche motorie dell'automobile, presentando al piano terra dove vi \u00e8 l\u2019ingresso una vetrata industriale il cui arco curvo, dalla notevole sensazione di movimento, \u00e8 determinato proprio dal raggio di sterzata di un'autovettura.\nIl primo piano.\nIl primo piano come un \"heures claires\" (una scatola sospesa), cos\u00ec chiamata dallo stesso Le Corbusier in uno dei suoi scritti del 1930, \u00e8 un prisma monocolore stereometricamente ben definito, dalla radicale elementarit\u00e0, avvolto da superfici candide, diafane, e spezzato longitudinalmente dai vuoti delle finestre che, configurandosi come \u00abnastri continui, vitrei e panoramici\u00bb (Zevi), incidono a met\u00e0 ogni prospetto e incentivano l'interazione tra esterno e interno.\nIn questo piano si trova la parte \u201cviva\u201d della casa e un giardino pensile da cui poter ammirare gli spazi circostanti. Il parallelepipedo puro, monoprismatico del primo piano, infatti, comprende gli spazi pi\u00f9 formali e pubblici: la zona giorno (soggiorno, cucina, salottino), la zona notte (camera degli ospiti, camera del figlio e camera dei genitori) e i servizi (bagno piccolo e bagno grande), e un giardino pensile. La camera da letto padronale ha dimensioni notevoli, ma non eccessive (in linea con la destinazione d'uso di villa Savoye, non dimora stabile, bens\u00ec rifugio per i fine settimana estivi), ed \u00e8 comunicante sia con l'esterno - con l'adozione di \"fen\u00eatre en longueur\" - che con il bagno contiguo, dal quale risulta separato solo per mezzo di un'esigua tenda-membrana, la quale non raggiunge neanche il soffitto, a ribadire la continuit\u00e0 vigente tra questi due ambienti. Notevole, nel bagno, il rivestimento con tasselli ceramici smaltati di azzurro, funzionali per il raggiungimento di un'igiene ottimale, e la presenza di una \"chaise longue\", progettata dallo stesso Le Corbusier. La cucina, delimitata da armadi a muro con ante scorrevoli in alluminio, \u00e8 estremamente compatta, a differenza del soggiorno, che si presenta come l'ambiente pi\u00f9 ampio dell'abitazione: \u00e8 scarsamente arredato e si arricchisce non tanto della mobilia, quanto della visuale sul panorama circostante offerta dalle finestre a nastro, oltre che da un caminetto centrale che conferisce all'intero spazio un carattere intimo, conviviale.\nIl terrazzo.\nIl piano superiore o terrazzo \u00e8 il coronamento dell'edificio oltrech\u00e9 la conclusione del percorso della \"promenade architecturale\", senza alcuna barriera architettonica, che parte dal piano terra dove si trova il garage, motore e idea del luogo abitativo, fino a sbarcare tramite una rampa sul solarium, come sul ponte di una nave.\nSulla copertura, infatti, le fantasticherie nautiche di Le Corbusier si fanno pi\u00f9 vivide, grazie all'impiego di balaustre di tipo navale in tubolare di acciaio tinto bianco e alla presenza del vano-ciminiera dalla curiosa forma imbutiforme in cui \u00e8 alloggiata la scala. La rigorosa disciplina formale cui era sottoposto il prisma del primo piano, inoltre, qui si attenua con l'azione dinamica di volumi basati su archi di cerchio e archi ellittici, i quali in una \u00abdanza di sagome ondulate\u00bb(Zevi) richiamano esplicitamente la rotondit\u00e0 di alcuni dipinti di Le Corbusier come \"La dame au chat et \u00e0 la th\u00e9i\u00e8re\" (Jeannerette 1928) e sembrano anticipare la futura tensione plastica di un'altra sua opera come cappella di Ronchamp.\nIl \"toit-terrasse\" (o terrazzo giardino) qui presente grazie ai solai in calcestruzzo armato non pesa sulla struttura sottostante, ma anzi funge da coibente e garantisce agli ambienti del primo piano, una maggiore frescura d'estate e un buon isolamento d'inverno. Il terrazzo ospita oltre a un giardino coltivabile anche un solarium protetto da una parete tagliavento che riprende la forma delle curve al piano terra."}
{"id": "208296", "revid": "1315817", "url": "https://it.wikipedia.org/wiki?curid=208296", "title": "Bernardo Balbi", "text": "Biografia.\nFu studente e professore di diritto canonico a Bologna. La sua opera pi\u00f9 importante fu una raccolta di decretali: il \" Breviarium extravagantium\". Scritto fra il 1187 e il 1191, racchiuse gran parte della \"Concordia discordantium canonum\" di Graziano completata da fonti antiche tralasciate dal suo precursore. Aggiunse anche canoni di concili, brani di scritti patristici e persino leggi germaniche e romane. Organizz\u00f2 la sua opera in cinque libri:\nLo schema da lui adottato verr\u00e0 seguito dai suoi posteri per opere simili. Complet\u00f2 l'opera probabilmente nel marzo 1192. Nonostante il fatto che non venisse presentata per l'approvazione pontificia (cio\u00e8 sia rimasta una collezione privata), l'opera ebbe un'importanza enorme. Nei secoli successivi la sua raccolta, ridenominata \"Compilatio antiqua\", divenne la Prima delle Quinque compilationes antiquae.\nNel 1192 fu eletto vescovo di Faenza, da dove nel 1198 fu trasferito alla cattedra di Pavia, che resse fino alla morte."}
{"id": "208300", "revid": "1234424", "url": "https://it.wikipedia.org/wiki?curid=208300", "title": "Giovanni Bassiano", "text": "Fu professore di diritto canonico a Bologna \"(Bononiensis ecclesie canonicus et iuris canonici magister dictus)\".\nIl pensiero di Giovanni Bassiano, ovvero Jean Bassien, Bazianus e \"ma\u00eetre Jean\", ci \u00e8 stato tramandato dal suo allievo Niccol\u00f2 Furioso. \nOpere.\nLa \"Summa\".\nLa trilogia \"Ordo iudiciorum\", \"Arbor actionum\" e \"Summa Quicumque vult\" sono opere in cui Giovanni Bassiano si dedica alla elaborazione del nuovo rito relativo al processo romano-cattolico, basato interamente sulla scrittura, a differenza del processo altomedievale (che era pubblico, orale e fondato sulle prove ordaliche).\nIn particolare, l'Autore, nell'\"Ordo iudiciorum\" si occupa dell'intero processo, nell'\"Arbor actionum\" delinea un quadro schematico delle azioni romane, e nella \"Summa Quicumque vult\" si dedica ai libelli introduttivi della lite.\nLe \"Quaestiones\".\nBologna, Modena e Piacenza sono le tre citt\u00e0 dove fiorirono gli autori di raccolte di \"Quaestiones\".Analoga al brocardo \u00e8 la \"quaestio\", cio\u00e8 la contrapposizione di due argomenti contrari circa un \"casus\" dubbio, da cui poi estrapolare la \"solutio\".\nTalvolta la \"quaestio\" concerneva i testi normativi discordanti \"(quaestio legitima)\"; altre volte un caso concreto tratto dalla pratica giudiziaria \"(quaestiones ex facto emergentes)\" o inventato dal maestro a scopo didattico \"(quaestio de facto)\", il quale dava poi incarico agli allievi di sostenere le tesi contrapposte, per dare infine la soluzione \"(quaestiones disputatae)\".\nA Modena, Pillio da Medicina scrive la \"Summa Cum essem Mutine\" (trad.: \"quando ero a Modena\"), raccolta di \"quaestiones\" sui libelli e sulla fase preparatoria della lite, molto simile alla \"Summa Quicumque vult\" di Bassiano."}
{"id": "208301", "revid": "1543377", "url": "https://it.wikipedia.org/wiki?curid=208301", "title": "Campionato europeo di pallavolo femminile", "text": "Il campionato europeo di pallavolo femminile \u00e8 una competizione sportiva continentale a cadenza biennale organizzata dalla Conf\u00e9d\u00e9ration Europ\u00e9enne de Volleyball (CEV), la federazione europea della pallavolo.\nIl primo campionato europeo di pallavolo si tenne nel 1949 in Cecoslovacchia. La manifestazione venne ripetuta nei vent'anni seguenti con frequenza variabile. Dal 1975 si tengono ogni due anni, negli anni dispari."}
{"id": "208302", "revid": "123096864", "url": "https://it.wikipedia.org/wiki?curid=208302", "title": "Labbro", "text": "In anatomia, labbra (lat. \"labia\") \u00e8 un termine usato per indicare l'orlo che contorna alcuni orifizi; comunemente designa i due orli muscolomembranosi sovrapposti che si trovano all'esterno della bocca. Il termine \u00e8 usato anche per definire gli orli esterni della vagina (grandi labbra e piccole labbra).\nIn chirurgia il termine labbro viene usato per indicare il margine di una ferita o di un'incisione.\nAnche se meno usato, in senso lato le \"labbra\" sono tutti gli orli che contornano un materiale. Quando questi materiali perdono la forma propria nella parte delle labbra, ad esempio per tensione meccanica o riscaldamento, si dicono slabbriati\nLabbra della bocca.\nLe labbra della bocca sono definite con i nomi \"labbro superiore\" e \"labbro inferiore\".\nEsse sono rivestite dalla pelle e sono composte da muscoli, dalla tonaca sottomucosa, dalla tonaca mucosa, da ghiandole, vasi sanguigni e nervi. Possono essere divise in tre parti: parte cutanea, orlo rosa, parte mucosa. La prima corrisponde alla superficie anteriore del labbro: il suo epitelio \u00e8 cheratinizzato, vi \u00e8 la presenza di numerose ghiandole sebacee e sudoripare, le papille della sottomucosa hanno un'altezza modesta. \nLa parte mucosa corrisponde al margine dorsale del labbro: l'epitelio \u00e8 di tipo molle, non sono presenti n\u00e9 ghiandole sebacee n\u00e9 sudoripare, le papille hanno un'altezza decisamente maggiore rispetto alla parte cutanea. L'orlo rosa infine pu\u00f2 essere considerato come una parte di transizione fra quella mucosa e quella cutanea. Presenta infatti caratteristiche intermedie, quali l'altezza delle papille, un epitelio paracheratinizzato, e la presenza di rare ghiandole sebacee, ma non di sudoripare.\nI nervi motori provengono dal facciale; i sensitivi sono forniti dal sottorbitario, dal mentoniero e dal buccinatorio.\nLa vascolarizzazione \u00e8 fornita dalle arterie labiali, sottomentoniera, infraorbitale, buccinatoria, mentoniera e traversa della faccia. Le vene sono tributarie della facciale anteriore e della sottomentoniera.\nLe patologie a cui sono soggette le labbra della bocca sono ferite, infezioni e tumori oltre alla labioschisi.\nAspetto sociale.\nEssendo ricche di terminazioni nervose sensoriali, le labbra sono un elemento non trascurabile della vita di relazione dell'uomo; sia nel bacio che in altre pratiche sessuali si coinvolgono le labbra, sia quelle della bocca che quelle della vagina.\nAttualmente dipingersi le labbra della bocca con il rossetto, una pasta grassa tipicamente rossa, \u00e8 molto comune nella cultura occidentale, e di conseguenza anche nelle culture che a questa si ispirano. In altre culture colori e disegni e i loro significati possono notevolmente variare: ad esempio in alcune culture africane sono gli uomini che, in particolari occasioni, si dipingono le labbra di un colore nero.\nNel mondo occidentale, \u00e8 sempre pi\u00f9 diffusa la pratica di fare operazioni chirurgiche estetiche alle labbra della bocca, allo scopo di aumentarne il volume ed il turgore, grazie a sedute infiltrative. Se i contorni sono troppo sottili si effettuano le infiltrazioni lungo il bordo delle labbra, invece per labbra pi\u00f9 carnose le infiltrazioni agiranno direttamente sul muscolo periorale.\nSia maschile che femminile \u00e8 invece la pratica del piercing sulle labbra della bocca.\nQueste usanze sono conseguenti all'importanza data alle labbra, attraverso il filtro dei costumi sociali, come mezzo di espressione di uno stato sociale, di propensione alla sessualit\u00e0, di atteggiamento amoroso."}
{"id": "208303", "revid": "287204", "url": "https://it.wikipedia.org/wiki?curid=208303", "title": "Lunghezza d'onda di de Broglie", "text": ""}
{"id": "208304", "revid": "16066", "url": "https://it.wikipedia.org/wiki?curid=208304", "title": "Lunghezza d'onda di De Broglie", "text": ""}
{"id": "208305", "revid": "1724578", "url": "https://it.wikipedia.org/wiki?curid=208305", "title": "Eterostruttura", "text": "Un'eterostruttura \u00e8 un cristallo composto da pi\u00f9 semiconduttori di diverso tipo. Generalmente questi sono nella forma di strati pi\u00f9 o meno sottili allineati uno dopo l'altro in una direzione detta \"direzione di crescita\". L'interfaccia tra uno strato ed il successivo \u00e8 detta eterogiunzione.\nRealizzazione.\n\u00c8 possibile realizzare eterostrutture molto raffinate, con passaggi da un semiconduttore ad un altro con precisione atomica, per mezzo di tecniche di crescita epitassiale come la epitassia da fasci molecolari (o MBE, dall'inglese \"Molecular Beam Epitaxy\") o la MOCVD (dall'inglese \"Metal-Organic Chemical Vapor Deposition\"). Tali tecniche permettono di depositare i materiali con una tale accuratezza da fornire una gamma di possibilit\u00e0 estremamente vasta alla realizzazione di eterostrutture. \nIn particolare, tramite l'alternarsi di materiali di banda proibita diversa, esse offrono la possibilit\u00e0 di sviluppare sistemi in cui i portatori di carica sono confinati in spazi a dimensionalit\u00e0 ridotta. In questo modo si possono ottenere materiali pi\u00f9 efficienti da un punto di vista ottico o con maggiore mobilit\u00e0 dei portatori. Proprio per questo, la maggior parte dei dispositivi a semiconduttori prodotti attualmente sono costituiti da etorostrutture: queste sono gli elementi fondamentali di sorgenti e rivelatori ottici ad alte prestazioni e di dispositivi digitali e analogici che richiedano elevate frequenze di funzionamento.\nDal punto di vista matematico, le eterostrutture e le loro propriet\u00e0 possono essere studiate con vari gradi di precisione: dai metodi pi\u00f9 idealizzati, adatti alla modellazione di cristalli particolarmente puri, a quelli in grado di tenere in considerazione impurit\u00e0 del cristallo o drogaggi di vario tipo.\nEterostrutture ideali.\nIn un modello di eterostruttura idealizzato, si parla di perfetto adattamento reticolare quando i vari semiconduttori sono caratterizzati da cristalli della stessa simmetria (per esempio quella della zincoblenda) e con passi reticolari delle stesse dimensioni. Si trascurano quindi effetti di deformazione elastica che potrebbero portare a modificare la struttura a bande del cristallo. In tale modello, si suppone inoltre che il cristallo conservi una totale omogeneit\u00e0 e isotropia nelle direzioni ortogonali alla direzione di crescita, presa lungo un asse cubico.\nIn tali condizioni, si perde dunque la simmetria traslazionale del cristallo nella direzione di crescita: non \u00e8 pi\u00f9 possibile parlare di autofunzioni di Bloch e quindi di teoria a bande in quel verso. Si pu\u00f2 invece continuare a parlare di bande per le direzioni ortogonali a quella di crescita e l'approssimazione di \"perfect lattice matching\" fa s\u00ec che nei vari strati la struttura a bande abbia le stesse simmetrie e le varie bande si riferiscano ad energie diverse. Nonostante ci\u00f2, si ritrova in tutti i semiconduttori dell'eterostruttura uno stesso punto delle bande.\nUna successiva approssimazione, detta di bande piatte, trascura tutti gli effetti di trasporto di carica che si possono verificare alle interfacce dei vari semiconduttori e che possono dare luogo a campi elettrici. Considerate tutte queste approssimazioni, graficando un punto delle bande in funzione della direzione di crescita, si ottiene una funzione costante a tratti.\nFra i modelli di eterostruttura si riconoscono il punto quantico, il filo quantico il pozzo quantico, il super reticolo e il pozzo quantico multiplo. Ogni struttura presenta particolari effetti quantistici generati dalla discretezza degli stati energetici in alcune direzioni spaziali."}
{"id": "208307", "revid": "919135", "url": "https://it.wikipedia.org/wiki?curid=208307", "title": "Funzione analitica", "text": "In matematica, una funzione analitica \u00e8 una funzione localmente espressa da una serie di potenze convergente. Spesso il termine \"funzione analitica\" \u00e8 utilizzato come sinonimo di funzione olomorfa, sebbene quest'ultimo si utilizzi pi\u00f9 spesso per le funzioni complesse (tutte le funzioni olomorfe sono funzioni analitiche complesse e viceversa). Una funzione \u00e8 analitica se e solo se, preso comunque un punto appartenente al dominio della funzione, esiste un suo intorno in cui la funzione coincide col suo sviluppo in serie di Taylor.\nLe funzioni analitiche possono essere viste come un ponte fra i polinomi e le funzioni generiche. Esistono le \"funzioni analitiche reali\" e le \"funzioni analitiche complesse\": simili in alcuni aspetti, differenti in altri. Funzioni di questo tipo sono infinitamente derivabili, ma le funzioni analitiche complesse esibiscono propriet\u00e0 che generalmente non appartengono alle funzioni analitiche reali.\nDefinizione.\nUna funzione formula_1 \u00e8 analitica su un insieme aperto formula_2 della retta reale se per ogni formula_3 in formula_2 si pu\u00f2 scrivere formula_5 come:\ndove i coefficienti formula_7 sono numeri reali e la serie \u00e8 convergente in un intorno di formula_3.\nIn alternativa, una funzione analitica \u00e8 una funzione infinitamente derivabile, ossia una funzione liscia, tale che la sua serie di Taylor\nin ogni punto formula_3 appartenente al dominio, converge a formula_5 per formula_12 in un intorno di formula_3.\nL'insieme di tutte le funzioni analitiche reali appartenenti ad un dato insieme formula_2 si denota di solito come formula_15.\nUna funzione formula_1 definita in un qualche sottoinsieme della retta reale, si dice essere reale analitica al punto formula_12 se esiste un intorno formula_2 di formula_12 nel quale formula_1 \u00e8 reale analitica.\nLa definizione di \"funzione analitica complessa\" \u00e8 ottenuta sostituendo dappertutto \"reale\" con \"complesso\".\nPropriet\u00e0 delle funzioni analitiche.\nTra le principali propriet\u00e0 che caratterizzano le funzioni analitiche ci sono le seguenti:\nUn polinomio non pu\u00f2 valere zero in troppi punti a meno che non sia il polinomio nullo (pi\u00f9 precisamente, il numero di zeri \u00e8 al massimo pari al grado del polinomio). Un'affermazione simile ma pi\u00f9 debole vale per le funzioni analitiche. Se l'insieme degli zeri di una funzione analitica formula_1 ha un punto di accumulazione all'interno del suo dominio, allora formula_1 \u00e8 nulla su tutta la componente connessa del dominio che contiene il punto di accumulazione.\nPi\u00f9 formalmente questa affermazione pu\u00f2 essere espressa nel modo seguente. Se formula_23 \u00e8 una successione di numeri distinti tale che formula_24 per ogni formula_25 e questa successione converge a un punto formula_26 nel dominio formula_2, allora formula_1 \u00e8 identicamente zero nella componente connessa di formula_2 contenente formula_26. Inoltre, se tutte le derivate di una funzione analitica sono nulle in un punto, vale ancora la conclusione precedente.\nQueste affermazioni implicano che le funzioni analitiche siano ancora abbastanza rigide, nonostante il loro maggior numero di gradi di libert\u00e0 rispetto ai polinomi.\nAnaliticit\u00e0 e derivabilit\u00e0.\nTutte le funzioni analitiche (reali o complesse) in un punto formula_3 sono infinitamente derivabili in formula_32, dove formula_33 \u00e8 il raggio di convergenza della serie. Inoltre, si dimostra che nella stessa regione la derivata della funzione coincide con la serie delle derivate (la \"serie derivata\"), ovvero se:\nallora:\nAllo stesso modo, essendo il limite uniforme di una successione di funzioni continue (polinomi), ogni funzione analitica \u00e8 continua (e quindi integrabile) su tutto il suo insieme di convergenza, e la sua primitiva \u00e8 la \"serie primitiva\". In altre parole, se:\nsi ha:\nNon tutte le funzioni reali lisce sono analitiche; ad esempio la funzione definita come:\n\u00e8 liscia in formula_39 ma non \u00e8 analitica in 0. Questo pu\u00f2 essere espresso dall'implicazione (non invertibile):\nLa situazione \u00e8 molto diversa nel caso delle funzioni analitiche complesse. Si pu\u00f2 dimostrare che tutte le funzioni olomorfe su un insieme aperto sono analitiche. Di conseguenza, in analisi complessa, il termine \"funzione analitica\" \u00e8 un sinonimo di \"funzione olomorfa\".\nCondizione sufficiente.\nSe una funzione reale di variabile reale liscia definita su un aperto ha tutte le derivate maggiorabili dai termini di una successione geometrica (di ragione fissata) su un intorno di un dato punto, allora la funzione \u00e8 analitica in quell'intorno. Formalmente, sia formula_41 ed appartenente a formula_42 e sia formula_43. Se esistono formula_44 tali che:\nallora:\nIn particolare, se una funzione ha tutte le derivate limitate da una stessa costante formula_47 su un intervallo, allora \u00e8 ivi analitica (basta porre formula_48 nell'enunciato precedente). Questo mostra che funzioni come seno, coseno, esponenziale, funzioni iperboliche possono essere espresse in termini di serie di potenze sull'intero asse reale:\nDimostrazione.\nDato che la funzione formula_1 \u00e8 liscia, \u00e8 possibile scriverne la formula di Taylor arrestata all'ordine formula_55 (resto secondo Lagrange):\nSe formula_12 si muove nell'intorno di formula_3 di raggio formula_59 si pu\u00f2 usare la maggiorazione (in valore assoluto) garantita dall'ipotesi:\ncio\u00e8 la serie converge puntualmente a formula_1 sull'intervallo formula_62, Q.E.D.\nFunzioni analitiche reali e complesse.\nLe funzioni analitiche reali e complesse hanno importanti differenze, come si pu\u00f2 vedere dalla loro differente relazione con la derivabilit\u00e0. Le funzioni analitiche complesse sono pi\u00f9 rigide in molti sensi.\nSecondo il teorema di Liouville, ogni funzione analitica complessa limitata definita sull'intero piano complesso \u00e8 costante. Questa affermazione \u00e8 chiaramente falsa per una funzione analitica reale, come si vede da\nInoltre, se una funzione analitica complessa \u00e8 definita in una palla aperta intorno a un punto formula_3, la sua espansione in serie di potenze in formula_3 \u00e8 convergente nell'intera palla. Questo non \u00e8 vero in generale per le funzioni analitiche reali. Una palla aperta nel piano complesso \u00e8 un disco bidimensionale, mentre sulla retta reale \u00e8 un intervallo.\nOgni funzione analitica reale su un certo insieme aperto della retta reale pu\u00f2 essere estesa a una funzione analitica complessa su un certo insieme aperto del piano complesso. Comunque non tutte le funzioni analitiche reali definite sull'intera retta reale possono essere estese a una funzione complessa definita sull'intero piano complesso. La funzione formula_5 definita nel paragrafo precedente \u00e8 un controesempio.\nFunzioni analitiche in pi\u00f9 variabili.\nSi possono definire le funzioni analitiche in pi\u00f9 variabili tramite le serie di potenze in queste variabili. Le funzioni analitiche in pi\u00f9 variabili hanno alcune delle propriet\u00e0 delle funzioni analitiche a una variabile. Comunque, soprattutto nel caso delle funzioni analitiche complesse, si trovano nuovi e interessanti fenomeni in pi\u00f9 dimensioni."}
{"id": "208308", "revid": "1005847", "url": "https://it.wikipedia.org/wiki?curid=208308", "title": "Aeroporto di Padova", "text": "LAeroporto di Padova , citato anche con il nome commerciale di Aeroporto Civile di Padova \"Gino Allegri\", \u00e8 un aeroporto italiano situato a circa 3\u00a0km a sud ovest del centro della citt\u00e0 di Padova, tra l'argine del fiume Bacchiglione, la tangenziale e un'area fittamente abitata.\nLa struttura, intitolata alla memoria del tenente pilota Gino Allegri, \u00e8 posta all'altitudine di 13\u00a0m / 44\u00a0ft sul livello del mare, dotata di un piccolo terminal e di due piste, la principale lunga 1\u00a0122 m e larga 30 m (3\u00a0681 x 98\u00a0ft), con orientamento 04/22, fondo in asfalto e dotata di impianto di illuminazione a bassa intensit\u00e0 (LIRL) e sistema di assistenza all'atterraggio PAPI, la secondaria parallela alla prima da 617 x 30 m e fondo in erba.\nL'aeroporto, gestito dalla Aeroporto civile di Padova S.p.A., effettua attivit\u00e0 secondo le regole e gli orari sia IFR che VFR ed \u00e8 aperto al traffico commerciale. Classificato come City airport, questo aeroporto \u00e8 uno dei pochi inseriti nel tessuto urbano di una citt\u00e0.\nLa societ\u00e0 ACP SpA in Liquidazione ha cessato la gestione dell'Aeroporto \"G. Allegri\" di Padova a far data dall'11.12.2014.\nStoria.\nL'aeroporto di Padova viene realizzato durante la prima guerra mondiale assieme ad altri piccoli aeroporti sparsi per i comuni della provincia, in particolare si ricorda l'Aeroporto di San Pelagio nell'omonima frazione di Due Carrare, dove il 9 agosto 1918 la squadriglia \"Serenissima\", sotto la guida di Gabriele D'Annunzio, part\u00ec per il celebre volo su Vienna. Gino Allegri, a cui \u00e8 intitolato l'aeroporto di Padova, mor\u00ec durante l'atterraggio sul campo di San Pelagio.\nDurante gli anni successivi alla prima guerra mondiale l'aeroporto di Padova fu usato per scopi militari ospitando il 1\u00ba Stormo Caccia oggi 1\u00aa Brigata aerea \"operazioni speciali\" fino al 1987, anno in cui venne aperto anche ai voli civili. Il Ministero dei trasporti nel 1995 riconosce l'aeroporto come scalo di interesse sociale per i voli sanitari ed umanitari.\nSede del comando della 1\u00aa Brigata Aerea fino al 31 ottobre 2009, l'Aeronautica Militare sta procedendo a dismettere la propria base militare; inoltre era sede di un gruppo squadroni AVES (oggi gi\u00e0 interamente trasferito a Bolzano, al 54\u00b0), la cui base \u00e8 oggi chiusa ed in stato di abbandono.\nQuesto aeroporto \u00e8 aperto al traffico di voli turistici nazionali e internazionali, voli di linea charter, privati di imprenditori, commerciali e cargo nazionali ed internazionali e voli militari di elicotteri e velivoli leggeri. \nQui ha sede anche l'Aeroclub di Padova con la sua scuola volo e di volo a vela.\nQuello che per\u00f2 rende questo aeroporto importante sono soprattutto i voli sanitari e di emergenza per malati gravi e per i trapianti di organi. L'aeroporto \u00e8 la base di partenza del servizio di elisoccorso del SUEM di Padova.\nIl futuro dell'aeroporto.\nAll'aeroporto di Padova non esistono voli di linea regolari: alcuni progetti di potenziamento dello scalo sono stati contrastati dagli abitanti delle zone circostanti, in quanto la struttura si trova pienamente integrata nel centro urbano, e l'implementazione di voli creerebbe non pochi problemi per la vivibilit\u00e0 dei quartieri interessati; anzi, vi sono dei comitati che si battono per la chiusura completa dello scalo e la sua riconversione in parco. Nel 2006 e nel 2007 la gestione dell'aeroporto da parte della \"Save Spa\" ha chiuso i bilanci in forte deficit."}
{"id": "208309", "revid": "119934460", "url": "https://it.wikipedia.org/wiki?curid=208309", "title": "Venice (Los Angeles)", "text": "Venice \u00e8 un quartiere della parte ovest della citt\u00e0 di Los Angeles.\n\u00c8 conosciuto per la spiaggia (\"Venice Beach\") ed i canali (da cui il nome, traduzione in inglese di Venezia), ma anche per l'aspetto \"boh\u00e9mien\" della sua area residenziale e per la folcloristica passeggiata lungomare (\"Ocean Front Walk\").\nStoria.\nVenice fu fondata da Abbot Kinney nel 1905 sul modello rinascimentale della citt\u00e0 di Venezia (canali, gondole e gondolieri annessi) con l'idea che diventasse un importante centro di turismo e divertimento, cosa che fu una realt\u00e0 sino agli anni venti. La scoperta del petrolio, con il conseguente inquinamento dei canali in seguito per lo pi\u00f9 asfaltati e trasformati in strade, ed un colossale incendio che distrusse completamente il molo e le sue installazioni, segnarono l'inizio del declino del distretto. Solo negli anni ottanta l'amministrazione di Los Angeles ha intrapreso una politica di recupero della zona, che da quartiere degradato si \u00e8 trasformato in un luogo di residenza ambitissimo. La spiaggia di Venice \u00e8 ricordata anche come luogo dove, nel 1965, Jim Morrison e Ray Manzarek fondarono la rock band The Doors.\nArchitettura.\nVenice \u00e8 per lo pi\u00f9 costituita da villette in legno strutturale o case basse delle forme pi\u00f9 varie e variegatamente colorate se non decorate con veri e propri murales; tra gli edifici pi\u00f9 originali c'\u00e8 l'edificio a forma di binocolo costruito da Frank Gehry.\nstrade ampie e spiagge che si perdono all'orizzonte.\nAttrazioni.\nVenice Beach \u00e8 una delle mete pi\u00f9 turistiche dell'intera area di Los Angeles, per via delle piste ciclabili e pedonali che costeggiano il mare, popolate da una comunit\u00e0 eterogenea dove si mescolano giocatori di hockey a rotelle, pattinatori, skaters (\u00e8 qui presente uno dei pi\u00f9 importanti skatepark), artisti di strada e persone che al tramonto meditano di fronte al sole calante. Famosa \u00e8 la Muscle Beach, la palestra aperta sulla spiaggia. Un altro luogo noto di Venice Beach sono i campi da pallacanestro del Venice Beach Recreation Center a ridosso della spiaggia, talvolta popolati anche da giocatori NBA. Come molte altre zone di Los Angeles, la spiaggia di Venice \u00e8 molto popolata e ricca di vivacit\u00e0 anche di notte."}
{"id": "208310", "revid": "1305772", "url": "https://it.wikipedia.org/wiki?curid=208310", "title": "Pachacamac", "text": "Pachacamac si pu\u00f2 riferire a:"}
{"id": "208312", "revid": "52953", "url": "https://it.wikipedia.org/wiki?curid=208312", "title": "Westwood (Los Angeles)", "text": "Westwood \u00e8 un distretto occidentale del municipio di Los Angeles. Sviluppato dalla famiglia Janss negli anni venti, \u00e8 noto soprattutto per essere la sede dell'Universit\u00e0 della California (UCLA). \u00c8 abitato da una consistente comunit\u00e0 persiana. La parte pi\u00f9 orientale del distretto \u00e8 spesso ritenuta essere un quartiere distinto, denominato Holmby Hills."}
{"id": "208313", "revid": "287204", "url": "https://it.wikipedia.org/wiki?curid=208313", "title": "Arrigo Cervetto", "text": "Fondatore nel 1965, con Lorenzo Parodi, di Lotta Comunista.\nGli inizi dell'impegno politico.\nArrigo Cervetto nacque a Buenos Aires, in Argentina, da genitori italiani, Amedeo Cervetto e Bernardina Pasquino, originari entrambi della Liguria.\nRientrato in Italia, nella stessa regione ligure, inizia a lavorare giovanissimo, venendo assunto come apprendista nel complesso siderurgico dell'ILVA di Savona. Proprio l'esperienza di fabbrica \u00e8 il primo fattore decisivo nella sua formazione e vero motivo ispiratore nelle sue ricerche storiche degli anni cinquanta.\nEntra nella battaglia politica nel pieno della Seconda guerra mondiale e il 25 luglio 1943 prende parte alle prime manifestazioni dopo la caduta di Mussolini. Dopo l'8 settembre partecipa alla Guerra di Liberazione contro il nazi-fascismo nella Langa piemontese, rimanendo ferito nel luglio del 1944 e guadagnandosi la Croce al merito.\nProveniente dal PCI al quale resta iscritto solo per un anno (25 aprile 1945-primavera 1946), assieme ad alcuni amici e compagni come Piero Parisotto e Antonio Bogliani, matura il rifiuto della politica di Togliatti che con la \"svolta di Salerno\" aveva sancito, almeno culturalmente, la rottura con la tradizione di non-collaborazione con le forze \"borghesi\" condivisa da gran parte della sinistra italiana (anarchici, comunisti, socialisti massimalisti) dell'epoca prefascista e si definisce \"anarchico\".\nSi avvicina, cos\u00ec al comunismo libertario ed \u00e8 proprio a Savona che il movimento anarchico, molto radicato, ha una figura prestigiosa come Umberto Marzocchi, con cui Cervetto entra in un rapporto politico e umano profondissimo. Nel 1948 incontra anche Pier Carlo Masini e Lorenzo Parodi che rimarr\u00e0 suo compagno di lotta per tutta la vita.\nIn quegli anni Cervetto, operaio autodidatta, inizia a leggere e a studiare i classici del marxismo, Marx, Engels, Lenin e Gramsci, avvicinandosi sempre pi\u00f9 alle posizioni marxiste. Scrive: \"mi identificherei come marxista-anarchico. Per\u00f2 non so ancora: molto, molto devo ancora leggere, studiare, vagliare [...].\"\nNel marzo del 1950, partecipa al convegno organizzato a Genova-Pontedecimo dalla Federazione Anarchica Ligure, sostenendovi le posizioni del gruppo di iniziativa \u00ab\"per un movimento orientato e federato\"\u00bb che si propone di combattere il \"nullismo\" anarchico e di dare alla Federazione Anarchica Italiana (FAI) una prospettiva di lotta politica concreta. Nasce qui la collaborazione con il giornale milanese il \"Libertario\" che dal maggio 1950 al maggio 1951 ospiter\u00e0 21 articoli di Cervetto sui temi della guerra fredda e della decolonizzazione e a \"L'Impulso\" (1950-57), organo dei GAAP con l'approfondimento dei temi dell'imperialismo e della natura sociale dell'URSS.\nProprio partendo dallo studio dell'opera di Lenin \"L'imperialismo, fase suprema del capitalismo\", Cervetto sviluppa la teoria dell'imperialismo unitario che si oppone alla visione bipolare del mondo e alla divisione del mercato mondiale in due campi, quello \"socialista\" dei paesi legati all'URSS e quello \"capitalista\" degli USA e dei paesi occidentali. In essa Cervetto, partendo dalle tesi di Bordiga sulla natura sociale dell'URSS vista come una forma di capitalismo di Stato, sostiene che tutte le potenze in gioco sono imperialiste e che l'ineguale sviluppo di crescita economica porta ad una continua lotta per accaparrarsi e conquistare nuovi mercati per esportare capitali e merci. Non c'\u00e8 quindi differenza di natura tra i due \"blocchi\".\nSempre a Genova-Pontedecimo, il 24-25 febbraio 1951, \u00e8 tra i fondatori dei \"Gruppi Anarchici di Azione Proletaria\" (GAAP), presentando le Tesi sulla \"Liquidazione dello Stato come apparato di classe\". In esse si sostiene che \"la rivoluzione sociale, instauratrice di una societ\u00e0 senza classi, si compie con la simultanea liquidazione della borghesia come classe e dello Stato come apparato di classe\" e che \"\u00e8 compito delle organizzazioni proletarie di massa (consigli di fabbrica, collettivit\u00e0 agricole, comitati popolari) espropriare il regime capitalistico delle sue strutture ed assumerne la gestione diretta e collettiva\".\nNei GAAP convivono una tradizione socialista libertaria, rappresentata da Pier Carlo Masini, ed una di ispirazione marxista e leninista, rappresentata da Cervetto. Proprio la divergenza delle diverse posizioni porter\u00e0 in seguito alla rottura definitiva con Masini (1958).\nNelle relazioni ai successivi convegni annuali dei GAAP Cervetto partir\u00e0 da questo assunto per approfondire l'analisi delle contraddizioni imperialistiche, spingendo i militanti a concentrare l'attenzione sui temi della politica internazionale e sulle conseguenti crisi, ancora \"periferiche\" (moti operai di Berlino Est, opposizione della classe operaia francese alla Guerra d'Indocina, ecc).\nNel dicembre del 1950, Cervetto verr\u00e0 licenziato dall'ILVA di Savona in ristrutturazione e nel maggio del 1951 ritorner\u00e0 in Argentina dove star\u00e0 per un anno, fino al maggio 1952.\nIl ritorno a Savona lo vedr\u00e0 subito impegnato nella lotta politico-teorica e nello sforzo organizzativo per raggruppare e formare un nucleo di quadri rivoluzionari. Rimasto senza un salario per vivere Cervetto accetta la proposta della Biblioteca Feltrinelli di approntare una bibliografia del movimento operaio di Savona. In quegli anni approfondir\u00e0 la ricerca storica sulle origini di quella coscienza di classe nel proletariato in cui ha mosso i primi passi: tra il 1954 e il 1958 pubblica tre studi, su \"Le lotte operaie alla Siderurgica di Savona, 1861-1913\", su \"La crisi del movimento operaio savonese e l'attivit\u00e0 di G. M. Serrati nel 1912\" e su \"Dopoguerra rosso e avvento del fascismo a Savona\", e lavora ad uno studio sulla Resistenza a Savona. In seguito, per mantenersi, accetter\u00e0 un lavoro come rappresentante della casa editrice Giulio Einaudi Editore.\nCervetto definir\u00e0 questo primo periodo dello sviluppo del partito, fino al 1956, \"lotta per l'internazionalismo\".\nLa collaborazione con \"Azione Comunista\".\nNel 1953 muore Stalin e in URSS inizia la fase del disgelo. Lo stalinismo entra in crisi e ci\u00f2 si riflette anche all'interno del PCI con lo scontro tra Pietro Secchia e Palmiro Togliatti. \u00c8 in questo frangente che Giulio Seniga, gi\u00e0 assistente di Secchia all'organizzazione del PCI, d\u00e0 vita nel 1954 al movimento di \"Azione Comunista\" che si fa portavoce del dissenso all'interno del PCI.\nNel 1956 in seguito ai fatti di Ungheria e al \"Rapporto Krushiov\" la crisi dello stalinismo accelera bruscamente e a giugno esce il giornale \"Azione Comunista\". A dicembre, Azione Comunista insieme alle diverse correnti antistaliniste storiche, i GAAP, il PC Internazionalista di Onorato Damen, i trotskisti dei Gruppi Comunisti Rivoluzionari di Livio Maitan danno vita al \"Movimento della Sinistra Comunista\" con la manifestazione al cinema Dante di Milano.\nCervetto, pur contrario, in seguito alla decisione del Comitato Nazionale dei GAAP viene inviato a Milano per collaborare al giornale. Lo far\u00e0 fino all'agosto del 1956 sforzandosi di contrastarne il massimalismo e l'estremismo ma \u00e8 soprattutto la sua analisi e definizione dell'URSS come di \"capitalismo di stato\" e imperialismo inserito ormai nel mercato mondiale a creare le divergenze pi\u00f9' acute. Fra i promotori di Azione comunista ci sono, oltre a Seniga, altri ex-PCI come Raimondi, No\u00e8, Vinazza ancora sostenitori del \"mito\" stalinista dell'Urss, Pier Carlo Masini sempre pi\u00f9 orientato verso il PSI e Bruno Fortichiari uno dei fondatori del Partito comunista d'Italia a Livorno. Collabora al giornale anche Giorgio Galli.\nNel 1957 i GAAP si sciolgono e confluiscono in Azione Comunista e al primo convegno nazionale del Movimento della Sinistra Comunista il 3 e 4 novembre del 1957 a Livorno Cervetto e Parodi, ormai su posizioni nettamente leniniste, espongono in modo organico la propria visione strategica, presentando le \"Tesi sullo sviluppo imperialistico, sulla durata della fase controrivoluzionaria e sullo sviluppo del partito di classe\" note come \"Tesi del '57\".\n(Cfr. ).\nIn esse, affrontando l'analisi del ciclo mondiale di sviluppo del capitalismo, si escludeva esplicitamente la possibilit\u00e0 di una crisi mondiale a breve e si indicava come prioritaria la formazione del partito di classe a partire da \"un profondo ed appassionato lavoro teorico\".\nMa la differenza delle posizioni porta di li a poco all'allontanamento di Masini e Seniga 1959 che si ritrovano nel PSI dopo l\"apertura\" di Pietro Nenni.\nNel 1959 si profila il rientro di Cervetto e Parodi della redazione di Azione Comunista. Ma la forza organizzativa dopo l'allontanamento di Masini e Seniga \u00e8 molto pesante: perdita di militanti, demoralizzazione, allontanamenti.\nLimitata cos\u00ec la possibilit\u00e0 di fare azione politica attiva, il 1960-61 sono per Cervetto e Parodi soprattutto anni di studio e analisi teorica sulla Cina definita come un \"nascente capitalismo di stato\", sulla questione coloniale e sull'Europa come nuovo blocco economico.\nNel 1963 la divergenza di posizioni provoca la rottura anche con Raimondi ed altri ex-PCI simpatizzanti per la Cina e il movimento maoista che si allontanano dal giornale in aperta polemica con le tesi di Cervetto riguardanti la Cina maoista vista come risultato di una rivoluzione democratico-borghese e come capitalismo di stato.\nNel 1963 Cervetto e Fortichiari decidono di trasferire la redazione e stampa del giornale a Genova e da aprile 1964 viene pubblicata una serie di articoli di Cervetto, che hanno l'obiettivo di \u00ab\"mettere in chiaro le linee fondamentali della concezione leninista del partito\"\u00bb, muovendo con Lenin dall'idea primaria di Karl Marx \u00ab\"di un processo storico naturale di sviluppo delle formazioni economico-sociali\"\u00bb.\nSi tratta di uno studio (che sar\u00e0 raccolto due anni dopo in volume, con il titolo di \"Lotte di classe e partito rivoluzionario\", e pi\u00f9 volte ripreso fino alla sesta edizione del 2004) sulla concezione leninista dell'azione politica, vista come fondamento scientifico della soluzione \u00ab\"ai problemi lasciati insoluti dall'inclinazione oggettivista di Amadeo Bordiga e da quella soggettivista di Trotsky\"\u00bb.\nCervetto ricerca questa soluzione ritrovando il nesso organico tra il \"Capitale\" di Marx e il \"Che fare?\" di Lenin; partendo di qui affronta poi il tema della coalizione operaia, della legge economica che la determina ma anche della coscienza politica di classe, portata dall'esterno dei rapporti tra operai e padroni; nell'ultimo capitolo centra infine il ruolo del partito rivoluzionario sulla definizione della strategia, come \u00ab\"risultato di un'analisi scientifica di una determinata fase della lotta delle classi\"\u00bb.\nNasce \"Lotta comunista\".\n\u00c8 su queste basi che, esauritasi la convivenza di posizioni ormai incompatibili, Cervetto nel 1965 pu\u00f2 voltare pagina rispetto all'esperienza di \"Azione comunista\", e formare una nuova organizzazione pienamente omogenea: nel dicembre 1965 esce il primo numero di \"Lotta Comunista\" e prende avvio un vasto lavoro di insediamento organizzativo.\nDal 1948 al 1995 Arrigo Cervetto ha scritto 794 articoli. Entro il 1963 ne sono stati pubblicati 241, dal 1964 in poi 553. Essi sono apparsi per la maggior parte su \u201cUmanit\u00e0 Nova\u201d, \u201cVolont\u00e0\u201d,\u201cAmico del popolo\u201d, \u201cLibertario\u201d, \u201cImpulso\u201d, \u201cPrometeo\u201d, \u201cAzione Comunista\u201d e, dal dicembre 1965, \u201cLotta Comunista\u201d. Da ricordare anche \u201cAgitazione\u201d, il \u201cBollettino interno della sinistra comunista\u201d, \u201cOrientamenti\u201d e le riviste a carattere storico \u201cMovimento Operaio\u201d, \u201cRivista storica del socialismo\u201d e \u201cMovimento operaio e socialista in Liguria\u201d.\nI temi trattati riguardano per una gran parte, 340 articoli, l\u2019analisi delle tendenze dell\u2019ineguale sviluppo economico e politico dell\u2019imperialismo e del mercato mondiale. Il resto riguarda i temi teorici, per 202 articoli, il ciclo italiano nei suoi aspetti economici e politici, la lotta per l\u2019insediamento del partito leninista, ricerche storiche, scritti minori. \nIl consolidamento e lo sviluppo di questo lavoro permetteranno a Cervetto d'iniziare una lunga attivit\u00e0 di sistemazione della sua cinquantennale produzione teorica, al fine di pubblicare in forma organica i principali temi della sua analisi:\nCervetto muore a Savona il 23 febbraio 1995, ma la pubblicazione dei suoi scritti prosegue a cura delle Edizioni Lotta Comunista. Dopo il 1995 escono cos\u00ec:\nDal 2015 \u00e8 in corso sempre presso le Edizioni Lotta Comunista la pubblicazione delle Opere complete di Cervetto in 27 volumi.\nAlcuni dei principali testi di Cervetto sono tradotti in lingua francese, inglese, tedesca, russa (a cura delle Editions Science Marxiste di Parigi) e greca (ad opera delle edizioni Diethnismos di Atene)."}
{"id": "208314", "revid": "125859647", "url": "https://it.wikipedia.org/wiki?curid=208314", "title": "Daniele Piombi", "text": "Biografia.\nDaniele Piombi nacque a San Pietro in Casale, in provincia di Bologna, il 14 luglio 1933. Suo padre Giulio fu un istruttore del Ministero della pubblica istruzione mentre la madre Erminia Iole (anch'essa di cognome Piombi) era una professoressa. Di estrazione borghese, aveva anche un fratello, divenuto un noto avvocato. Dopo aver frequentato le scuole elementari a San Pietro, si trasfer\u00ec a Reggio Emilia, a causa del lavoro del padre. Qui frequent\u00f2 il liceo, poi si iscrisse alla facolt\u00e0 di scienze politiche dell'Universit\u00e0 di Firenze, avendo come docente di storia Giovanni Spadolini. Nel 1967 conobbe Mirella, sposata il 6 giugno 1980.\nMuore a 83 anni, a Milano il 18 maggio 2017. Dopo i funerali milanesi, viene riportato in Emilia e tumulato nella cappella di famiglia nel cimitero di Boretto, comune d'origine del padre.\nLa carriera televisiva.\nIl suo amore per il giornalismo e per lo spettacolo risale agli anni dell'universit\u00e0 quando inizi\u00f2 ad esibirsi in riviste studentesche. Deve il suo ingresso nel mondo dello spettacolo all'incontro con un impresario modenese che gli offr\u00ec di presentare una \"tourn\u00e9e\" dei sei cantanti in gara al Festival di Sanremo 1956: Luciana Gonzales, Clara Vincenzi, Franca Raimondi, Tonina Torrielli, Ugo Molinari e Gianni Marzocchi, che si esibirono per tutta l'Emilia Romagna.\nIn quella occasione fu notato da Gian Stellari, il quale lo invit\u00f2 a fare un provino alla RAI di Torino, dove gli fu chiesto di improvvisare una telecronaca.\nNella seconda met\u00e0 degli anni cinquanta si trasfer\u00ec a Milano, dove si realizzavano i programmi di maggior successo dell'epoca. In questo contesto ha esordito ventiduenne nel programma televisivo \"Viaggiare\", trasmesso dalla Rai nel 1955, condotto in coppia con Ren\u00e9e Longarini, che ha segnato l'inizio di una lunga carriera televisiva e radiofonica, abbandonando definitivamente le ambizioni da giornalista. Il programma, in onda il luned\u00ec sera dopo un film, era una rubrica che informava i telespettatori (o teleabbonati, come allora si chiamavano), sugli orari dei treni, sui nuovi itinerari che offriva l'Alitalia, sulle possibili mete turistiche italiane ed europee, racconti di viaggio, e vari resoconti di manifestazioni locali che si svolgevano in tutto il Paese.\nDa quel momento gli vennero anche affidate molte trasmissioni dell'ultimo dell'anno, rassegne e manifestazioni estive, spesso correlate all'ambito del turismo.\nSuccessivamente, il suo nome si \u00e8 legato a molte importanti manifestazioni canore della televisione italiana: il \"Cantagiro\", \"Un disco per l'estate\", il \"Festival di Napoli\" (di cui ha condotto quattro edizioni per la RAI e due per Napoli Canale 21, con la denominazione \"Festival della Canzone Napoletana e Nuove Tendenze\"), \"Piccola ribalta\", trasmissione musicale della RAI di cui ha condotto sei edizioni, l'edizione del 1967 del Festivalbar, presentata in coppia con Vittorio Salvetti, e i collegamenti dal Casin\u00f2 per tre edizioni del Festival di Sanremo, nel 1980, 1982 e 1983.\nNel 1960 invent\u00f2 il \"Premio Regia Televisiva\", manifestazione che attribuisce i cosiddetti Oscar Tv, l'equivalente televisivo del premio David di Donatello per il cinema, del Premio Ubu per il teatro, e del Festival di Sanremo per la musica, in Italia.\nIl longevo programma, da lui condotto a partire dal 1961, partito dall'hotel Astoria di Reggio Emilia, si \u00e8 svolto negli anni a Salsomaggiore Terme, Milazzo, Sanremo e Giardini Naxos. Dal 1969 al 1984, il premio fu anche promosso sulle pagine di TV Sorrisi e Canzoni, all'epoca diretto da Gigi Vesigna, affiancando cos\u00ec il premio della critica a quello dei lettori. La rivista sponsorizz\u00f2 il premio fino all'acquisizione di quest'ultima da parte di Silvio Berlusconi, abbandonandolo in favore del neonato \"Gran Premio Internazionale dello Spettacolo\", anche noto come Telegatto.\nDurante le prove del Festival di Sanremo 1967, fu raccolta da Daniele Piombi e trasmessa da Radio Montecarlo, l'ultima intervista a Luigi Tenco, a poche ore dal suo suicidio, avvenuto la stessa notte, nella quale il cantautore descriveva la canzone che avrebbe cantato di l\u00ec a qualche ora (\"Ciao amore, ciao\"), dicendosi pure certo di vincere il Festival.\nNel 1980 ha preso parte al controverso \"C'era due volte\" diretto da Enzo Trapani, programma con Ilona Staller in cui rivisitava in chiave ironica e dissacrante le favole pi\u00f9 celebri.\nNel 1982 ha condotto il variet\u00e0 \"Due di tutto\" dello stesso regista, dove al presentatore veniva chiesto di fare il verso a s\u00e9 stesso, con improbabili collegamenti da luoghi termali con finti personaggi dello spettacolo, dimostrando una buona dose di autoironia.\nNegli anni successivi ha condotto numerose trasmissioni legate alla musica come \"Canzoniere italiano\" e \"Anteprima Sanremo\", e dopo essere stato commentatore per la RAI dell\"'Eurovision Song Contest 1988\", nel biennio 1988-1989 ha condotto due edizioni della manifestazione canora \"Napoli prima e dopo\".\nNel 1990 ha interpretato un presentatore, facilmente identificabile in se stesso, ne \"I promessi sposi\" de Il Trio (Marchesini-Solenghi-Lopez). Nel biennio 1992-1993 ha condotto due edizioni della manifestazione benefica \"Telethon\". Nel 1994 ha condotto da Sanremo la trasmissione di Rai 3 \"Sanremo romantica\", insieme a Marco Vigiani.\nNell'estate del 1995 ha presieduto una giuria di vip nella trasmissione di Rai 1 \"Stelle sull'acqua\", condotta da Carmen Russo e Nino Frassica. Nel 1998 ha condotto su Rai 1 \"Linea bianca\", programma dedicato alle localit\u00e0 montane italiane.\nIl suo pi\u00f9 recente impegno televisivo si \u00e8 svolto per Rai International, dove ha realizzato dieci puntate sul \"Made in Italy\", dedicate agli stilisti, alla moda di gioielli e pelletterie italiani e, nello stesso periodo, ha realizzato il documentario \"L'itinerario di Colombo nella Repubblica Dominicana\", venduto in tutto il mondo.\nA partire dagli anni duemila, la sua attivit\u00e0 televisiva si \u00e8 concentrata esclusivamente sull'Oscar TV, che ha continuato a condurre annualmente fino al 2015 (l'ultima edizione del 2016 non and\u00f2 in onda, come consueto, sulle reti Rai), limitandosi a partecipare come ospite in vari programmi.\nCarosello.\nDaniele Piombi ha partecipato anche ad alcuni episodi della rubrica pubblicitaria giornaliera sulla 1\u00aa rete televisiva pubblica: \"Carosello\".\nL'esperienza delle TV private.\nA partire dagli anni settanta Daniele Piombi, ha alternato alla conduzione di programmi RAI, molte esperienze sulle prime emittenti televisive private, per le quali, nel periodo di loro maggiore affermazione e diffusione, ha condotto anche cinque trasmissioni alla settimana.\n\u00c8 apparso su Telebiella, la prima televisione privata italiana, nella prima met\u00e0 degli anni settanta, e successivamente ha condotto alcuni programmi musicali su TV Koper-Capodistria, emittente slovena che trasmetteva anche in lingua italiana.\nSuccessivamente lavor\u00f2 per Teletna, emittente catanese per la quale ha presentato ogni gioved\u00ec sera il programma \"Strapiombando\", trasmissione \"fiume\" che iniziava alle ventuno e terminava alle due del mattino. L\u2019emittente ed il programma erano visti in tutta la Sicilia, in Calabria e in parte della Tunisia. In un'intervista, Daniele Piombi dichiar\u00f2: \"Fu un successo incredibile, in quelle zone riuscimmo a battere Mike Bongiorno e la Rai\".\nSuccessivamente lavor\u00f2 per l'emittente bolognese Telesanterno, dove ha condotto per cinque stagioni \"Ed \u00e8 subito sabato\", un talk-show inframezzato da quiz, dove intervenivano ospiti del mondo dello sport, della politica, del teatro e della canzone, per la regia di Giampaolo Gulmanelli.\nPer Tele Monte Penice, emittente di Pavia, captata in quasi tutta la Lombardia e il Piemonte, ha condotto \"Slot machine\" e \"Controtestata\", due quiz musicali da lui stesso ideati. I programmi erano entrambi curati da Ruggero Muttarini: due concorrenti venivano interrogati su domande inerenti notizie apparse sui quotidiani della settimana, idea ripresa in seguito anche da Mike Bongiorno per il programma \"Flash\" in cui proponeva domande basate sull'attualit\u00e0 e tratte da notizie dei maggiori quotidiani.\nPer Antennatre Lombardia ha condotto \"Effetto spettacolo\" ed \"Effetto concerto\". L'attivit\u00e0 sulle reti private \u00e8 proseguita anche negli anni ottanta: Dal Teatro Politeama, ha condotto per un'edizione (nel 1981), del \"Festival della Canzone Napoletana e Nuove Tendenze\", insieme ad Adriana Russo e Enzo Berri, su Napoli Canale 21.\nSu Telelombardia (allora Telelombardia 1) ha condotto \"Gioved\u00ec alle nove\", trasmissione curata nuovamente da Ruggero Muttarini, e successivamente \"Marted\u00ec otto \u00bd\", per la regia di Roberto Valentini. In questi programmi, Piombi intervistava personaggi della politica, della cultura, dello sport, e dello spettacolo, in un clima colloquiale e intimo, antesignano di molti programmi di la a venire.\nNel 2012 \u00e8 stato ospite nel programma televisivo \"80 nostalgia\", in onda in \"syndication\" in tutta Italia. Sempre su queste reti, sono andati in onda molti spot pubblicitari su Telenova, realizzati da Piombi per aziende locali.\nAltre attivit\u00e0.\nOltre ai programmi televisivi, ha condotto e presenziato a molte manifestazioni non riprese dalla televisione: per quasi trent'anni, \u00e8 stato portavoce a Quattro Castella (in provincia di Reggio Emilia), di un corteo storico che rievoca l'incoronazione a vice regina di Italia di Matilde di Canossa.. Dal 2001 al 2010 ha presentato il \"Grand Prix Corallo\" nella citt\u00e0 sarda di Alghero, dove risiedeva abitualmente durante i periodi di vacanza.\nHa condotto anche \"SONORA una musica per il cinema\" da Praia a Mare, premio internazionale destinato a compositori di colonne sonore. Ha condotto per alcuni anni il \"Festival della canzone dialettale\", organizzato dal Comune di Ospedaletti, in Liguria. Collaborava con il quotidiano di Messina e del Mezzogiorno \"Gazzetta del Sud\", come editorialista..\nOccasionalmente Daniele Piombi si \u00e8 cimentato anche nell'attivit\u00e0 musicale. \nNel 1967 figura come produttore del singolo \"Ero l'attendente del Kaiser/Un amore di sasso\", su etichetta Ariston Records, per il gruppo de I Bruzi.\nNel 1978 scrive il brano \"Bambola di pezza\", per il cantante Niko La Notte, e nel 1982 \u00e8 l'autore del singolo interpretato da Maison Blanche \"Ed \u00e8 subito sabato/Kamikaze\", sigla del programma omonimo condotto da Piombi su Telesanterno nel 1982.\nImitatori.\n\u00c8 stato spesso imitato da Alighiero Noschese, mettendo in evidenza il suo modo di fare, raffinato e sbadato.\nLa critica.\nAlberto Bevilacqua, in occasione della partecipazione di Piombi al Festival di Sanremo 1982, scrisse sul \"Corriere della Sera\" Il conduttore comment\u00f2: "}
{"id": "208335", "revid": "712828", "url": "https://it.wikipedia.org/wiki?curid=208335", "title": "Kreia", "text": "Kreia (anche nota con il suo nome Sith Darth Traya) \u00e8 un personaggio cieco e sensibile alla Forza dell'universo espanso fantascientifico di Guerre stellari, comparso nel videogioco \".\nNonostante i suoi primi anni di vita siano avvolti nel mistero, Kreia fu addestrata nell'Ordine dei Jedi nei suoi primi anni di vita, che tuttavia la cacci\u00f2 durante le guerre mandaloriane. Questo allontanamento la port\u00f2 sul pianeta di Malachor V dove divenne un maestro Sith con il nome di Darth Traya e in seguito form\u00f2 il triumvirato Sith (con Darth Sion e Darth Nihilus). Dopo l'esilio da parte dei Sith si rese conto di come i due ordini utilizzassero la Forza unicamente per i loro scopi, negando quindi la divisione tra lato chiaro e lato oscuro della Forza. Per ottenere la sua vendetta and\u00f2 in cerca di Meetra Surik, divenendone guida e mentore.\nIl personaggio appare esclusivamente in ', anche se \u00e8 uno dei personaggi giocabili in '. Nonostante questa sua unica apparizione, Kreia \u00e8 stata positivamente ricevuta da pubblico e critica, venendo inserita tra i Sith pi\u00f9 importanti dell'universo espanso.\nPersonaggio.\nConcezione e sviluppo.\nUn primo bozzetto per il personaggio di Kreia la poneva a capo di una societ\u00e0 matriarcale sul pianeta Telos IV, che il giocatore avrebbe dovuto liberare nel gioco \". Dopo la firma del contratto di licenza tra LucasArts ed Obsidian Entertainment il bozzetto fu scartato, anche se alcuni suoi tratti e alcune sue caratteristiche furono mantenute per un possibile riutilizzo.\nCreata da Chris Avellone, Kreia fu ispirata da un'altra creazione di Avellone: Ravel Puzzlewell, dal gioco \"\", anche se l'inserimento del personaggio nell'universo di \"Guerre stellari\" l'ha differenziata molto dal modello originale. Secondo lo stesso autore, Kreia \u00e8 il ricettacolo per porre tutte le domande sull'universo di \"Guerre stellari\".\nCaratterizzazione.\nL'autore scelse di ispirarsi per il personaggio di Kreia ad altri due personaggi dell'universo di \"Guerre stellari\": Obi-Wan Kenobi e Palpatine, accostando quindi il carisma e la saggezza del primo con la malvagit\u00e0 e spregiudicatezza del secondo.\nIl nome Kreia a sua volta deriva dal nome di Leila Organa (Leia nella versione inglese), in quanto le due posseggono una funzione simile di aiutante, nonostante il loro passato possa suggerire altrimenti.\nAspetto.\nNel videogioco \"\", Kreia appare come un'anziana donna umana cieca dalla pelle pallida. La cecit\u00e0 deriva dalla preferenza nell'utilizzo della Forza per vedere e percepire il mondo circostante, ritenendo la vista sensibile ingannevole. I capelli grigi sono raccolti in due trecce parallele che scendono sui lati del volto. Il colore degli occhi \u00e8 originariamente grigio a causa dell'atrofia ottica secondaria, ma con il passaggio al Lato Oscuro, diventano neri.\nDai dialoghi del videogioco, si apprende che in passato \u00e8 stata un'insegnante e maestra dell'Ordine dei Jedi, e tra i suoi allievi figura Revan, protagonista del . Dopo esser stata cacciata dall'Ordine, addestra altri due apprendisti: Darth Nihilus e Darth Sion, con cui costituir\u00e0 il triumvirato dei Sith, e che poco tempo dopo la tradiranno ed esilieranno.\nBiografia.\nPrimi anni.\nKreia nacque su un pianeta sconosciuto intorno al BBY e venne trovata dai Jedi, che la portarono a Coruscant per essere addestrata nell'Ordine, probabilmente prima della grande guerra Sith. Con il tempo divent\u00f2 un Maestro Jedi, con il ruolo di storica, ma non ricevette mai un posto nel consiglio. Kreia addestr\u00f2 molti allievi, tra cui figur\u00f2 Revan, e trasmise ai suoi allievi la propria concezione della Forza, che non vedeva come divisa in due parti, ossia lato oscuro e lato chiaro, ma come una sola cosa, avendo opinioni simili a quelle di Jolee Bindo.\nMolti dei suoi allievi passarono al Lato Oscuro, compreso Revan, che dopo di lei ebbe altri maestri, come Dorak, Zhar Lestin e Arren Kae, e ci\u00f2 costrinse la maestra Atris e il Consiglio ad esiliarla.\nSignora del Tradimento.\nCon l'esilio decise di capire la ragione della caduta di Revan e per questo visit\u00f2 tutti i luoghi in cui era stato. Quando arriv\u00f2 su Malachor V scopr\u00ec la presenza di un'antica accademia Sith, l'Accademia Trayus, e decise di studiare le vie dei Sith, cadendo fatalmente nel Lato Oscuro, e assumendo il nome di Darth Traya, signora del tradimento.\nNell'accademia scopr\u00ec di non essere sola: altri due studenti, Nihilus e Sion, studiavano i segreti dei Sith. Darth Traya, essendo pi\u00f9 potente nella Forza, manipol\u00f2 i due e prese il ruolo di maestra dando loro il titolo di Signori dei Sith, con i nomi rispettivamente di Darth Nihilus e Darth Sion.\nDopo qualche tempo, in linea con la sua visione della Forza, Traya cominci\u00f2 a incorporare nei suoi insegnamenti anche il Lato Chiaro, spiegando che si sarebbe dovuta condurre una \"guerra d'ombra\" contro i Jedi, per sconfiggerli ma senza ucciderli. I due apprendisti decisero di ribellarsi per esiliarla dall'ordine Sith, perch\u00e9 ritenevano di essere indeboliti dai suoi insegnamenti. Nel nucleo dell'accademia, Nihilus riusc\u00ec a escluderla dalla Forza usando una tecnica potente, contro la quale non vi era difesa, e Sion la colp\u00ec violentemente in segno di disprezzo.\nL'Esule.\nEsiliata, riprese il nome di Kreia, e cominci\u00f2 a pensare che n\u00e9 il Lato Chiaro n\u00e9 il Lato Oscuro potessero prevalere l'uno sull'altro, e che quindi la Galassia fosse condannata al caos perenne. Vide quindi un nuovo scopo: studiare la Forza in tutte le sue vie, per mettere allo scoperto sia i Jedi che i Sith, facendoli combattere tra loro, e ottenere la distruzione della Forza stessa, dimostrando che la vita poteva esistere senza quell'elemento.\nQuando Kreia venne a sapere dell'esistenza di un esule Jedi che aveva tagliato il legame con la Forza, ma in maniera cos\u00ec violenta da causare una ferita nella stessa, cap\u00ec che la vita poteva esistere senza la Forza, dandole dimostrazione che i suoi insegnamenti \"potevano\" essere corretti. In questo lei vide una nuova speranza per distruggere la Forza tramite \"echi\", tragedie che lasciavano ferite persistenti nell'universo e che rendevano la Forza difficile da percepire, e quasi impossibile da usare.\nIn qualche modo Kreia entr\u00f2 in possesso della nave che in precedenza era appartenuta a Revan, la \"Ebon Hawk\" e rintracci\u00f2 l'Esule che si trovava sulla nave Repubblicana \"Harbinger\".\nIl Signore dei Sith Darth Sion aveva seguito i suoi movimenti fino a raggiungerla su Peragus II, e Kreia dovette affrontarlo da sola sulla nave, perdendo la mano sinistra nello scontro.\nIn seguito Kreia riusc\u00ec a fuggire assieme all'Esule e ad Atton Rand dalla stazione spaziale, per giungere su Telos. L'anziana donna si offr\u00ec di insegnare all'Esule nuove tecniche della Forza e ad aiutarlo a recuperare il legame con essa.\nSu Telos, nella accademia situata sulla crosta polare del pianeta, Kreia cap\u00ec che Atris, la leader delle Sorelle Servitrici, stava percorrendo la via verso il Lato Oscuro e decise di usarla in modo subdolo per i propri scopi, senza rivelare ci\u00f2 che le stava accadendo all'Esule.\nDovendo trovare i Maestri Jedi dispersi (Vrook, Lonna, Atris, Kavar e Zez-Kai Ell), Kreia e l'Esule, insieme all'equipaggio della Ebon Hawk, visitarono vari pianeti: Dantooine, Nar Shaddaa, Korriban e Onderon. Ogni volta che l'Esule incontrava un Maestro, Kreia usava una tecnica che le permetteva di oscurarsi alla vista dello Jedi.\nDopo essersi riuniti, i Jedi decisero di formare un Consiglio Jedi sulla nuova Accademia di Dantooine, ricostruita dopo cinque anni di rovina a causa del bombardamento della Leviathan di Darth Malak. I presenti erano Vrook, Kavar e Zez-Kai Ell. Il consiglio decise di togliere la sensibilit\u00e0 alla Forza all'Esule poich\u00e9 lui stesso era diventato una ferita nella Forza, capace di nutrirsi di chi gli stava intorno. L'Esule si rassegn\u00f2 al verdetto.\nDurante l'operazione, alle sue spalle comparve Kreia, che intervenne in sua difesa, uccidendo tutti i Maestri con una tecnica della Forza sconosciuta, rimproverandoli per non avere mai capito il motivo delle tragedie che si erano svolte in tutti quegli anni.\nKreia quindi riprese il titolo di Darth Traya, e decise di farsi portare all'accademia segreta di Atris, su Telos, dalla Servitrice Brianna, ingannandola sul fatto che l'Esule fosse realmente morta.\nSu Telos, Kreia si rivel\u00f2 ad Atris e la convinse a rinunciare agli insegnamenti degli Jedi per abbracciare ci\u00f2 che aveva studiato dagli holocron della sua accademia. Darth Traya aveva in precedenza avvisato il Colonnello Tobin dell'esistenza dell'accademia su Telos e costui lo aveva riferito al suo Signore, Darth Nihilus.\nAnche questo era parte del fine piano della Signora dei Sith, in quanto non essendoci alcuno Jedi oltre ad Atris, Nihilus avrebbe finito per indebolirsi sempre di pi\u00f9.\nL'Esule giunse in tempo per fermare Atris redimendola al Lato Chiaro, distrusse Nihilus, e cerc\u00f2 Kreia sul pianeta Malachor V.\nDarth Traya stava aspettando nel nucleo dell'accademia, insieme al suo ex-allievo Darth Sion. Dopo aver superato Sion, l'Esule giunse dinanzi alla vera ideatrice della distruzione dei Jedi.\nL'Esule inizi\u00f2 quindi con un furioso duello con spade laser, dove prov\u00f2 prima a fermare la sua Maestra tagliandole la mano. Kreia, volendo forzare l'Esule ad ucciderla, fece fluttuare tre spade laser viola contro di lui.\nKreia tent\u00f2 di sconfiggere l'Esule, ma quando rimase senza mani, e senza spade, si arrese, ferita mortalmente dalla sua allieva.\nKreia rivel\u00f2 una porzione di futuro della Galassia e rivel\u00f2 la vera natura dei compagni di viaggio dell'esule: erano i Jedi perduti, che avevano bisogno di un capo e un Maestro per realizzare il loro vero potenziale. Kreia indic\u00f2 all'Esule di andare dove and\u00f2 Revan per combattere la minaccia oscura oltre la Galassia.\nLa vita di Kreia termin\u00f2 sul pianeta, che venne distrutto dal Generatore di Masse Oscure attivato dal droide remoto di Bao-Dur nel BBY."}
{"id": "208338", "revid": "93556", "url": "https://it.wikipedia.org/wiki?curid=208338", "title": "Federica Sbrenna", "text": "Biografia.\nHa fatto il suo debutto cinematografico a 13 anni interpretando Daniela Germano nel film diretto da Paolo Virz\u00ec, \"Caterina va in citt\u00e0\" (2003), con Alice Teghil e Carolina Iaquaniello.\nIn seguito recita nel film diretto da Stefano Calvagna, \"L'uomo spezzato\" (2005), dove impersona una studentessa mitomane e lolitesca.\nIn televisione debutta nel 2004 nella serie tv \"Un medico in famiglia 4\", in cui interpreta il ruolo di \"Miranda\", una ragazza ingenua e timida, che poi si fidanzer\u00e0 con \"Ciccio\". Nel 2005 appare nel film \"Cose da pazzi\", regia di Vincenzo Salemme, e nella miniserie tv \"Ricomincio da me\", in onda su Canale 5. Nel 2007 appare nuovamente su Rai Uno in \"Un medico in famiglia 5\" e poi nel 2009 in \"Un medico in famiglia 6\".\nHa lavorato come speaker radiofonica presso la trasmissione \"By Night Roma\" di Radio Radio 104.5.\nNel 2020 si \u00e8 laureata in Lettere Moderne.\nAttualmente lavora come collaboratrice per il noto quotidiano Il Messaggero."}
{"id": "208339", "revid": "125424171", "url": "https://it.wikipedia.org/wiki?curid=208339", "title": "Atrazina", "text": "L'Atrazina \u00e8 un principio attivo ad azione erbicida appartenente alla classe delle clorotriazine, nel pi\u00f9 esteso gruppo delle \"triazine\". L'atrazina, come tutte le clorotriazine, \u00e8 un erbicida ad assorbimento radicale e in misura minore fogliare, usato in pre-emergenza e in post-emergenza, trasportato per via apoplastica (xilematica); agisce a livello del fotosistema II, \u00e8 prevalentemente \"dicotiledonicida\", si adatta al diserbo principalmente di mais, sorgo e canna da zucchero.\nLa solubilit\u00e0 in acqua \u00e8 di 28\u00a0mg/L a 20\u00a0\u00b0C. Di per s\u00e9 non elevatissima, questa da sola non spiega le ragioni della problematica ambientale posta dall'uso dell'atrazina: l'elevata persistenza ambientale con conseguente rinvenimento nelle acque superficiali e di falda. Se consideriamo per\u00f2 le dosi d'impiego piuttosto elevate (1,5\u20132\u00a0kg/ha per applicazione), si capisce come anche una solubilit\u00e0 apparentemente esigua diventi considerevole; il legame abbastanza saldo con i colloidi del terreno, specialmente quelli organici, \u00e8 poi motivo di persistenza nell'ambiente e quindi di rilascio continuato, prolungato nel tempo, di principio attivo dal terreno verso le acque.\nDiverse specie batteriche hanno acquisito la capacit\u00e0 di decomporre l'atrazina utilizzando diverse vie metaboliche, pi\u00f9 o meno efficienti, cos\u00ec contribuendo a diminuire la sua concentrazione nell'ambiente (Vedi la mappatura delle vie metaboliche per la biodegradazione dell'atrazina e dei suoi sottoprodotti).\nNe \u00e8 proibita l'utilizzazione in alcuni paesi europei tra cui l'Italia (definitivamente dal 1992, dopo numerose restrizioni susseguitesi a partire dal 1990; alcuni enti locali hanno provveduto prima a vietarne l'impiego), ma nel mondo continua ad essere uno dei principi attivi ad azione erbicida pi\u00f9 usati, con 38 milioni di kg venduti ogni anno.\nGli studi sull'atrazina hanno alternativamente confermato e smentito la cancerogenicit\u00e0 del composto e ad oggi non \u00e8 classificato come cancerogeno certo, sebbene sia stato provato nel corso di diversi test che la sostanza causi danni all'ovario dei criceti. \u00c8 inoltre temuta per i suoi effetti di distruttore endocrino. Studi sugli anfibi sembrerebbero confermare l'interferenza dell'atrazina sull'equilibrio degli ormoni sessuali di questi animali anche a bassissime concentrazioni, causando una femminizzazione dei soggetti maschi."}
{"id": "208344", "revid": "12323", "url": "https://it.wikipedia.org/wiki?curid=208344", "title": "Acquifero", "text": ""}
{"id": "208345", "revid": "289247", "url": "https://it.wikipedia.org/wiki?curid=208345", "title": "Serie C2 (calcio)", "text": ""}
{"id": "208347", "revid": "1342360", "url": "https://it.wikipedia.org/wiki?curid=208347", "title": "Lega Pro Seconda Divisione", "text": "La Seconda Divisione della Lega Pro \u00e8 stata la competizione minore organizzata dalla Lega Italiana Calcio Professionistico, gi\u00e0 Lega Professionisti Serie C, per trentasei stagioni dal 1978 al 2014, e ha rappresentato il quarto livello del campionato italiano di calcio al di sopra della Serie D. Inizialmente chiamata Serie C2, solo nelle sue ultime sei edizioni la manifestazione assunse il nome di Seconda Divisione, sebbene la FIGC avesse ufficialmente usato questa denominazione fin dal principio. Tutte le squadre della categoria disputavano la Coppa Italia di Serie C, mentre solo pochissime, determinate con criteri mutevoli di stagione in stagione, avevano l'opportunit\u00e0 di gareggiare anche nella Coppa Italia della Lega Nazionale Professionisti.\nLa Serie C2 era nata nel 1978 a seguito della scissione della Serie C, e fino al 1991 vedeva in lizza 72 club suddivisi su criteri geografici in quattro gironi da 18 squadre. Nell'edizione 1991-1992 le societ\u00e0 furono ridotte a 60, divise in tre gironi da 20. Dal 1992 al 2010 invece, il torneo vedeva in lizza 54 squadre suddivise in tre gironi da 18. Nel 2010-2011, a causa del primo blocco dei ripescaggi volto a ridurre la categoria che cominciava a dar ampi segni di affanno economico, le societ\u00e0 si ridussero a 49 suddivise in tre gironi, uno da 17 e due da 16 squadre. Nel 2011-2012 si scese a 41 club e a due soli gironi, uno da 20 e l'altro da 21. Nella stagione successiva si scese ulteriormente a 36 squadre, con due gironi da 18. La categoria \u00e8 stata soppressa al termine dell'edizione 2013-2014 nell'ambito della riforma della Lega Pro, con il ritorno alla formula della Serie C.\nStoria.\nLa Serie C2 fu il frutto della riforma del settore semiprofessionistico che la FIGC decise di liquidare per evitare ambiguit\u00e0 nel trattamento economico dei calciatori. La ripartizione venne fatta in parti uguali: se nell'assetto in essere fino al 1978 la Lega Nazionale Semiprofessionisti organizzava dodici gironi, ossia tre di Serie C e nove di Serie D, nel nuovo regime si sarebbero creati sei raggruppamenti professionistici ed altrettanti dilettantistici. Per garantire l'ordine piramidale, i gruppi professionistici furono ripartiti in due distinte categorie, frazionando la Serie C su due livelli, uno con due gironi e l'altro con quattro, realizzati in base a criteri geografici da nord a sud.\nI gironi furono composti da 18 squadre ciascuno, con le prime due classificate di ogni girone che venivano promosse in Serie C1, e le ultime tre classificate di ogni gruppo venivano retrocesse in Serie D, che dal 1981-82 divent\u00f2 il Campionato Interregionale.\nLa stagione 1990-91 port\u00f2 all'attuazione di una riforma volta a ridurre da quattro a tre i gironi. Al termine di quel torneo, infatti, le retrocessioni dai vari gironi nell'Interregionale passano da 12 a 18, e precisamente le ultime quattro di ogni girone pi\u00f9 le due perdenti di uno spareggio tra le quintultime classificate.\nNel 1991-92 i gironi furono tre, composti da 20 squadre ciascuno: furono sempre due per ogni raggruppamento le promozioni in C1, ma le retrocessioni diventarono 11 (tre per ogni girone pi\u00f9 le due perdenti di uno spareggio fra le quartultime classificate). Questa nuova modifica, armonizzata con quella messa in atto per la categoria inferiore, port\u00f2 cos\u00ec a tre gironi da 18 squadre ognuno, che prevedevano due promozioni e tre retrocessioni.\nPer la stagione 2004-05, a seguito dei fallimenti e delle vicende giudiziarie di moltissime societ\u00e0, nonch\u00e9 di una nuova riforma dei campionati, si provvedette a portare il girone B della Serie C2 a 20 squadre, per un totale di 56 societ\u00e0; ma si trattava comunque di una soluzione decisamente provvisoria, tanto che gi\u00e0 nella stagione successiva la situazione fu riportata alla normalit\u00e0, con i tre gironi tutti a 18 squadre.\nDalla stagione 2008-09, la Lega di Serie C ha cambiato il suo nome in Lega Pro, e conseguentemente il campionato ha abbandonato il vecchio nome di \"Serie C2\" a favore di \"Seconda Divisione\". Con deliberazione n\u00b0 64 del 9 ottobre, la FIGC aveva deciso il blocco dei ripescaggi dalla Serie D, prospettando per l'estate del 2009 una riforma della categoria nel senso di una riduzione degli organici. Tale misura fu poi revocata, salvo essere riesumata nel 2011 dopo le mancate iscrizioni di molte squadre e il basso numero di ripescaggi richiesti. Il comunicato n\u00b0 159 del 29 aprile, infatti, disegn\u00f2 un campionato composto da soli due gironi da 20 squadre ciascuno, salvo poi portare il secondo girone a 21 dopo il reintegro del Catanzaro. Mentre un nuovo blocco dei ripescaggi ha riportato i gironi a 18 squadre nel 2012.\nFormula.\nIl regolamento per la stagione 2012-2013 prevedette, per l'ultima volta, la promozione in Prima Divisione di sei squadre, tre per girone: le prime due accedettero direttamente alla categoria superiore mentre il meccanismo dei play-off interess\u00f2 otto squadre classificatesi dalle terze alle seste posizioni. Nel 2013-2014, per consentire la riforma, tutte le 18 societ\u00e0 che non sono retrocesse in Serie D sono state ammesse al nuovo campionato unico gestito dalla Lega Pro.\nNel 2012-2013 per l'ultima volta retrocessero nove squadre in Serie D: le ultime tre classificate di ciascun girone, le perdenti dei play-out tra quart'ultima e quint'ultima e la perdente della sfida tra le vincenti dei play-out dei due gironi; in pratica quattro per girone pi\u00f9 la perdente del play-out intergirone.\nLa riforma.\nIl 21 novembre 2012 il Consiglio Federale della FIGC ha approvato la riforma dei campionati di Lega Pro a partire dalla stagione 2014-2015.\nIl nuovo formato ha previsto un passaggio da 69 squadre a 60, con una divisione unica suddivisa in tre gironi da 20, ragion per cui:\nA completare gli organici della Lega Pro vi sono state le 4 retrocesse dalla Serie B 2013-2014 e le 9 promosse dalla Serie D 2013-2014. A partire dalla nuova stagione in Lega Pro ci sono quattro promozioni in Serie B, ossia le vincitrici dei tre gironi alle quali si aggiunge la vincente dei play-off disputati dalle seconde e le terze classificate nonch\u00e9 le due migliori quarte, e nove retrocessioni in Serie D secondo il vecchio regolamento della Serie C2.\nNell'ultima edizione disputata i requisiti d'iscrizione erano di 600.000 euro di fideiussione, la capienza minima degli stadi doveva essere di almeno 3000 spettatori, il budget finanziario era controllato trimestralmente e ogni sconfinamento doveva essere coperto entro 30 giorni dall'accertamento. Inoltre l'Assocalciatori (AIC) ha ottenuto la cancellazione dell'obbligatoriet\u00e0 dell'utilizzo dei due giovani dal 2013-2014.\nSquadre partecipanti.\nSono 332 i club che hanno preso parte alle 36 edizioni della Serie C2/Lega Pro Seconda Divisione giocate dal 1978-1979 al 2013-2014.\nStatistiche.\nLa Pergolettese ha realizzato il maggior numero di partecipazioni consecutive, 19 dal 1980-1981 al 1998-1999.\nL'ultima serie pi\u00f9 lunga di partecipazioni consecutive a questa categoria, prima della soppressione della stessa, appartiene al Bellaria e al Melfi, entrambe a quota 11 dal 2003-2004 al 2013-2014; quest'ultima stagione si \u00e8 poi conclusa comunque con la retrocessione dei romagnoli che in ogni caso si sarebbero fermati ad 11, mentre i lucani hanno ottenuto l'ammissione (con il 5\u00ba posto finale) al nuovo campionato di Lega Pro unificata.\nMiglior marcatore, che detiene il record nella categoria, \u00e8 Giordano Fioretti con 33 reti nel Gavorrano 2011-2012."}
{"id": "208348", "revid": "712828", "url": "https://it.wikipedia.org/wiki?curid=208348", "title": "Katie Bell", "text": ""}
{"id": "208349", "revid": "289247", "url": "https://it.wikipedia.org/wiki?curid=208349", "title": "Serie C1 (calcio)", "text": ""}
{"id": "208350", "revid": "30610", "url": "https://it.wikipedia.org/wiki?curid=208350", "title": "Lega Pro Prima Divisione", "text": "La Prima Divisione della Lega Pro \u00e8 stata la competizione maggiore organizzata dalla Lega Italiana Calcio Professionistico, gi\u00e0 Lega Professionisti Serie C, per trentasei stagioni dal 1978 al 2014, e ha rappresentato il terzo livello del campionato italiano di calcio al di sotto della Serie B. Inizialmente chiamata Serie C1, solo nelle sue ultime sei edizioni la manifestazione assunse il nome di Prima Divisione, sebbene la FIGC avesse ufficialmente usato questa denominazione fin dal principio. Tutte le squadre della categoria disputavano la Coppa Italia di Serie C, mentre solo le migliori, determinate con criteri mutevoli di stagione in stagione, avevano l'opportunit\u00e0 di gareggiare anche nella Coppa Italia della Lega Nazionale Professionisti.\nLa Serie C1 si strutturava su 36 squadre ripartite in due distinti gironi generalmente suddivisi, specie nelle edizioni pi\u00f9 antiche, su un criterio geografico fra Nord e Sud Italia, anche se talvolta si registrarono modalit\u00e0 alternative. Come la sottostante Serie C2, la competizione fu affetta da una progressiva instabilit\u00e0 finanziaria che comport\u00f2 una sempre maggiore falsificazione dei risultati del campo, e occasionalmente fenomeni di sovrannumero o di posti vacanti nell'organico, tanto da spingere alfine all'abrogazione della categoria e alla restaurazione del previgente ordinamento del campionato di Serie C nell'ambito della riforma della Lega Pro.\nStoria.\nLa riforma dei campionati che port\u00f2 alla nascita della Serie C1 nel 1978 fu la soluzione ad un contenzioso che si trascinava da due decenni. Se negli anni cinquanta infatti, le societ\u00e0 di Serie C avevano approntato gli investimenti necessari al programmato inserimento del torneo nel nascente settore professionistico insieme alle due categorie superiori, la clamorosa eliminazione della Nazionale nelle qualificazioni al Mondiale di Svezia aveva portato il commissario straordinario della FIGC, Bruno Zauli, a decidere di degradare invece la categoria nel settore semiprofessionistico insieme alla divisione sottostante, nel nome della riduzione dei costi. Il provvedimento fu subito alla stregua di una truffa dai dirigenti dei club che avevano speso ingenti somme di denaro in vista di una ben altra prospettiva, e diede vita ad una corposa fazione favorevole alla ristrutturazione della terza serie in senso professionistico. Numerose singole deliberazioni su temi specifici vennero prese nel corso degli anni, ma per una riforma organica bisogn\u00f2 attendere ben quattro lustri.\nSul finire degli anni settanta la FIGC decise di liquidare il settore semiprofessionistico, trasportando la vecchia Serie C fra i professionisti e dividendola in due categorie, la maggiore delle quali sarebbe stata strutturata su due gironi, riprendendo l'idea di terza serie professionistica prefigurata vent'anni prima dal lodo Pasquale, ma poi cancellata dal progetto di Zauli. Il passaggio al nuovo regime fu semplice, selezionando le squadre classificatesi fino al dodicesimo posto in ciascuno dei tre gironi della Serie C 1977-1978, tenendo ovviamente conto dell'interscambio stagionale con la Serie B.\nLa Serie C1 nata nel 1978 fu divisa per ragioni geografiche, col gruppo A corrispondente al Nord Italia, e il B al Centro-sud. Le prime due classificate di ogni raggruppamento erano promosse in Serie B, mentre le ultime quattro erano retrocesse in Serie C2. Il percorso legislativo per la completa professionalizzazione della categoria si complet\u00f2 in due tappe, nel 1981 con la trasformazione della lega di Firenze nella Lega Nazionale Serie C, e nel 1986 con la sua ridenominazione in Lega Nazionale Professionisti Serie C (LNP-C) a testimonianza del coronamento del passaggio epocale al professionismo. Per tre lustri il regolamento fu del tutto stabile: solo in occasione del campionato 1987-1988, per l'effetto a cascata dell'allargamento della Serie A, fu aggiunta una straordinaria promozione per la vincente di uno speciale spareggio fra le due terze classificate, mentre le due quartultime vennero risparmiate dalla retrocessione. Fu invece dal 1991-1992 che, a causa della riduzione della sottostante Serie C2, le retrocessioni scesero definitivamente a tre per girone.\nNel 1993-1994 si assistette a due novit\u00e0: vennero introdotti in via sperimentale i tre punti per vittoria, gi\u00e0 applicati in alcuni campionati esteri e poi estesi in tutte le categorie calcistiche italiane, e fu inaugurato il meccanismo dei play-off per la promozione e dei play-out per la retrocessione. L'ascesa in Serie B venne cos\u00ec regolamentata: la vincitrice di ogni girone saliva direttamente, mentre le squadre classificatesi dal secondo al quinto posto disputavano play-off cos\u00ec programmati: la seconda contro la quinta e la terza contro la quarta, con la gara di ritorno giocata in casa della squadra meglio classificata e, in caso di parit\u00e0 di punti, il ricorso alla differenza reti per determinare la squadra vincente; in caso di ulteriore parit\u00e0 veniva considerata vincente la squadra in migliore posizione di classifica al termine del campionato regolare. La finale si articolava sul medesimo schema, tranne la possibilit\u00e0 della disputa dei tempi supplementari. Per quanto riguarda i play-out, che invece riguardavano la retrocessione e coinvolgevano le societ\u00e0 classificate dal quintultimo al penultimo posto, il meccanismo era il medesimo, salvo il fatto che in questo caso il turno era unico onde determinare le due relegate. L'ultima classificata al termine del campionato regolare invece retrocedeva direttamente in Serie C2.\nGli anni duemila, che si aprirono con l'inaugurazione della Supercoppa di Lega di Serie C, portarono invece elementi di instabilit\u00e0 nel regolare svolgimento del campionato. Dal 2004 al 2012 sono stati utilizzati criteri variabili per la suddivisione dei gironi: a volte il criterio geografico ovest-est, a volte il pi\u00f9 tradizionale criterio nord-sud, altre volte criteri non geografici. Ma fu l'instabilit\u00e0 economica, comune alla sottostante C2, a caratterizzare progressivamente la categoria, falsandone gli esiti. Nel 2004-2005 in particolare, a causa della tardiva riammissione del inizialmente escluso dalla FIGC per motivi finanziari, si ebbero 37 squadre complessive ed il girone A fu composto da 19 compagini. L'operazione d'immagine della stagione 2008-2009, all'inizio della quale la Lega di Serie C cambi\u00f2 il nome in Lega Italiana Calcio Professionistico, col parallelo abbandono dello storico soprannome di Serie C1 attribuito al campionato a favore di quello ufficiale di Prima Divisione, non sort\u00ec alcun cambiamento nella sostanza. Dopo che nella stagione 2012-2013, per la prima volta, il campionato si svolse con tre vacanze d'organico per la mancanza di societ\u00e0 disposte a pagare la tassa d'iscrizione, la FIGC cap\u00ec che era giunto il momento di accelerare il percorso di riforma dei campionati.\nIl 21 novembre 2012 il Consiglio Federale della FIGC approv\u00f2 dunque la riduzione dell'organico della Lega Pro a 60 squadre a decorrere dal 2014, con una divisione unica suddivisa in tre gironi da 20 come accadeva prima del 1978. Per la Prima Divisione 2013-2014 non venne prevista alcuna retrocessione, mentre per salvaguardare la competitivit\u00e0 del torneo, i play-off furono ampliati a otto squadre per girone, ossia fino alla nona classificata, con quarti di finale in gara unica in casa delle meglio piazzate. Per superare l'opposizione dell'Assocalciatori bisogn\u00f2 accettare la cancellazione dell'obbligatoriet\u00e0 dell'utilizzo dei due giovani gi\u00e0 dal 2013. Le ultime gare della categoria furono giocate il 7 giugno 2014 con le finali di ritorno dei play-off, dopo le quali il campionato fu soppresso.\nLe squadre.\nSono 175 i club che hanno preso parte alle 36 edizioni della Serie C1/Lega Pro Prima Divisione giocate dal 1978-79 al 2013-14. In \"corsivo\" le squadre per le quali la Serie C1 costituisce il pi\u00f9 alto livello raggiunto a partire dall'istituzione della Serie B."}
{"id": "208357", "revid": "1645873", "url": "https://it.wikipedia.org/wiki?curid=208357", "title": "Lingua chewa", "text": "La lingua chewa (chiche\u0175a nella trascrizione standard del Malawi), noto anche come cinyanja, chewa o nyanja, \u00e8 una lingua bantu parlata in gran parte dell'Africa centrale e meridionale.\nIl nome \"chichewa\" significa \"lingua dei Chewa\". I chewa sono l'etnia principale nel Malawi, di cui il chewa \u00e8 lingua nazionale. La lingua \u00e8 parlata anche da altri popoli, che lo chiamano con nomi diversi. Nella Provincia Orientale dello Zambia, per esempio, il chichewa \u00e8 parlato da alcuni gruppi di etnia ngoni e kunda, che si riferiscono alla propria lingua con il nome \"inyanja\" (o \"chinyanja\"), \"lingua del lago\" (con riferimento al lago Malawi). Il ngoni e il kunda sono i dialetti del chewa tipici delle etnie ngoni e kunda rispettivamente. Altri gruppi che parlano il chewa si trovano in Mozambico (province di Tete e Niassa), in Zimbabwe (dove il chewa rappresenta la terza lingua nativa) e nelle zone settentrionali del Sudafrica e del Lesotho.\nStoria.\nLa lingua chewa moderna prese forma durante il periodo storico dell'impero Maravi, che dal XV al XVIII secolo dominava gran parte degli odierni Malawi, Mozambico e Zambia. Sopravvisse alla caduta dell'impero e alle successive invasioni di popoli di etnia e lingua ngoni, e in epoca coloniale fu adottata dai missionari per comunicare con la popolazione locale.\nLa prima grammatica chewa fu scritta da un linguista britannico nel 1880. Sia la Bibbia che il Corano sono stati tradotti in chewa."}
{"id": "208360", "revid": "834", "url": "https://it.wikipedia.org/wiki?curid=208360", "title": "Antiblockiersystem", "text": ""}
{"id": "208365", "revid": "588770", "url": "https://it.wikipedia.org/wiki?curid=208365", "title": "Giuseppe De Nittis", "text": "Biografia.\nGiuseppe Gaetano De Nittis nacque a Barletta nel 1846, figlio quartogenito di don Raffaele De Nittis e donna Teresa Emanuela Barracchia. Prima che nascesse, il padre fu arrestato per motivi politici, e, appena usc\u00ec di prigione due anni pi\u00f9 tardi, si tolse la vita. Rimasto orfano sin dall'infanzia, crebbe con i nonni paterni, e dopo il suo apprendistato presso il pittore barlettano Giovanni Battista Cal\u00f2, si iscrisse nel 1861 - contro il volere della famiglia - all'Accademia di Belle Arti di Napoli sotto la guida di Mancinelli e Gabriele Smargiassi.\nDi indole indipendente e insofferente verso qualunque tipo di schema, si mostr\u00f2 disinteressato alle nozioni ed esercitazioni accademiche, tanto che fu espulso per indisciplina due anni pi\u00f9 tardi. Assieme ad altri pittori, fra cui Federico Rossano e Marco De Gregorio, si diede alla composizione all'aria aperta (dipingevano generalmente a Portici), specializzandosi nella riproduzione di paesaggi porticesi, partenopei e barlettani. Nel 1864 fu notato da Adriano Cecioni e l'anno successivo fond\u00f2 la \"Scuola di Res\u00ecna\", corrente italiana sul tema del realismo.\nA Firenze, nel 1866, si avvicin\u00f2 ai Macchiaioli e, dopo aver girato l'Italia toccando Napoli, Palermo, Barletta, Roma, Firenze, Venezia e Torino, si trasfer\u00ec nel 1867 a Parigi dove conobbe Ernest Meissonier e Jean-L\u00e9on G\u00e9r\u00f4me e spos\u00f2 due anni pi\u00f9 tardi la parigina L\u00e9ontine Lucile Gruvelle, che influenzer\u00e0 notevolmente le scelte sociali e artistiche del marito.\nIl 1869 lo vide esporre per la prima volta al Salon, ma la pedissequa imitazione dei colleghi parigini fece infuriare Cecioni, che gli ricord\u00f2 come il suo talento avesse bisogno di essere espresso con tratti affatto specifici. De Nittis ritrov\u00f2 immediatamente la propria indipendenza artistica e riscosse grande successo al Salon del '72 con la tela \"Una strada da Brindisi a Barletta\". Nel '74 ebbe ancora elogi per \"Che freddo!\", in cui l'abituale raffinatezza, di esecuzione dell'artista pugliese aveva come soggetto le giovani dame parigine, tema che seppe integrare molto bene nella pittura di paesaggio, meritandosi l'appellativo di \"peintre des Parisiennes\" (\"pittore delle parigine\").\nTocc\u00f2 il culmine della sua fama all'esposizione del 1874, tenutasi nello studio del fotografo Nadar e comunemente indicata come data di nascita dell'Impressionismo. Vi espose cinque tele secondo Vittorio Pica e cos\u00ec come si rileva dal Catalogo delle Esposizioni in cui compaiono i titoli di cinque opere, dal n\u00ba 115 al n\u00ba 119: \"Paesaggi presso il Bois; Levar di luna; Campagna del Vesuvio; Studio di donna; Strada in Italia\". Quell'anno fu poi a Londra dove dipinse scene della vita della capitale inglese.\nL'Esposizione Internazionale parigina, nel 1878, riserv\u00f2 grandi onori per De Nittis: fu insignito della Legion d'onore, mentre una sua opera, \"Le rovine delle Tuileries\", fu acquistata dal governo per il Museo del Lussemburgo.(in origine il nome del dipinto era: \"La Place du Carrousel\").\nFu assimilabile per certe caratteristiche ai Macchiaioli e agli Impressionisti, ma mantenne sempre un'indipendenza di stile e contenuti.\nMor\u00ec nel 1884 a Saint-Germain-en-Laye, colpito da un fulminante ictus cerebrale. \u00c8 sepolto a Parigi, nel cimitero di P\u00e8re-Lachaise (divisione 11) ed il suo epitaffio fu scritto da Alessandro Dumas figlio. Sua moglie L\u00e9ontine don\u00f2 molti suoi quadri alla citt\u00e0 natale del pittore, ora conservati nella Pinacoteca De Nittis collocata nel Palazzo della Marra a Barletta.\nNel 2010 il Museo del Petit Palais di Parigi dedic\u00f2 a De Nittis la grande mostra: \"\"De Nittis,la modernit\u00e9 \u00e9l\u00e9gante\".\"\nLa Pinacoteca De Nittis.\nDopo la morte di De Nittis sua moglie L\u00e9ontine don\u00f2 molti quadri alla citt\u00e0 natale del pittore, ora conservati nella Pinacoteca De Nittis collocata nel Palazzo della Marra a Barletta."}
{"id": "208366", "revid": "9", "url": "https://it.wikipedia.org/wiki?curid=208366", "title": "Labbra", "text": ""}
{"id": "208367", "revid": "767487", "url": "https://it.wikipedia.org/wiki?curid=208367", "title": "Rolls-Royce Crecy", "text": "Il Rolls-Royce Crecy era un motore aeronautico a V dodici cilindri a due tempi, raffreddato a liquido, prodotto dalla britannica Rolls-Royce Limited.\nRimase a livello sperimentale con solo 6 unit\u00e0 costruite.\nSviluppo e caratteristiche.\nIl Crecy era progettato dall'ingegner Harry Wood il quale si era basato su un precedente motore sperimentale di Harry Ricardo che, tra le altre cose, condusse i primi studi sul sistema delle valvole a fodero.\nIl suo sviluppo inizi\u00f2 nel 1937 con la progettazione di un monocilindrico originariamente pensato a ciclo diesel e che era dotato di tutte le caratteristiche del motore definitivo. Successivamente per\u00f2 la commissione ministeriale che esamin\u00f2 il progetto richiese di trasformarlo in un pi\u00f9 convenzionale motore a ciclo Otto pur conservando l'alimentazione ad iniezione diretta.\nIl primo motore completo arriv\u00f2 nel 1941 e la sua potenza era di 1\u00a0400 hp (1\u00a0044 kW). Si riscontrarono per\u00f2 dei problemi di vibrazioni, al sistema di raffreddamento e alla distribuzione. Il motore di solito veniva sovralimentato con una pressione di circa 6,8 kg (15 lb).\nAveva una cilindrata di 26,1 L (1\u00a0593 in\u00b3) mentre l'angolo tra i due blocchi di cilindri era di 90\u00b0. Il motore adottava il sistema di distribuzione con valvole e fodero ed era alimentato con il sistema di iniezione diretta. L'alesaggio era di 129,5 mm (5,1 in) mentre la corsa del pistone era di 165,1 mm (6,5 in). Il rapporto di compressione era di 7:1 mentre il propulsore pesava 820 kg (1,808 lb).\nLa spinta fornita dall'espulsione dei gas di scarico rappresentava circa il 30 per cento della potenza del motore, il quale oltretutto era molto silenzioso.\nNe furono costruiti solo sei esemplari e le ricerche vennero interrotte nel dicembre del 1945. Il quinto motore, numero seriale 10, raggiunse nel dicembre del 1944 la potenza di 5\u00a0000 hp (3\u00a0728 kW).\nPer questi motori la Rolls Royce impieg\u00f2, quali numeri di produzione, solo i numeri pari. Era infatti abitudine di questa ditta utilizzare i numeri pari per indicare quei motori il cui albero, visto di fronte, ruotava in senso orario."}
{"id": "208368", "revid": "62681", "url": "https://it.wikipedia.org/wiki?curid=208368", "title": "Pompa turbomolecolare", "text": "Le pompe turbomolecolari, introdotte nel 1958, sono delle pompe secondarie per alto vuoto, utilizzate generalmente in laboratorio o nei microscopi elettronici in sostituzione della pompa a diffusione di vapore, rispetto alle quali hanno minori problemi di contaminazione grazie all'assenza del fluido da vaporizzare. Le pompe turbomolecolari sono delle pompe assiali a trascinamento in cui il rotore \u00e8 formato da vari dischi equipaggiati di alette, i quali ruotano tra i dischi dello statore, pure equipaggiati di alette inclinate in senso opposto. La velocit\u00e0 periferica del rotore \u00e8 dell'ordine della velocit\u00e0 del suono del gas da evacuare.\nDescrizione.\nUna pompa turbomolecolare pu\u00f2 raggiungere vuoti dell'ordine di ; essa deve essere usata di norma in serie con una pompa primaria per vuoto, che provvede a innalzare la pressione del gas in uscita dalla turbomolecolare, scaricandolo in atmosfera.\nIn pratica le lamelle rotoriche urtano le molecole d'aria, spingendole verso quelle statoriche successive; l'urto contro queste, grazie al loro orientamento, fa passare le molecole al rotore successivo, dove il processo si ripete.\nQueste lamelle sono orientate in maniera progressiva in modo da adattarsi alle differenti pressioni presenti all'interno della turbomolecolare stessa. Alcuni modelli includono uno stadio drag nella regione di massima pressione costituito essenzialmente da dischi piatti.\nIl rotore delle turbomolecolari in passato arrivava a ; oggi per diminuire il costo e aumentare l'affidabilit\u00e0 della macchina stessa si \u00e8 attuata una riduzione della frequenza meccanica.\nI problemi di affidabilit\u00e0 e durata di cui soffrivano queste pompe sono stati poi notevolmente ridotti rimpiazzando i cuscinetti a sfere di acciaio con cuscinetti a sfere ceramici.\nL'impiego di cuscinetti magnetici elimina la presenza di lubrificanti, la cui evaporazione causata dalla bassa pressione comprometterebbe la qualit\u00e0 del vuoto generato dalla pompa stessa.\nQuasi tutte le turbomolecolari sono accoppiate con delle pompe a tamburo per aumentare il rapporto di compressione della pompa stessa.\nIl pregio di questo tipo di pompa \u00e8 la capacit\u00e0 di evacuare grandi volumi in poco tempo, mentre i suoi difetti sono relegati alla presenza (eventuale) dei cuscinetti a olio, alle vibrazioni da essa prodotte, all'alta precisione di lavorazione richiesta e relativi costi per costruirla, nonch\u00e9 alla frequente manutenzione necessaria."}
{"id": "208369", "revid": "436907", "url": "https://it.wikipedia.org/wiki?curid=208369", "title": "Steal This Album!", "text": "Steal This Album! \u00e8 il terzo album in studio del gruppo musicale statunitense System of a Down, pubblicato il 25 novembre 2002 dalla American Recordings.\nIl titolo dell'album deriva da quello del celebre libro \"Ruba questo libro\" di Abbie Hoffman; inoltre ha raggiunto la 15\u00aa posizione della classifica statunitense Billboard 200.\nAntefatti.\n\"Steal This Album!\" \u00e8 stato realizzato poco dopo la diffusione di alcuni brani inediti circolanti su internet, che facevano parte di un fan-made album intitolato \"Toxicity II\". Il gruppo espresse il proprio disappunto per il fatto che i fan avessero avuto la possibilit\u00e0 di ascoltare del materiale inedito non ancora pronto per la pubblicazione e pertanto furono forzati a entrare nuovamente in studio per apportare la stesura definitiva a questi brani. Tra i brani precedentemente diffusi in rete e presenti nell'album ci sono \"F**k the System\", \"Boom!\", \"A.D.D.\", \"Innervision\", \"Pictures\" e \"Roulette\", quest'ultimo rimasto in cantiere \u00abper circa sette o otto anni\u00bb prima della sua stesura definitiva. Una prima versione di \"Streamline\", traccia conclusiva del disco, \u00e8 apparsa inoltre nella colonna sonora del film \"Il re scorpione\", oltre che come b-side di \"Aerials\".\nNonostante il disco venne ritenuto dalla critica specializzata come una raccolta di b-side di \"Toxicity\", il cantante Serj Tankian ha dichiarato che \u00ab[i brani] non li consideriamo b-side o pezzi scartati. [...] Questi [brani] non sono stati inclusi originariamente [in \"Toxicity\"] in quanto non avrebbero garantito la continuit\u00e0 complessiva dell'album\u00bb. Sia lo stesso Tankian che il batterista John Dolmayan hanno dichiarato che \"Steal This Album!\" \u00e8, tra quelli dei System of a Down, il loro album preferito.\nPubblicazione.\nLa versione pubblicata negli Stati Uniti ha la particolarit\u00e0 di essere costituita soltanto da un jewel case e da un disco bianco riportante il nome dell'artista e il titolo come se fosse stato utilizzato un pennarello indelebile, senza la presenza di un libretto. L'edizione pubblicata in Europa si differenzia da quella messa in commercio negli Stati Uniti per un inserto di una sola pagina, mentre nel Regno Unito sono state messe in commercio quattro edizioni limitate dell'album, le quali si differenziano per la colorazione del disco, ciascuna disegnata da uno dei componenti del gruppo. La versione pubblicata su vinile \u00e8 costituita invece da due picture disc i cui rispettivi lati raffigurano i disegni presenti nelle edizioni limitate.\nSingoli.\n\"Steal This Album!\" \u00e8 l'unico album dei System of a Down dal quale non sono stati estratti singoli destinati alla vendita. Tuttavia, sono stati distribuiti i singoli promozionali di \"Innervision\" e di \"Boom!\", quest'ultimo accompagnato da un video musicale che mostra alcuni filmati tratti dalla protesta del 15 febbraio 2003 contro la guerra in Iraq, oltre a una mini-animazione satirica contro George W. Bush, Tony Blair, Saddam Hussein e Osama bin Laden.\nAccoglienza.\nL'album ricevette critiche generalmente favorevoli dai critici musicali, ottenendo 77 punti su 100 sul sito di recensioni \"Metacritic\". Dandogli 4 stelle su 5 nella sua recensione su \"AllMusic\", Chris True not\u00f2 che \u00abse il gruppo ha dato prova di s\u00e9 con \"Toxicity\", \u00e8 che si tratta di uno dei pochi tiri di aria fresca nel metal da classifica. Questo album differisce poco, e con il suo sorprendente battito, \u00e8 difficile discostarlo dalla qualit\u00e0 degli altri lavori del gruppo\u00bb. Secondo \"Entertainment Weekly\", che ha assegnato un B+ all'album, \"Steal This Album!\" \u00abha mostrato muscoli pompati e tatuati oltre la sua competizione in ambito hard rock\u00bb.\n\"Rolling Stone\" consider\u00f2 \"Steal This Album!\" \u00abun'assurda mescolanza di rabbia politica, allegra teatralit\u00e0 e math metal sconvolto\u00bb. Jeremy Gladstone di \"Kludge Magazine\" diede all'album 7 punti su 10 nella sua recensione, spiegando che \u00abAmati o meno, i System of a Down hanno saputo musicalmente imporsi, con testi considerevoli e basi prevedibilmente piacevoli, forse con qualche marcia in pi\u00f9 rispetto all'andamento complessivo. \"Steal This Album!\" garantisce buon ascolto a tutti i fan. Peraltro, dalla traccia otto alla dodici, il materiale \u00e8 troppo simile a prodotti precedenti. Il materiale non pubblicato a volte pu\u00f2 essere ben fatto ma a volte no\u00bb.\nIn un articolo su \"NME\", sottotitolato \u00ab...insano, ridicolo, una cervellotica pizza con funghi extra...\u00bb Victoria Segal diede a \"Steal This Album!\" 3 stelle e mezzo su 5 in una recensione meno lusinghiera, scrivendo che \u00able preoccupazioni dei System of a Down possono anche essere serie, ma purtroppo non la loro musica\u00bb, concludendo che il gruppo, attraverso l'album, risulta \u00abinsano, ridicolo e cervellotico, ma non sempre nel modo giusto\u00bb.\nFormazione.\nCrediti tratti dall'edizione LP."}
