{"id": "207148", "revid": "1169970", "url": "https://it.wikipedia.org/wiki?curid=207148", "title": "Gloria (inno cristiano)", "text": "Il Gloria, o Gloria a Dio nell'alto dei cieli (in latino \"Gloria in excelsis Deo\"), \u00e8 un antico inno della liturgia cristiana.\n\u00c8 detto \"dossologia maggiore\", per distinguerlo dalla \"dossologia minore\", il \"Gloria al Padre\", ma, come \u00e8 comune nella liturgia cattolica, l\"incipit\" d\u00e0 all'inno il suo nome pi\u00f9 noto.\n\u00c8 detto anche \"inno angelico\" , \"inno degli angeli\", \"cantico degli angeli\" in relazione al canto degli angeli alla nascita di Ges\u00f9 come raccontato da ().\nLa locuzione latina \"excelsis\" significa \"nel pi\u00f9 alto\", sottintendendo \"dei cieli\".\nInsieme al \"Magnificat\", al \"Benedictus\" e al \"Nunc dimittis\", e diversi altri canti dell'Antico Testamento, fu incluso nel Libro delle Odi, una raccolta liturgica presente in alcuni manoscritti della \"Septuaginta\".\nLa frase del Vangelo.\nLa frase iniziale \u00e8 l'acclamazione degli angeli festanti, per annunziare ai pastori la nascita di Ges\u00f9 (Lc ): \u00ab\u03b4\u03cc\u03be\u03b1 \u1f10\u03bd \u1f51\u03c8\u03af\u03c3\u03c4\u03bf\u03b9\u03c2 \u03b8\u03b5\u1ff7\u00bb \"(d\u00f3xa en hyps\u00edstois the\u1e53)\".\nL'inno liturgico.\nAnalisi del testo.\n\u00c8 un testo che, contrariamente a quanto pu\u00f2 far pensare il carattere natalizio delle prime parole, \u00e8 di carattere pasquale. \u00c8 una lode a Cristo, acclamato come Signore Dio e Re, Agnello di Dio, Figlio Unigenito del Padre, santo, Altissimo. Cristo \u00e8 invocato perch\u00e9 abbia misericordia di tutti i suoi figli.\nLa versione della \"Vulgata\" inizia con \"Gloria in altissimis Deo\" dove \"altus\" \u00e8 in genere inteso in senso geografico e fisico, rispetto ad \"excelsus\" (superlativo di \"bonus\"), che invece indica una qualit\u00e0. Tuttavia, anche il \"Padre nostro\" inizia con l'espressione \"che sei nei cieli\", anche qui intesa in senso geografico, poich\u00e9 gli antichi non avevano altro modo di esprimere la trascendenza di Dio.\nDi nuovo, la Vergine Maria non \u00e8 mai nominata nella preghiera. Il \"Gloria\", come suggerisce anche il primo capoverso rivolto a Dio, \u00e8 considerato un inno di adorazione e di lode alla Santissima Trinit\u00e0, mediante l'invocazione successiva di Cristo.\nContiene una professione di fede in alcuni importanti punti identica al \"Credo niceno\": Signore Ges\u00f9 Cristo, unigenito figlio di Dio, [.. che fu] crocifisso, mor\u00ec e fu sepolto, [...] siede alla destra del Padre, [...] il suo regno non avr\u00e0 fine.\nIl finale \"quoniam\" in latino classico (Cicerone e altri), ma anche medioevale, \u00e8 ben distinto da \"quia\", che indica una causalit\u00e0 temporale che precede l'effetto.\nAl contrario, \"quoniam\" ha come primo significato \"dopoch\u00e9\", e molto pi\u00f9 di frequente anche \"siccome\", \"dacch\u00e9\", \"dato che\": indica una condizione speciale di un dato momento, che pu\u00f2 essere sia occasionale, ma anche attuale in modo perfetto o \"sempre presente\" (il \"nunc stans\"), come la santit\u00e0 (Ges\u00f9 Cristo senza peccato) e l'Unit\u00e0 delle Tre divine Persone in Dio (\"Tu solus Dominus, [..] cum Santo Spiritu, in gloria Dei Patris\").\nMusica e metrica.\nLe strofe sono ordinate in distici, e nella comune \"Missa de angelis\" in latino pu\u00f2 essere cantato con canone a due voci corali.\nIl \"Gloria in excelsis Deo\" e il \"Te Deum\" sono detti anche \"salmi idiomatici\", perch\u00e9 presentano una struttura metrica e musicale paragonabile con quella del Salterio biblico. Sono gli unici inni fino a noi pervenuti dal tempo delle persecuzioni dei cristiani, nella loro bellezza e forma di poesia lirica.\nLa parte musicale non prevede note ornate da melisma o da neuma.\nUso liturgico.\nRito romano: Messale del 1970 e del 2002.\nNel rito romano il Gloria viene recitato o cantato durante la Messa dopo il \"Kyrie\" o un altro atto penitenziale nelle domeniche fuori dell'Avvento e della Quaresima, nelle solennit\u00e0 e nelle feste, e in celebrazioni di particolare solennit\u00e0, anche in Avvento o Quaresima.\nNon si usa nelle messe dei defunti.\nIl \"Gloria in excelsis Deo\" \"viene iniziato dal sacerdote o, secondo l\u2019opportunit\u00e0, dal cantore o dalla \"schola\", ma viene cantato o da tutti simultaneamente o dal popolo alternativamente con la \"schola\", oppure dalla stessa \"schola\". Se non lo si canta, viene recitato da tutti, o insieme o da due cori che si alternano\".\nDurante il \"Gloria in excelsis Deo\" i fedeli stanno in piedi, come in tutta la parte iniziale della messa fino alla conclusione dell\u2019orazione di inizio (o colletta).\nNel messale romano del 1962.\nNel Messale Romano del 1962 e secondo il Codice delle Rubriche del Breviario e del Messale Romano del 1960, il \"Gloria in excelsis Deo\" viene detto o cantato durante la messa in tutte le feste di qualsivoglia grado e classe, nelle domeniche, durante le ottave di Natale, Pasqua e Pentecoste, nelle ferie natalizie e pasquali, nelle vigilie di Ascensione e di Pentecoste e nelle messe votive di I, II o III classe in cui i paramenti non sono violacei e nelle messe votive di IV classe se sono degli angeli o della beata vergine Maria \"in sabbato\". Si omette, oltre che in Avvento e Quaresima, durante il Tempo di settuagesima.\nMentre pronuncia la frase iniziale, il sacerdote stende le mani davanti a s\u00e9 all'altezza delle spalle, e poi le posa mentre china il capo alla pronuncia della parola \"Deo\". Quindi continua a recitare il \"Gloria\" stando in piedi e con le mani unite; alle parole \"Adoramus te\", \"Gratias agimus tibi\", \"Iesu Christe\" (entrambe le volte), e \"Suscipe deprecationem nostram\", china il capo in direzione del crocifisso e alla fine del \"Gloria\" traccia un \"segno di croce\" grande a sufficienza..\nDurante la Messa solenne, il sacerdote celebrante intona la frase iniziale, mentre il diacono e il suddiacono si trovano dietro di lui, dopodich\u00e9 lo raggiungono all'altare e pronunciano con lui a bassa voce il resto dell'inno, mentre il coro prosegue nel canto. Terminata la recita del \"Gloria\" si siedono e attendono che il coro termini di cantare, ma alle parole a cui \u00e8 necessario inchinarsi, il sacerdote si scopre il capo, mentre diacono e suddiacono sorgono in piedi, fanno un piccolo inchino al sacerdote e quindi si inchinano profondamente verso l'altare.\nRito ambrosiano.\nNel rito ambrosiano \"Gloria in excelsis Deo\" viene recitato o cantato durante la Messa dopo l'atto penitenziale. Quando si cantano i 12 Kyrie nella processione d'ingresso, l'atto penitenziale \u00e8 omesso e l'inno \u00e8 cantato subito dopo il saluto del celebrante.\nRito bizantino.\nNel rito bizantino, adottato sia dalla Chiesa ortodossa sia da alcune Chiese cattoliche orientali, l'inno \u00e8 presente nel Mattutino e nella Compieta di ogni giorno, seguito da una gran quantit\u00e0 di versetti biblici che subiscono leggere variazioni a seconda che si tratti di un giorno feriale o festivo.\nNel mattutino della domenica e delle solennit\u00e0, chiamato in greco \"Orthros\", si pronuncia la dossologia maggiore (il \"Gloria in excelsis\"); invece, la dossologia minore o \"Gloria a Dio\" si pronuncia nel mattutino dei giorni infrasettimanali (non festivi), e per l'\" Apodeipnon\" (Compieta), e in nessun caso durante la Divina Liturgia.\nChiesa anglicana.\nNell'edizione del 1549 del \"Book of Common Prayer\", la Chiesa d'Inghilterra era solita pronunciare il \"Gloria\" nello stesso punto previsto dal rito romano, ma da un certo tempo in poi fu spostata al termine della celebrazione, prima delle benedizione finale. Questa collocazione rimase ininterrottamente fino al XX secolo, senza essere toccata dalle revisioni del 1552 e del 1662. La versione attualmente valida, chiamata \"Common Worship\", ha introdotto due modalit\u00e0, una delle quali ripristina la collocazione iniziale della preghiera, come nel rito romano.\nIl Libro delle Preghiere in uso alla Chiesa anglicana statunitense, edizione del 1928, poneva anch'esso la pronuncia del \"Gloria\" al termine del servizio eucaristico, dove gi\u00e0 era previsto dal \"Book of Common Prayer\" del 1662.\nL'edizione statunitense del 1928, come la prassi delle Chiese aderenti al \"Continuing Anglican movement\", permette l'uso dell'inno \"Gloria in excelsis\" al posto del \"Gloria Patri\" alla fine dei salmi o dei cantici presenti nella \"Preghiera della Sera\". Il Libro della Chiesa Episcopale, nell'edizione del 1979, stabil\u00ec la scelta fra due possibili riti:\nL'inno \"Gloria in excelsis\" \u00e8 frequente anche nel \"Servizio divino\" della confessione luterana, e di numerose altre confessioni cristiane.\nIl testo completo.\nTesto greco nella liturgia ortodossa (\"Orthron\") \nTraslitterazione\nStoria.\nIl suo uso risale per lo meno al III secolo, ma secondo Probst al I.\nIl \"liber pontificalis\" dice che \u00abTelesforo, papa dal 128 a circa il 139, ordin\u00f2 che il giorno della nascita del Signore si celebrassero messe di notte e che si recitasse l'inno angelico, cio\u00e8 il \"Gloria in excelsis Deo\", prima del sacrificio\u00bb. Dice anche che \u00abpapa Simmaco (498-514) ordin\u00f2 che l'inno \"Gloria in excelsis\" fosse recitato ogni domenica e nelle feste natalizie dei martiri\u00bb.\nInizialmente il Gloria si recitava, come ora, dopo l'introito e il \"Kyrie\", ma solo da parte del vescovo. Si pu\u00f2 notare che il \"Gloria\" entra nella liturgia natalizia, che \u00e8 la festa a cui appartiene in maniera propria, e che solo in un secondo momento si estende alle domeniche e a certe grandi feste, ma solo per i vescovi. L\"Ordo romanus I\" dice che quando il \"Kyrie\" \u00e8 finito, \u00abil pontefice, rivolto verso la gente, comincia il \"Gloria in excelsis\", se \u00e8 il tempo appropriato\u00bb (\"si tempus fuerit\"), e nota in maniera speciale che i preti potevano recitarlo solo a Pasqua. L\"Ordo di santa Amanda\" concede loro ci\u00f2 solo la vigilia di Pasqua e il giorno della loro ordinazione.\nConosciamo il testo latino antico, ma esisteva precedentemente in greco. La tradizione vuole che fu tradotto in latino da sant'Ilario di Poitiers (morto nel 366). Ilario avrebbe imparato l'inno durante il suo esilio in Oriente (360). In tutti i modi, la versione latina \u00e8 diversa dalla versione greca attuale. Si corrispondono fin verso il fondo del testo latino, che tuttavia aggiunge \"Tu solus altissimus\" e \"Cum sancto Spiritu\". Il greco poi continua: \u00abOgni giorno ti benedir\u00f2 e glorificher\u00f2 il tuo nome per sempre, nei secoli dei secoli\u00bb, e continua con altri dieci versi, principalmente con espressioni tratte dai salmi, per terminare con il \"Trisagion\" e con il Gloria al Padre.\nAppare in una forma leggermente diversa nelle \"Costituzioni apostoliche\" (VII,47) all'inizio di una \"preghiera del mattino\", ed ha un sapore subordinazionista.\nUna forma molto simile si trova nel \"Codex Alexandrinus\" (V secolo) e nello Pseudo-Atanasio, \"de Virginitate\" (prima del IV secolo), \u00a720.\nEsteso ulteriormente e senza pi\u00f9 tracce di subordinazionismo, viene cantato nel rito bizantino nella preghiera del \"Orthros\" (mattutino). In questa forma ha pi\u00f9 versi che in latino, e finisce con il \"Trisagion\".\nIl sacramentario gregoriano e il \"Liber de exordiis\" di Walafrid Strabo ribadiscono la stessa cosa. Berno di Costanza la ritiene un torto ancora nel secolo XI.\nMa verso la fine dello stesso secolo il \"Gloria\" era recitato dai preti cos\u00ec come dai vescovi. Il \"Micrologus\" dello stesso Berno di Costanza (1048) ci dice che \u00abin tutte le feste che hanno un ufficio completo, eccetto in Avvento e in settuagesima, e nella festa dei Santi Innocenti sia il prete che il vescovo recitano il \"Gloria in excelsis\"\u00bb (c. II).\nIn seguito divenne, com'\u00e8 adesso, parte fissa di ogni messa eccetto nei tempo penitenziali. Veniva recitato anche in Avvento, per lo meno fino a che l'Avvento non cominci\u00f2 ad essere considerato un tempo penitenziale.\nAl tempo di Amalario di Metz (IX secolo) era recitato in Avvento \u00abin qualche posto\u00bb. Ci\u00f2 si applicherebbe, naturalmente, alle messe celebrate dal vescovo, nelle domeniche e nelle feste. Cos\u00ec si esprime anche Onorio di Autun (1145), nel XII secolo. Nella Roma della fine di quel secolo, in avvento si usavano paramenti bianchi e si recitava il \"Gloria\". In seguito, l'Avvento venne gradualmente considerato un tempo di penitenza a imitazione della Quaresima. E quindi il \"Te Deum\" e il \"Gloria\" furono abbandonati durante gli stessi, e si introdusse l'uso dei paramenti violacei."}
{"id": "207149", "revid": "2174770", "url": "https://it.wikipedia.org/wiki?curid=207149", "title": "Graecia capta ferum victorem cepit", "text": "La frase latina Graecia capta ferum victorem cepit significa: \u00abla Grecia, conquistata [dai Romani], conquist\u00f2 il selvaggio vincitore\u00bb. Corrisponde al verso 156 del componimento iniziale del secondo libro delle \"Epistole\" di Orazio, che cos\u00ec continua: \"et artes\" / \"intulit agresti Latio\" (\u00abe le arti port\u00f2 nel Lazio agreste\u00bb).\nRoma conquist\u00f2 la Grecia con le armi, ma questa, con le sue lettere e arti, riusc\u00ec ad incivilire il feroce conquistatore, rozzo e incolto.\nLa locuzione sancisce quindi il primato della cultura sul mero potere militare.\nInterpretazioni.\nStudi novecenteschi hanno riconosciuto nell'esametro una precisa allusione alla presa di Corinto del 146 a. C. e al trasporto fin nel Lazio delle statue greche bottino di guerra da parte del console Mummio: \"Graecia capta\" sarebbe il calco di \"Achaia capta\", formula epigrafica assai diffusa e correlata al console vincitore per datare il trionfo militare sulla citt\u00e0.\nFortuna.\nIl celebre verso oraziano \u00e8 stato oggetto, nel corso dei secoli, di molteplici riadattamenti. Ad esempio, il poeta Ovidio ne offre una reminiscenza \u2013 attraverso la ripresa di due sostantivi \u2013 in \"Fasti\" 3, 101: \u00abNondum tradiderat victas victoribus artes / Graecia, facundum, sed male forte genus\u00bb. \nIn riferimento al Rinascimento, Gottfried Wilhelm Leibniz afferma: \u00abCome la Grecia conquistata, conquist\u00f2 il selvaggio vincitore e le arti port\u00f2 nel Lazio agreste, cos\u00ec l'Italia, conquistata da Francesi e Tedeschi, conquist\u00f2 a sua volta Francia e Germania e port\u00f2 la dolcezza di una vita migliore\u00bb.\nAnche studiosi dell'Italia rinascimentale, tra cui Giulio Natali, Piers Baker-Bates, Natale Addamiano e Amedeo Quondam, hanno evocato il \"topos\" oraziano in riferimento al primato culturale detenuto dall'Italia rinascimentale sulle potenze che si contesero la penisola durante le guerre d'Italia del XVI secolo: Francia, Spagna e Austria."}
{"id": "207150", "revid": "1516087", "url": "https://it.wikipedia.org/wiki?curid=207150", "title": "PK\u00b2", "text": "PK\u00b2 \u00e8 una serie a fumetti di fantascienza incentrata sul personaggio immaginario di Paperinik edito dalla Disney Italia dal 2001 al 2002 e fece seguito alla serie \"PK - Paperinik New Adventures\".\nStoria editoriale.\n\"PK\u00b2\" \u00e8 la seconda serie a fumetti con la versione aggiornata di Paperinik nota come PK seguita alla chiusura della precedente testata PK - Paperinik New Adventures, riprendendo la storia qualche tempo dopo il termine di quest'ultima. \u00c8 composta da 18 numeri pi\u00f9 uno speciale estivo, pubblicati tra il febbraio 2001 e il luglio 2002. Ogni albo di circa ottanta pagine contiene una storia a fumetti che d\u00e0 il titolo all'albo e alcune rubriche. In apertura c'era un editoriale con considerazioni semiserie sugli eventi raccontati nella storia a fumetti. Dopo l'editoriale c'era la rubrica della posta (\"PK\u00b2 Mail)\" nella quale la redazione rispondeva in modo ironico e spiritoso ai lettori secondo una consuetudine iniziata su \"PK - Paperinik New Adventures\". Per consentire ai lettori di non perdere il filo delle vicende, prima del fumetto c'era la rubrica \"Updating\", contenente un aggiornamento su ciascuno dei personaggi protagonisti della storia o pi\u00f9 in generale sugli ultimi accadimenti. La storia a fumetti occupava quasi tutte le pagine dell'albo e come nella precedente saga il numero di vignette variava a seconda delle esigenze del disegnatore. Alcune di queste vignette sono colorate con un'unica tinta, declinata in pi\u00f9 sfumature, per sottolineare le espressioni dei personaggi. Dopo il fumetto c'era la rubrica \"Tekno Room\" in cui la redazione rispondeva ai quesiti dei lettori su argomenti pi\u00f9 \"tecnici\" relativi alle storie, come per esempio dettagli e chiarimenti sui marchingegni utilizzati o sugli antefatti degli eventi raccontati. A seguire c'era \"Riportage\", rubrica semiseria su vari argomenti come le invenzioni inutili o gli avvistamenti di alieni. In alcuni numeri, tale rubrica viene sostituita da uno spazio di giochi enigmistici tratti dalla testata \"Il RomPK\". La rubrica che conclude l'albo \u00e8 \"Digital PK\u00b2\", contenente un approfondimento su una tematica trattata nella storia a fumetti.\nTrama.\nIl magnate della finanza Everett Ducklair lascia il monastero di Dhasam-Bul per tornare a Paperopoli dove riprende il controllo del suo impero finanziario. Sebbene nella prima serie Everett venga descritto come un personaggio umile e altruista e sia talvolta venuto in aiuto di Paperinik, in PK\u00b2 pare essere diventato un freddo uomo d'affari senza scrupoli. Ducklair disattiva l'intelligenza artificiale Uno e allontana Paperino/PK dalla Ducklair Tower. Viceversa entrano in scena le due figlie di Everett, Korinna e Juniper, entrambe dotate di poteri telepatici come il padre. Paperinik \u00e8 quindi costretto a cercarsi un nuovo rifugio, un nuovo aiutante e soprattutto un nuovo impiego come Paperino, alle prese con un nuovo lavoro, cercando di scoprire i misteriosi piani di Everett Ducklair che si scoprir\u00e0 essere un alieno.\nSequel.\nNel 2014 sul settimanale \"Topolino\" venne pubblicato un nuovo ciclo di storie che costituiscono il seguito di \"PKNA\" e \"PK\u00b2\". Il ciclo \u00e8 chiamato informalmente \"PKNE\", acronimo di PK - Nuova era."}
{"id": "207151", "revid": "484362", "url": "https://it.wikipedia.org/wiki?curid=207151", "title": "Grammatici certant et adhuc sub iudice lis est", "text": "La locuzione latina Grammatici certant, et adhuc sub iudice lis est, tradotta letteralmente, significa \"i grammatici discutono, e la contesa non \u00e8 ancora finita\". (Orazio, \"Ars poetica\",78)\nIl poeta in questa frase allude alle interminabili controversie grammaticali, sempre all'ordine del giorno fra gli studiosi, e che spesso si scopre essere questioni di lana caprina."}
{"id": "207152", "revid": "2184720", "url": "https://it.wikipedia.org/wiki?curid=207152", "title": "Contratto per differenza", "text": "Un contratto per differenza (detto brevemente CFD, dall'inglese \"contract for difference\") \u00e8 uno strumento finanziario il cui prezzo deriva dal valore di altre tipologie di strumenti d'investimento. Anzich\u00e9 negoziare o scambiare fisicamente l'attivit\u00e0 finanziaria, il CFD rappresenta un'operazione in cui due parti, venditrice e acquirente, convengono per scambiare denaro sulla base della variazione di valore dell'attivit\u00e0 sottostante che intercorre tra il momento in cui l'operazione viene aperta e quello in cui viene chiusa. Se il valore dell'attivit\u00e0 sottostante aumenta, la parte acquirente realizza un guadagno e la parte venditrice una perdita; viceversa il decrescere del valore comporta un guadagno per il venditore e una perdita per l'acquirente. I CFD sono scommesse sull'andamento di un'attivit\u00e0 finanziaria; sono strumenti derivati che permettono agli investitori di trarre vantaggio dal rialzo (posizione long) o dal ribasso (posizione short) del prezzo di attivit\u00e0 finanziarie sottostanti e sono spesso usati per speculare in questo tipo di mercati - ad esempio, applicati alle quote di capitale diventano azioni derivate utilizzabili dagli investitori per speculare sui movimenti del prezzo delle azioni senza necessariamente possederle effettivamente. Per comprenderne la forte criticit\u00e0, sulla relativa esposizione al rischio, questo tipo di strumenti vengono gestiti attraverso simulatori di trading finanziari chiamati anche CFD Trading Manager utilizzati, a livello professionale, da trader domestici e investitori istituzionali. \nI CFD sono attualmente disponibili in Gran Bretagna, Paesi Bassi, Polonia, Portogallo, Germania, Svizzera, Italia, Singapore, Sudafrica, Australia, Svezia, Francia, Irlanda, Giappone e Spagna. Alcuni mercati di titoli come Hong Kong prevedono l'introduzione dei CFD nel prossimo futuro. Negli Stati Uniti i CFD non sono permessi a seguito delle restrizioni imposte dalla US Securities and Exchange Commission relative agli strumenti finanziari over the counter (OTC).\nStoria.\nI CFD sono nati a Londra nei primi anni '90. Basati sugli swap di capitale, avevano l'ulteriore vantaggio di essere un prodotto a marginazione esente dal bollo, una tassa inglese. L'invenzione dei CFD \u00e8 principalmente accreditata a Brian Keelan e Jon Wood, entrambi dipendenti UBS Warburg, in occasione della loro trattativa con Trafalgar House a inizio anni '90.\nI CFD vennero inizialmente utilizzati da hedge funds e investitori istituzionali al fine di proteggere la propria esposizione azionaria sul London Stock Market in modo economicamente conveniente.\nAlla fine degli anni '90 i CFD sono stati introdotti per la prima volta agli investitori commerciali. Alcune societ\u00e0 inglesi hanno contribuito alla loro diffusione offrendo un servizio contraddistinto da innovative piattaforme online che davano la possibilit\u00e0 di controllare i prezzi e fare trading in tempo reale. Le prime societ\u00e0 ad occuparsi di CFD sono state GNI (conosciuta originariamente come Gerrard &amp; National Intercommodities e oggi parte di MF Global), IG Markets e CMC Markets.\nIntorno al 2000 gli investitori si accorsero per\u00f2 che il reale vantaggio di fare trading con i CFD non era l'esenzione dal bollo, bens\u00ec la possibilit\u00e0 di applicare la leva finanziaria a qualsiasi attivit\u00e0 sottostante. Questa fu la svolta che determin\u00f2 l'espansione dei CFD. Le societ\u00e0 che offrivano servizio di CFD risposero immediatamente ed espansero l'offerta aggiungendo alle semplici azioni del London Stock Exchange (LSE) anche indici, azioni globali, commodity, titoli di stato e valute. Fare trading con indici CFD, come per esempio quelli basati sui maggiori indici mondiali quali Dow Jones, NASDAQ, S&amp;P 500, FTSE, DAX e CAC, \u00e8 presto diventata l'attivit\u00e0 pi\u00f9 diffusa nel trading con i CFD.\nNel 2001 un certo numero di societ\u00e0 che offrivano servizio di CFD si sono accorte che i CFD avevano lo stesso effetto economico del Financial Spread Betting ad eccezione del regime fiscale che rendeva il prodotto non tassato per i clienti. La maggior parte di queste societ\u00e0 lanci\u00f2 quindi un'operazione di Spread Betting finanziario parallelamente con l'offerta CFD. In Gran Bretagna il mercato dei CFD per diversi aspetti rispecchia il mercato dello Spread Betting, e i prodotti sono simili. Ci\u00f2 nonostante, mentre i CFD sono stati esportati in diversi Paesi, lo Spread Betting si fonda su uno specifico vantaggio fiscale e rimane quindi un fenomeno prettamente inglese e irlandese.\nLe societ\u00e0 hanno iniziato ad espandersi nei mercati esteri introducendo i CFD per la prima volta in Australia, nel 2002, grazie ad IG Markets (societ\u00e0 parte di IG Group) e CMC Markets. Da allora i CFD sono stati introdotti in altri Paesi, come indicato dalla lista qui sopra.\nFino al 2007 i CFD sono stati oggetto di trading esclusivamente over the counter (OTC), anche se il 5 novembre 2007 la borsa australiana Australian Securities Exchange (ASX) ha inserito dei CFD nella lista delle 50 azioni australiane oggetto di maggior trading, in 8 coppie di valuta, negli indici mondiali chiave e in alcune commodities. Originariamente erano 12 i broker che offrivano CFD di ASX ma nel 2009 sono diminuiti a 5.\nTrading.\nIl trading con i CFD avviene tra singoli investitori e societ\u00e0 che offrono tale servizio. Non ci sono contratti standard per i CFD e ogni societ\u00e0 pu\u00f2 determinare i propri, ma tutti tendono ad avere alcuni punti comuni.\nUn contratto per differenza inizia con un'apertura di trade relativa a uno strumento specifico presso una societ\u00e0 che offre questo servizio finanziario. Ci\u00f2 determina una \"posizione\" su quello strumento. Non ci sono termini di scadenza e quindi la posizione viene chiusa quando \u00e8 effettuato un nuovo trade nella direzione opposta. A questo punto la differenza tra posizione di apertura e quella di chiusura determina guadagno o perdita. La societ\u00e0 che offre servizio di CFD pu\u00f2 addebitare una certa percentuale come parte del servizio di trading o per l'apertura della posizione. Queste possono includere bid-offer spread, commissioni, tassa di servizio finanziario notturno e parcella manageriale.\nAnche se i CFD non hanno scadenza, qualsiasi posizione lasciata aperta durante la notte viene \"reinvestita\". Ci\u00f2 significa che viene calcolato qualsiasi guadagno o perdita realizzata e accreditato/addebitata al conto del cliente, nonch\u00e9 ogni tasso di finanziamento. La posizione \u00e8 successivamente portata al giorno seguente. La regola di settore prevede che questo processo venga effettuato alle 10pm GMT.\nI CFD sono prodotti di marginazione e il trader deve sempre mantenere il livello di margine minimo. Una caratteristica tipica del trading con i CFD \u00e8 il fatto che guadagno e perdita ed esigenze di marginazione sono calcolati sempre in tempo reale e visibili dal trader sul proprio schermo. Se la somma di denaro depositata con la societ\u00e0 di CFD scende al di sotto del livello di margine minimo, possono essere effettuate margin call. I trader devono coprire questi margini velocemente altrimenti la societ\u00e0 di CFD potrebbe liquidare le loro posizioni.\nCosti.\nI contratti sono soggetti a costi di finanziamento quotidiani, di solito applicati a un tasso precedentemente accordato e legato al LIBOR o qualche altro tasso d'interesse di riferimento, come per esempio il Reseve Bank Rate in Australia. In un CFD le due parti pagano al fine di finanziare posizioni al rialzo (long) e potrebbero ricevere fondi per le posizioni al ribasso (short) al posto di procedure di vendita differite. I contratti sono stabiliti sulla differenza di flusso tra posizione di apertura e quella di chiusura.\nTradizionalmente i CFD basati su capitale sociale sono soggetti a una commissione che \u00e8 una percentuale calcolata in base alla tipologia di posizione di ogni trade. In alternativa, l'investitore pu\u00f2 decidere di effettuare il suo trading con un market maker (intermediario finanziario), nel qual caso le precedenti commissioni sono incluse nelle spese di una maggiore differenza tra prezzo di acquisto e vendita per un certo strumento finanziario (spread denaro/lettera).\nMargine.\nGli investitori di CFD devono rispettare un certo margine, definito da intermediazione o market maker (solitamente compreso tra 0.5% e 30%). Uno dei vantaggi di cui gode l'investitore non dovendo offrire l'intero valore speculativo del CFD come garanzia collaterale \u00e8 la possibilit\u00e0 di controllare una posizione maggiore con un dato capitale e quindi amplificare il potenziale di profitto o perdita. Allo stesso tempo per\u00f2, le posizioni caratterizzate da leva finanziaria quando si ha un CFD volatile, nel caso di ribasso possono esporre l'acquirente a una richiesta di integrazione (in inglese margin call) che spesso sfocia in una sostanziale perdita di azioni.\nI contratti per differenza permettono all'investitore di andare al ribasso o rialzo di qualsiasi posizione usando il deposito iniziale (o margine). Nel trading con i CFD ci sono sempre due tipologie di margine:\nIl margine iniziale viene fissato tra 0.5% e 30% a seconda dello strumento sottostante e rischio generale percepito nel mercato in quel momento specifico. Per esempio, durante e successivamente l'11 settembre i margini iniziali hanno vissuto un'impennata a tutti i livelli, in risposta all'esposizione di volatilit\u00e0 dei mercati azionari mondiali.\nMolti considerano il margine iniziale come un deposito. Per esempio, nel caso di azioni numerose e ad alta liquidit\u00e0 come quelle di Vodafone il margine iniziale sar\u00e0 circa il 3% e a seconda della relazione che broker e cliente hanno con l'azienda, ma potrebbe essere ancora minore. Ci\u00f2 nonostante, con un capitale pi\u00f9 piccolo e azioni a liquidit\u00e0 inferiore \u00e8 probabile che il deposito sia minimo il 10% se non molto di pi\u00f9.\nIl margine variabile \u00e8 applicato quando una posizione si muove contrariamente agli interessi del cliente. Per esempio, se un trader di CFD comprasse 1000 azioni ABC usando CFD da 100 centesimi e il prezzo si abbassasse a 90 centesimi, il broker detrarrebbe 100 \u20ac (1000 azioni x -10p) di margine variabile dal conto del cliente. Importante notare come tutto ci\u00f2 sia effettuato in tempo reale nel momento in cui il mercato \u00e8 al ribasso, il cosiddetto prezzo di mercato. Al contrario, se il prezzo delle azioni si alza di 10cents allora il broker accrediter\u00e0 sul conto del cliente 100 \u20ac di guadagno corrente.\nIl margine di variazione pu\u00f2 avere quindi effetto sia negativo che positivo sul saldo di cassa del trader. Ma il margine iniziale verr\u00e0 sempre detratto dal conto del cliente e rimpiazzato una volta che il trade \u00e8 coperto.\nLeva finanziaria.\nUno degli aspetti pi\u00f9 interessanti del trading con i CFD \u00e8 il facile accesso alle leve finanziarie - usare un deposito limitato per ottenere accesso a una maggiore quantit\u00e0 equivalente di azioni. Che per aprire una posizione sia necessario un semplice margine iniziale del 0,5-30% del valore totale del \"trade\" costituisce una garanzia finanziaria.\nOrdine di stop loss.\nUn comando di stop loss pu\u00f2 essere predisposto affinch\u00e9 inneschi una via d'uscita ogni qualvolta venga raggiunto un livello precedentemente impostato dal trader; per esempio comprare a 3,00 \u20ac con uno stop loss a 2,60 \u20ac. Una volta che il comando di stop loss \u00e8 stato innescato, viene inviato un segnale di vendita alla societ\u00e0 che fornisce servizio di CFD, il quale verr\u00e0 attivato relativamente alle condizioni contrattuali e tenendo conto della liquidit\u00e0 disponibile necessaria al completamento della richiesta. I fornitori di DMA (direct market access) ricevono di solito comandi di stop loss via telefono oppure online e inoltrano l'ordine nel mercato affinch\u00e9 gli acquisti vengano effettuati solamente all'interno di una ristretta gamma relativa al prezzo preimpostato, per esempio fino a un massimo di ulteriori 6 centesimi e in condizioni di disponibilit\u00e0 necessaria. Se lo stop loss viene attivato e poi il prezzo si sposta rapidamente al di fuori del raggio dei 6 cents dell'esempio, o se non c'\u00e8 liquidit\u00e0 sufficiente per eseguire l'ordine e considerando altre persone che hanno ordini a quel livello di prezzo, il comando di vendita stop loss potrebbe non essere attivato e la posizione rimanere aperta.\nI Market Makers hanno la capacit\u00e0 di gestire lo stop loss, e non appena tale comando \u00e8 innescato possono chiudere la posizione ovunque trovino disponibilit\u00e0 di quantit\u00e0 e prezzi corrispondenti. Questo aumenta le possibilit\u00e0 di abbandonare una posizione rivelatasi controproducente bench\u00e9 a un prezzo inferiore di quello sperato.\nUno dei problemi relativi al prezzo di uno stop loss \u00e8 che si tratta semplicemente di un prezzo di riferimento; tutto dipende se il prezzo di mercato \u00e8 adeguato a quel livello. Se il prezzo dello strumento sottostante \"arranca\", per esempio se supera il livello di stop in un solo passo, il comando di stop verr\u00e0 eseguito al livello di prezzo successivo utilizzato o no nel trading a discrezione della societ\u00e0 fornitrice di CFD. Solitamente questo non rappresenta un problema per i prodotti con trading particolarmente attivo come indici e valute, ma pu\u00f2 diventarlo nel caso di prezzi di equity, e in particolare su azioni a bassa liquidit\u00e0. \u00c8 un problema anche quando i mercati finanziari sono chiusi e la differenza tra chiusura di un giorno e apertura di quello successivo \u00e8 significativa, per esempio quando vengono divulgate notizie che incidono sulla redditivit\u00e0 dell'azienda nel corso della notte.\nPer alleviare questa complicazione, alcune societ\u00e0 di CFD offrono \"Guaranteed Stop Loss Orders\" (GSLO - Ordini di stop loss garantito), sotto pagamento di una tariffa per un prezzo di attivazione stop loss garantito da parte del trader. Come per l'addebito aggiuntivo, teoricamente ci sono altre restrizioni. L'ordine di stop loss pi\u00f9 vicino pu\u00f2 essere impostato tipicamente al 5% dal prezzo corrente e le societ\u00e0 di CFD hanno di solito condizioni sui comandi specifiche, nonostante siano prontamente operative nel caso chiudere a un determinato prezzo sia importante.\nGestori di CFD.\nI contratti per differenza sono prodotti over the counter il cui trading \u00e8 solitamente gestito da broker o market maker (intermediario finanziario), conosciuto come gestore di CFD. I gestori di CFD definiscono termini di contratto, tassi di margine e quali strumenti finanziari sono disponibili al trading. Il trading avviene secondo due diversi modelli che possono avere conseguenze sul prezzo degli stessi strumenti in questione:"}
{"id": "207153", "revid": "484362", "url": "https://it.wikipedia.org/wiki?curid=207153", "title": "Grande mortalis aevi spatium", "text": "La locuzione latina Grande mortalis aevi spatium, tradotta letteralmente, significa \"grande spazio della vita mortale\" (Tacito, Agricola, III).\nIl tempo della vita umana \u00e8 brevissimo, ma se si considera questo periodo in rapporto ai frutti, alle conseguenze durature che ne possono derivare, si pu\u00f2 giustamente, in qualche caso, chiamarlo lungo e grande."}
{"id": "207155", "revid": "1001457", "url": "https://it.wikipedia.org/wiki?curid=207155", "title": "94 Aurora", "text": "94 Aurora \u00e8 uno dei pi\u00f9 grandi asteroidi della Fascia principale. Ha una superficie molto scura, pi\u00f9 della fuliggine, e una composizione carboniosa primitiva.\nAurora fu scoperto da James Craig Watson il 6 settembre 1867 dal Detroit Observatory dell'universit\u00e0 del Michigan (USA) ad Ann Arbor; fu battezzato cos\u00ec in onore di Aurora, la dea romana dell'alba.\nAurora ha occultato una stella poco luminosa il 12 ottobre 2001. Dalle misurazioni effettuate \u00e8 stata rilevata una forma piuttosto ovale del pianetino."}
{"id": "207156", "revid": "785863", "url": "https://it.wikipedia.org/wiki?curid=207156", "title": "Harrison Ford", "text": "Tra la fine degli anni 1970 e l'inizio degli anni 1990, ha partecipato ad alcuni dei film statunitensi di maggiore successo di quel periodo, lavorando per cineasti quali George Lucas, Phillip Noyce, Ridley Scott, Steven Spielberg e Peter Weir. Ford ha ricevuto l'unica candidatura all'Oscar per il miglior attore per \"Witness - Il testimone\" nel 1986, oltre a quattro nomination ai Golden Globe e una ai Premi BAFTA.\nMolti dei personaggi interpretati da Ford consistono in eroi duri, decisi ma sempre lievemente autoironici, tra i quali i pi\u00f9 noti sono il contrabbandiere spaziale Ian Solo nella serie di \"Guerre stellari\", l'archeologo Indiana Jones nell'eponima tetralogia, il cacciatore di replicanti Rick Deckard in \"Blade Runner\" e \"Blade Runner 2049\", il detective John Book in \"Witness - Il testimone\", l'agente della CIA Jack Ryan in \"Giochi di potere\" e \"Sotto il segno del pericolo\", e il chirurgo Richard Kimble ne \"Il fuggitivo\".\nBiografia.\nFord nacque a Chicago, nell'Illinois. Sua madre Dorothy Nidelman era ebrea, mentre suo padre John William \"Christopher\" Ford era cristiano di origini irlandesi e tedesche, a sua volta ex attore. Quando ad Harrison venne chiesto secondo quale religione fosse stato cresciuto, la risposta data fu \"democratica\"; in realt\u00e0 i genitori di Ford non erano fedeli praticanti, ma fecero servire il figlio in sinagoghe e chiese.\nSi diplom\u00f2 alla Maine Township High School di Park Ridge nell'Illinois nel 1960, frequent\u00f2 poi il Ripon College in Wisconsin, dove i primi anni entr\u00f2 in un corso di arte drammatica. L'ultimo anno, dopo essere stato bocciato nel corso di filosofia, fu espulso dalla scuola, tre giorni prima del diploma. Chiese al suo insegnante preferito, il dottor Tyree (ricordato nel film \"Indiana Jones e l'ultima crociata\") una lettera di raccomandazione per il ritiro dell'espulsione, ma Tyree rifiut\u00f2. Successivamente perse i contatti con il Ripon College. Quando Harrison divenne famoso, \nFord ha divorziato nel 1979 dalla prima moglie Mary Marquardt, con la quale ha avuto due figli, Benjamin (1967) e Willard (1969); questi sono rispettivamente nome e cognome del protagonista del film \"Apocalypse Now\" di Coppola, appunto Benjamin Willard (interpretato da Martin Sheen). Proprio lavorando in questo film (nel quale interpreta la piccola parte del colonnello Lucas) Ford ha conosciuto la sua seconda moglie, Melissa Mathison (sceneggiatrice di \"Black Stallion\" ed \"E.T. l'extra-terrestre\"), che era in questa pellicola l'assistente alla regia. Si \u00e8 risposato nel 1983 con Melissa, dalla quale ha avuto due figli, Malcolm (1987) e Georgia (1991), separandosi poi nel 2004; questo secondo divorzio \u00e8 ricordato come uno dei pi\u00f9 costosi della storia di Hollywood. Dal 2001 Ford \u00e8 legato sentimentalmente alla collega Calista Flockhart, che ha sposato il 15 giugno 2010 in Nuovo Messico; ha in seguito adottato, Liam, il figlio che la moglie Calista aveva adottato nel 2001. Nel 1993, a 51 anni \u00e8 diventato per la prima volta nonno di Eliel, figlio di Willard.\n\u00c8 segretario del programma \"Young Eagle\" dell'Experimental Aircraft Association. Dona tempo e denaro in favore della causa ambientale. Partecipa anche alla \"Board of Directors of Conservation International\". Sebbene non ami parlare in pubblico, in un'occasione ha parlato in favore delle popolazioni del Tibet, per opporsi all'entrata della Cina tra le nazioni amiche degli Stati Uniti a causa dell'occupazione cinese in Tibet. Si \u00e8 dichiarato sostenitore dei diritti gay e favorevole al matrimonio tra persone dello stesso sesso.\nFord \u00e8 anche un pilota di aerei ed elicotteri e possiede un ranch di 3,2\u00a0km2 a Jackson Hole nel Wyoming, met\u00e0 del quale donato allo Stato come riserva naturale: in diverse occasioni ha personalmente offerto servizio di emergenza con l'elicottero in aiuto alle autorit\u00e0 locali; in una occasione ha portato in salvo un escursionista colto da disidratazione. Il 5 marzo 2015 \u00e8 rimasto coinvolto in un incidente aereo nelle vicinanze di Venice, rimanendo ferito.\nCarriera.\nGli inizi.\nFord, che si definisce come \u00aba sboccio ritardato\u00bb, rimase affascinato dalla recitazione al college, dove divenne membro di una banda folk chiamata \"The Brothers Gross\" in cui suonava uno strumento artigianale. Fu anche membro della confraternita collegiale Sigma Nu. Nel 1963 partecip\u00f2 come comparsa nel colossal \"La grande fuga\" (ha interpretato un giovane nazista nelle scene sul treno).\nL'anno dopo spos\u00f2 Mary Marquardt, la ragazza che frequentava al college, e i due si trasferirono a Los Angeles in California: qui ottenne un contratto da 150 dollari a settimana con la Columbia Pictures nell'ambito del programma di ricerca nuovi talenti dello studios, partecipando a tre film interpretando ruoli minori. Pass\u00f2 poi alla Universal Studios, dove ebbe ruoli minori per la televisione (Ford \u00e8 citato come \"Harrison J. Ford\" per la partecipazione in un ruolo minore in un film western del 1967, \"Assalto finale\", ma la \"J.\" nel nome non ha alcun significato, poich\u00e9 Ford non possiede un secondo nome. L'aggiunta fu adottata per evitare confusione con un attore omonimo, morto nel 1957).\nIl successo.\nInsoddisfatto del lavoro che gli veniva offerto, Ford divenne un carpentiere autodidatta (fu anche uno dei cameraman ai celebri concerti tenuti dai Doors, nell'estate del 1968, all'Hollywood Bowl di Los Angeles e al Santa Clara County Fairgrounds di San Jose) per poter meglio mantenere la moglie e i due figli piccoli, fino alla svolta, giunta con \"American Graffiti\" di George Lucas; fu per\u00f2 Steven Spielberg a giudicare per primo Ford perfetto per la parte di Ian Solo in \"Guerre stellari\", primo film dell'omonima serie di George Lucas che lo consacrer\u00e0 a divo del cinema ().\nNel 1973 aveva gi\u00e0 partecipato in un piccolo ruolo a un'altra opera di Lucas, \"American Graffiti\", mentre nel 1979 interpret\u00f2 il colonnello Lucas nel cult movie \"Apocalypse Now\", diretto da Francis Ford Coppola. Ebbe anche un ruolo nel film \"Forza 10 da Navarone\". Dopo il successo di \"Guerre stellari\", nel 1980 torn\u00f2 a interpretare Ian Solo nel sequel \"L'Impero colpisce ancora\" che fu anch'esso uno straordinario successo.\nSuccessivamente nel 1981 interpret\u00f2 con successo Indiana Jones nel film \"I predatori dell'arca perduta\" diretto da Steven Spielberg. Il ruolo gli venne affidato per la rinuncia di Tom Selleck, legato alla serie televisiva \"Magnum, P.I..\" L'anno seguente interpreta Rick Deckard in un altro film cult, \"Blade Runner\", considerato uno dei pi\u00f9 riusciti film di fantascienza. Nel 1983 interpreta per la terza volta Ian Solo ne \"Il ritorno dello Jedi\".\nIn seguito sar\u00e0 protagonista del fortunato sequel de \"I predatori dell'arca perduta\", ovvero \"Indiana Jones e il tempio maledetto\" (1984), del thriller \"Witness - Il testimone\" ottenendo la sua unica nomination all'Oscar come migliore attore, mentre nel 1992 e nel 1994 interpreta il ruolo di Jack Ryan in \"Giochi di potere\" (la produzione rinunci\u00f2 a scritturare di nuovo Alec Baldwin, sembra a causa del compenso troppo elevato richiesto dall'attore) e \"Sotto il segno del pericolo\", tratti dai racconti di Tom Clancy. Interpreta per la terza volta Indiana Jones in \"Indiana Jones e l'ultima crociata\" al fianco di Sean Connery. Nel 1993 \u00e8 protagonista di \"Il fuggitivo\" insieme a Tommy Lee Jones, recita nel remake di \"Sabrina\" e in altri film ancora. Da segnalare \"Mosquito Coast\" di Peter Weir in cui interpreta il ruolo di un inventore dal pensiero complesso e \"Le verit\u00e0 nascoste\" del 2000, diretto da Robert Zemeckis, probabilmente l'unico film in cui recita in un ruolo \"ambiguo\", al fianco di una terrorizzata Michelle Pfeiffer.\nIl successo dei suoi film port\u00f2 il Guinness Book of Records, nel 2001, a citare Ford come l'attore pi\u00f9 ricco del mondo. La sua retribuzione per il film \"K-19\" del 2002 fu di oltre 25 milioni di dollari, e gli incassi complessivi al botteghino dei film con Harrison Ford ammontano sinora a 13,8 miliardi di dollari, il risultato pi\u00f9 alto di ogni altro attore nella storia del cinema. Ci\u00f2 nonostante, tra il 2000 e il 2008 la carriera di Ford subisce una momentanea flessione, recitando solamente in cinque film.\nAlla fine degli anni 2000 la sua carriera riceve nuovo impulso dal successo di \"Indiana Jones e il regno del teschio di cristallo\", quarto capitolo della serie di Spielberg e Lucas. Nel 2011 affianca Daniel Craig in \"Cowboys &amp; Aliens\". Tornato fra gli attori pi\u00f9 richiesti di Hollywood, nel solo 2013 appare nel biopic \"42\", interpretando poi il potente magnate Jock ne \"Il potere dei soldi\", e infine il colonnello Graff nel fantasy \"Ender's Game\". L'anno dopo \u00e8 uno dei protagonisti de \"I mercenari 3\" insieme a Sylvester Stallone, Arnold Schwarzenegger, Wesley Snipes, Mel Gibson e Antonio Banderas. Nel 2015 presta il volto al controverso William Jones in \"Adaline - L'eterna giovinezza\", e, soprattutto, torna a rivestire dopo tre decenni i panni dell'anziano Ian Solo nel settimo capitolo della serie cinematografica di \"Guerre stellari\", ', diretto da J. J. Abrams; riprender\u00e0 il ruolo, in un cameo, anche nel successivo ' (2019).\nGrazie a \"Il risveglio della Forza\" si riprende il primato di attore che ha incassato di pi\u00f9 al box office americano, con 4.750.905.625 dollari totalizzati grazie a 41 film conteggiati; tale record era gi\u00e0 appartenuto all\u2019attore per molti anni, ma nel 2005 era stato battuto da Samuel L. Jackson il quale lo deterr\u00e0 per undici anni. Nel 2017 riprende dopo trentacinque anni un altro suo storico personaggio, Rick Deckard di \"Blade Runner\", recitando a fianco di Ryan Gosling nel sequel \"Blade Runner 2049\" di Denis Villeneuve.\nRiconoscimenti.\nPremio Oscar\nGolden Globe\nPremio BAFTA\nMTV Movie Awards\nSaturn Award\nPeople's Choice Awards\nAltri Riconoscimenti\nDoppiatori italiani.\nNelle versioni in italiano dei suoi film, Harrison Ford \u00e8 stato doppiato da:\nDa doppiatore \u00e8 stato sostituito da:"}
{"id": "207157", "revid": "16073", "url": "https://it.wikipedia.org/wiki?curid=207157", "title": "Dottrina della sovranit\u00e0 limitata", "text": ""}
{"id": "207158", "revid": "287204", "url": "https://it.wikipedia.org/wiki?curid=207158", "title": "Dottrina Breznev", "text": ""}
{"id": "207159", "revid": "586360", "url": "https://it.wikipedia.org/wiki?curid=207159", "title": "EIA RS-232", "text": "EIA RS-232 (acronimo di \"Electronic Industries Alliance Recommended Standard 232\", pi\u00f9 semplicemente come RS-232 o impropriamente porta seriale), in informatica, elettronica e telecomunicazioni, indica uno standard EIA equivalente allo standard europeo CCITT V21/V24, che definisce un'interfaccia seriale a bassa velocit\u00e0 di trasmissione per lo scambio di dati tra dispositivi digitali.\nStoria dello standard.\nL'interfaccia seriale EIA RS-232 \u00e8 uno standard costituito da una serie di protocolli meccanici, elettrici ed informatici che rendono possibile lo scambio di informazioni a bassa velocit\u00e0 tra dispositivi digitali. Esso includeva le caratteristiche elettriche dei segnali, la struttura e le temporizzazioni dei dati seriali, la definizione dei segnali e dei protocolli per il controllo del flusso di dati seriali su un canale telefonico, il connettore e la disposizione dei suoi pin ed infine il tipo e la lunghezza massima dei possibili cavi di collegamento.\nNel corso di oltre 40 anni lo standard si \u00e8 evoluto, pur mantenendosi in larga parte invariato. L'evoluzione \u00e8 riconoscibile dalla sigla, leggendo l'ultima lettera; l'ultima revisione \u00e8 del 1997 ed \u00e8 indicata come EIA RS-232f. Probabilmente la versione pi\u00f9 diffusa \u00e8 la RS232c, del 1969, che corrisponde alle specifiche europee CCITT, raccomandazione V.24. Pur essendo un protocollo piuttosto vecchio, attualmente la EIA RS-232 \u00e8 ancora largamente utilizzata per la comunicazione a bassa velocit\u00e0 tra microcontrollori, dispositivi industriali ed altri circuiti relativamente semplici, che non necessitano di particolare velocit\u00e0; \u00e8 invece praticamente scomparsa in ambito \"desktop\", nel quale lo standard \u00e8 nato per la comunicazione tra un computer ed un modem.\nLe informazioni, relative principalmente al livello elettrico, sono state codificate inizialmente dallo standard EIA/TIA-232-E (sezione 2) e successivamente modificate in alcuni dettagli secondari dallo standard EIA/TIA-562.\nUtilizzi.\nLo standard EIA RS-232 nacque nei primi anni sessanta per opera della \"Electronic Industries Association\" ed era orientato alla comunicazione tra i mainframe e i terminali (DTE \"Data Terminal Equipment\") attraverso la linea telefonica, utilizzando un modem (DCE \"Data Communication Equipment\").\nSebbene negli anni novanta la porta EIA RS-232 fosse presente in quasi tutti i PC desktop, nel primo decennio degli anni 2000 la stessa \u00e8 stata ampiamente soppiantata dall'interfaccia USB (o da PS/2) in quasi tutti gli utilizzi a causa della sua lentezza (ad esempio \u00e8 impossibile collegare un modem ADSL alla porta seriale perch\u00e9 la trasmissione tra modem e computer sarebbe pi\u00f9 lenta della connessione alla linea telefonica stessa).\nTra gli utilizzi della porta seriale, si possono citare:\nDescrizione dello standard.\nL'EIA RS-232 \u00e8 uno standard che definisce un'interfaccia di livello fisico del modello ISO/OSI per la realizzazione di una trasmissione seriale, sia in modalit\u00e0 sincrona che asincrona.\nL'interfaccia EIA RS-232 ridotta (porta seriale a 9 pin) utilizza solo protocolli di trasmissione di tipo asincrono.\nPer trasmissione \"seriale\" si intende che i bit che costituiscono l'informazione sono trasmessi uno alla volta su di un solo \"filo\". Tale tipo di trasmissione si contrappone a quella \"parallela\", dove i dati sono trasmessi contemporaneamente su pi\u00f9 fili (per esempio 8, 16 o 32). In astratto potrebbe pensarsi che la trasmissione seriale sia intrinsecamente pi\u00f9 lenta di quella parallela (su di un filo possono passare meno informazioni che su 16), ci\u00f2 \u00e8 generalmente vero per lo standard RS-232, ma non \u00e8 valido in assoluto, sia in considerazione dell'estrema velocit\u00e0 raggiunta ormai da molte tecnologie seriali (fibra ottica, cavo Ethernet, thunderbolt, USB o FireWire, tutti standard seriali con velocit\u00e0 paragonabili a quella di un bus PCI a 32 fili), sia per la difficolt\u00e0, in un bus parallelo, di controllare lo \"skew\" (disallineamento temporale tra i vari segnali) dei molti trasmettitori presenti.\nTrasmissione \"asincrona\" significa, invece, che i dati sono trasmessi, byte per byte, in modo anche non consecutivo, senza l'aggiunta di un segnale di clock, cio\u00e8 di un segnale comune che permette di sincronizzare la trasmissione con la ricezione. Ovviamente sia il trasmettitore che il ricevitore devono comunque essere dotati di un clock locale per poter interpretare i dati, e la sincronizzazione di questi \u00e8 realizzata in corrispondenza della prima transizione sulla linea dei dati.\nOltre alle linee di trasmissione dati (TD, RD, e i loro equivalenti canali secondari) lo standard definisce un certo numero di circuiti di controllo, usati per gestire la comunicazione tra DTE e DCE. Esempi di linee di controllo sono i circuiti Request To Send (RTS), Clear To Send (CTS), Data Terminal Ready (DTR), e Data Set Ready (DSR).\nOgni circuito, di trasmissione dati o di controllo, opera esclusivamente in una direzione: l'invio dei dati e delle segnalazioni avviene dal DTE al DCE, o viceversa. Poich\u00e9 i dati trasmessi e quelli ricevuti viaggiano su circuiti separati (TD e RD) l'interfaccia RS-232 pu\u00f2 operare in modalit\u00e0 full duplex, supportando contemporanei flussi di dati in entrambe le direzioni.\nL'EIA RS-232, essendo uno standard di livello fisico, non definisce n\u00e9 il framing dei caratteri trasmessi n\u00e9 la modalit\u00e0 della loro codifica, demandando tale definizione a livelli di protocollo superiori.\nCaratteristiche elettriche.\nLe caratteristiche di natura elettrica previste dallo standard consentono di acquisire le poche informazioni necessarie a progettare dispositivi elettronici che comunicano con un PC attraverso questa porta.\nIl protocollo specifica una massima tensione di circuito aperto di 25 V, mentre i livelli di tensione che si possono usare per i segnali sono \u00b15 V, \u00b110 V, \u00b112 V e \u00b115 V. Per incrementare l'immunit\u00e0 ai disturbi elettrici l'interfaccia elettrica ha una soglia di commutazione di \u00b13 V, cio\u00e8 per passare da uno stato ad un altro non \u00e8 sufficiente arrivare allo zero, ma dovr\u00e0 essere superata la soglia dei 3 V di segno opposto.\nLo standard EIA RS-232 prevede nei circuiti dati (p.e. TD e RD) che il segnale di tensione positivo rappresenta lo 0 logico (\"space\") mentre quello negativo un 1 (\"mark\"). \u00c8 quindi una codifica a logica negativa, ossia rovesciata rispetto al comune pensare. I segnali delle linee di controllo (p.e. RTS, CTS, DTR, DSR), invece, lavorano in logica positiva: lo stato attivo \u00e8 comunicato con una tensione positiva, quello inattivo con una tensione negativa.\nDescrizione del segnale.\nNell'immagine a lato \u00e8 visualizzato, in modo idealizzato, cosa appare collegando un oscilloscopio alla linea dati su cui transita un segnale EIA RS-232 a 9600\u00a0bps del tipo 8n1 (pi\u00f9 avanti verr\u00e0 spiegata questa sigla) corrispondente alla lettera \"K\" espressa in codice ASCII.\nTutte le transizioni appaiono in corrispondenza di multipli di 104 \u00b5s (pari ad 1/9600 s, cio\u00e8 ciascun bit dura esattamente l'inverso del bit rate).\nLa linea si trova inizialmente nello stato di riposo, a livello logico 1 (nessun dato in transito), quindi segnale di tensione negativo (p.e. -12V); la prima transizione da segnale negativo a positivo indica l'inizio della trasmissione (inizia il \"bit di start\", lungo esattamente 104 \u00b5s), a cui segue il bit meno significativo (LSB), dopo altri 104 \u00b5s, e cos\u00ec via, per otto volte, fino al bit pi\u00f9 significativo (MSB). Da notare che il byte \u00e8 trasmesso \"al contrario\", cio\u00e8 va letto da destra verso sinistra. Segue infine un \"bit di stop\", cio\u00e8 un periodo di riposo della linea di 104 \u00b5s (ma pu\u00f2 essere superiore qualora si convenga di usare un numero maggiore di bit di stop), e quindi, eventualmente, inizia un nuovo pacchetto di bit.\nUn segnale seriale nello standard RS-232 pu\u00f2 avere le seguenti varianti:\nA questo punto possiamo definire il significato della sigla 8n1 menzionata all'inizio dell'esempio. Tale sigla \u00e8 usata in genere per definire il formato del pacchetto rice-trasmesso. Esempi possono essere 8n1 o 7e2:\nTenendo conto che esiste sempre un solo bit di start, una sequenza di bit trasmessa \u00e8 quindi, per i due esempi citati, costituita rispettivamente da 10 (1+8+0+1) e 11 (1+7+1+2) bit. Da notare che di questi bit solo 8 e, rispettivamente, 7 sono effettivamente utili a trasportare l'informazione.\nLo standard originale prevede una velocit\u00e0 da 75 baud a 19200 baud. Uno standard successivo (RS-562) ha portato il limite a 64\u00a0Kbps lasciando gli altri parametri elettrici praticamente invariati e rendendo quindi i due standard compatibili a bassa velocit\u00e0. Nei normali PC le cosiddette interfacce seriali RS-232 arrivano in genere almeno a 115\u00a0Kbps o anche pi\u00f9: pur essendo formalmente al di fuori di ogni standard ufficiale non si hanno particolari problemi di interconnessione.\nOvviamente sia trasmettitore che ricevitore devono accordarsi sul modo di trasmettere i dati prima di iniziare la trasmissione.\n\u00c8 importante garantire il rigoroso rispetto della durata dei singoli bit: infatti non \u00e8 presente alcun segnale di clock comune a trasmettitore e ricevitore e l'unico elemento di sincronizzazione \u00e8 dato dal fronte di discesa del bit di start. Come linea guida occorre considerare che il campionamento in ricezione \u00e8 effettuato di norma al centro di ciascun bit: l'errore massimo ammesso \u00e8 quindi, teoricamente, pari alla durata di mezzo bit (circa il 5% della frequenza di clock, considerando che anche il decimo bit deve essere correttamente sincronizzato). Naturalmente questo limite non tiene conto della possibile difficolt\u00e0 di riconoscere con precisione il fronte del bit di start (soprattutto su grandi distanze ed in ambiente rumoroso) e della presenza di interferenze intersimboliche tra bit adiacenti: per questo spesso si consiglia caldamente di usare un clock con una precisione migliore dell'1% imponendo di fatto l'uso di oscillatori a quarzo. Si potrebbe anche ipotizzare un meccanismo che tenta di estrarre il clock dai fronti intermedi ma si tratta nel caso specifico di un lavoro poco utile, visto che la lunghezza del pacchetto \u00e8 piuttosto breve.\nEsempio di funzionamento dell'interfaccia.\nCome \u00e8 stato detto, l'interfaccia elettrica standard EIA RS232 \u00e8 stata concepita unicamente per interfacciare un \"Data Terminal Equipment\" (DTE) a un \"Data Communication Equipment\" (DCE) \u2013 cio\u00e8 a un modem\u00a0\u2013 anche se, nel caso di protocolli asincroni, attraverso connessioni di tipo NULL MODEM si \u00e8 abusato di connessioni dirette fra DTE.\nConsideriamo un sistema a due terminali, formato da DTE1, DCE1, linea telefonica, DCE2, DTE2.\nConsideriamo che al tempo T0 tutto il sistema sia in condizioni non attive (spento).\nAl tempo T1 vengono accese le apparecchiature e in breve DCE1 e DCE2 comunicano ai rispettivi DTE il loro stato di pronto portando il segnale DSR (Data Set Ready) ad un valore significativo attivo fra i +5 e i +15 V. Tutti gli altri segnali sono a -12 V.\nAl tempo T2, dopo il caricamento del sistema operativo sui DTE (se il caso) e dopo il caricamento del programma (o microprogramma) di gestione della linea seriale dei DTE, il terminale porr\u00e0 al suo DCE il segnale DTR (Data Terminal Ready) in attivo (+12 V).\nAl tempo T3 il DTE1 ha la necessit\u00e0 di trasmettere dati al DTE2 e per far questo per prima cosa rende attivo il segnale RTS. DCE1 si attiva iniziando ad emettere una portante di trasmissione sulla linea telefonica relativa e, dopo un tempo di \"sincronizzazione\" dipendente tipicamente dalla velocit\u00e0 di trasmissione del MODEM (il DCE), DCE1 invier\u00e0 a DTE1 il segnale attivo di CTS (pronto a trasmettere). Nel frattempo DCE2 avr\u00e0 ricevuto la portante trasmessa da DCE1 e avr\u00e0 reso attivo il proprio segnale DCD (data carrier detect, rilevamento di portante) segnalando al proprio DTE2 che DTE1 sta per inviare dati. Ovviamente anche DTE2 dovr\u00e0 aver predisposto la propria linea seriale ed inviato a DCE2 il proprio DTR altrimenti i dati inviati da DTE1 andranno persi.\nAl tempo T4, dopo che DTE1 avr\u00e0 ricevuto il segnale CTS attivo dal proprio DCE, finalmente DTE1 potr\u00e0 inviare i primi bit.\nIl bit di parit\u00e0.\nOltre ai bit dei dati (in numero variabile tra 5 e 9) viene inserito un bit di parit\u00e0 (opzionale) per verificare la correttezza del dato ricevuto. Esistono cinque tipi di parit\u00e0:\nIl bit di parit\u00e0 pu\u00f2 essere LRC o VRC, cio\u00e8 la funzione di parit\u00e0, un XOR di a bit della stringa dati incluso il bit di parit\u00e0 stesso, pu\u00f2 essere eseguita sia lateralmente che verticalmente sui dati inviati, ottenendo una stringa dati di parit\u00e0 finale con il relativo bit di parit\u00e0: il LRC di tale stringa dati di controllo deve combinarsi secondo le parit\u00e0 precedentemente eseguite verticalmente che sul blocco VRC-dati creato.\nI parametri elettrici EIA RS-232.\nLa tensione di uscita ad un trasmettitore EIA RS-232 deve essere compresa in valore assoluto tra 5 V e 25 V (quest'ultimo valore ridotto a 13 V in alcune revisioni dello standard). A volte le tensioni in uscita sono intenzionalmente diminuite a +/- 6 V anzich\u00e9 12 V per permettere minori emissioni EM, peraltro sempre critiche, e favorire maggiori velocit\u00e0 di trasmissione.\nIl ricevitore deve funzionare correttamente con tensioni di ingresso comprese, sempre in modulo, tra i 3 V ed i 25 V. Molti ricevitori commerciali considerano semplicemente una tensione di soglia al valore di +2 V (sopra viene riconosciuto un segnale alto, sotto uno basso) anche se ci\u00f2 non \u00e8 pienamente aderente alla norme. \u00c8 per\u00f2 utile per effettuare una trasmissione \"RS232\" con livelli TTL.\nL'impedenza di uscita del trasmettitore deve in ogni situazione essere maggiore di 300 ohm; l'impedenza di ingresso deve essere compresa tra i 3 ed i 7 kohm, anche a dispositivo spento. La corrente prelevabile in uscita mantenendo i corretti valori logici deve essere di almeno di 1.6 mA (potrebbe per\u00f2 essere maggiore, anche di un ordine di grandezza) e nel caso di corto circuito deve essere minore di 100 mA.\nInfine lo slew rate (cio\u00e8 la pendenza del grafico del segnale nel passare da 1 a 0 o viceversa) deve essere minore di 30 V/us per evitare eccessive emissioni elettromagnetiche.\nCome collegare una porta TTL o CMOS alla EIA RS-232. In genere i segnali utilizzati dai sistemi digitali variano tra 0 e 5 V e non sono quindi direttamente compatibili con la standard EIA RS-232. In commercio esistono appositi traslatori di livello che hanno il compito di fornire sia in trasmissione che in ricezione gli opportuni livelli pur non modificando la forma del segnale trasmesso.\nAlcuni integrati (per esempio i classici MC1488 e MC1489, introdotti sul mercato dalla Motorola, rispettivamente un trasmettitore ed un ricevitore, ambedue a quattro canali) sono molto usati in sistemi in cui \u00e8 presente (oltre all'alimentazione logica di 5 V o 3.3 V) un'alimentazione duale a +/-12 V. Questo integrato, come praticamente tutti i circuiti di questo tipo, contiene un inverter per ciascun canale e quindi nel segnale in uscita o in ingresso uno zero logico appare come 0 volt, cio\u00e8 in quella che a molti sembra essere la rappresentazione ovvia dei segnali digitali.\nL'uso di questi integrati \u00e8 semplice ma non \u00e8 sempre attuabile a causa della necessit\u00e0 di disporre di tre alimentazioni: si pensi per esempio alle apparecchiature alimentate a batteria.\nIl MAX232 (ed integrati simili, fu introdotto dalla Maxim ma furono e sono prodotti da molte ditte di semiconduttori) \u00e8 un circuito integrato che permette il collegamento tra logica TTL o CMOS a 5 V e le tensioni EIA RS-232, partendo solo da un'alimentazione a 5 V.\nPer ottenere la tensione positiva e negative necessarie per il funzionamento dell'integrato \u00e8 usata una configurazione a pompa di carica, costituito da circuiti interni all'integrato e quattro condensatori esterni di circa 1 uF (i valori iniziali erano da 10uF per arrivare ai 100nF). La capacit\u00e0 effettiva dipende dal tipo di integrato e dalla relativa frequenza di commutazione; a volte i condensatori sono presenti all'interno dell'integrato stesso.\nSono disponibili anche integrati che richiedono un'alimentazione di solo 3.3 V (p.e. il MAX3232).\nLa sezione ricevente del MAX232 \u00e8 costituita da due porte invertenti che accettano in ingresso una tensione di +/- 12 V (o altra tensione compatibile allo standard EIA RS-232) ed in uscita hanno un segnale TTL compatibile.\nLa sezione trasmittente ha due driver invertenti con in ingresso TTL compatibile e capaci di erogare a vuoto una tensione di poco meno di +/- 10 V, compatibile con lo standard EIA RS-232.\nLa piedinatura del connettore EIA RS-232.\nIl connettore utilizza due segnali in modalit\u00e0 \"Full duplex\" pi\u00f9 altri di controllo e il comune (massa SG).\nL'interfaccia EIA RS-232 utilizza una notevole quantit\u00e0 di linee ausiliarie per i segnali di controllo ma per una comunicazione di base senza controllo di flusso hardware sono sufficienti TD, RD e GND. Questa configurazione minima si utilizza anche con controllo di flusso software (XON-XOFF).\nI personal computer hanno una interfaccia seriale ridotta anche nel caso in cui \u00e8 presente un'interfaccia con connettore DB-25. Dall'avvento dell'IBM AT per\u00f2 si \u00e8 optato per un connettore DE-9.\nL'interfaccia dei PC \u00e8 comunque sempre solo asincrona mentre alcuni host e i router utilizzano interfacce sincrone. In questo il clock di trasmissione deve essere unico per tutto il sistema e normalmente \u00e8 generato dal gestore telefonico. Se si utilizzano connessioni seriali sincrone in ambito locale, il clock \u00e8 generato da uno dei due modem, in configurazione punto-punto, o dal modem master, in una configurazione punto-multipunto.\nPerch\u00e9 tanti fili? L'interfaccia EIA RS-232 \u00e8 nata con l'unico scopo di connettersi ad un Modem e quindi ha tutti i controlli per gestire questa apparecchiatura. Tuttavia l'interfaccia viene spesso usata per connettere direttamente fra di loro due PC e, in teoria per ricevere e trasmettere un segnale in modo asincrono bastano tre fili: ricezione, trasmissione e massa (nel caso l'applicazione preveda una comunicazione esclusivamente unidirezionale, come per esempio l'interfacciamento di uno strumento di misura ad un terminale, possono essere impiegati persino due soli fili, ovvero trasmissione, che andr\u00e0 connesso al pin di ricezione del connettore della porta seriale del terminale, e massa). Spesso, se si usa un programma di connessione che non controlla gli altri segnali d'interfaccia, lo \u00e8 anche in pratica, e questo consente l'uso di connettori di forme e dimensioni diverse da quelle previste dallo standard RS-232, come il connettore DIN.\nGli altri segnali (spesso opzionali, ma dipende dall'applicazione) servono per il cosiddetto handshake tra PC e periferica (o tra PC e PC) cio\u00e8 per sincronizzare in hardware la comunicazione.\nSe due host sono connessi direttamente \u00e8 necessario utilizzare un cavo seriale null modem, che, per esempio, nel caso l'applicazione non richieda i segnali di controllo hardware e la connessione sia di tipo asincrono, inverte fra di loro i fili di ricezione e trasmissione, mettendo in connessione il pin di trasmissione di uno dei due connettori con quello di ricezione dell'altro.\nLa connessione seriale pu\u00f2 essere utilizzata anche per fornire una alimentazione al dispositivo come avviene ad esempio con il classico mouse seriale. Questa alimentazione, anche se non prevista dallo standard e, quindi, non regolata ne protetta, pu\u00f2 essere prelevate da linee di segnalazione non utilizzate come, ad esempio, DTR e RTS.\nUART.\nGli UART (Universal Asynchronous Receiver &amp; Trasmitter) sono dei circuiti integrati che permettono di trasformare il segnale parallelo proveniente dal processore in segnale seriale. In genere vengono gestite dall'hardware tutte le funzioni a basso livello necessarie (inserimento dei bit di start e di stop, generazione o riconoscimento del bit di parit\u00e0, generazione di interrupt) e spesso \u00e8 presente un buffer FIFO che permette di ricevere ed inviare dati anche quando la CPU \u00e8 impegnata.\nA volte, usando microcontrollori, questa funzione viene svolta in software anche se spesso in questo modo non si superano i 9600\u00a0bps."}
{"id": "207163", "revid": "110157", "url": "https://it.wikipedia.org/wiki?curid=207163", "title": "Naturhistorisches Museum", "text": "Il Naturhistorisches Museum di Vienna (\"Museo di storia naturale\" in lingua italiana) \u00e8 uno dei pi\u00f9 grandi musei di scienze naturali del mondo e il pi\u00f9 grande museo di tutta l'Austria.\nSede.\n\u00c8 stato aperto nel 1889 contemporaneamente al Kunsthistorisches Museum, con cui condivide l'aspetto esteriore e che fronteggia su Maria-Theresien-Platz. Il museo \u00e8 stato costruito per ospitare l'enorme collezione degli Asburgo. Entrambi gli edifici sono stati costruiti tra il 1872 ed il 1891 sulla Ringstra\u00dfe secondo i progetti di Gottfried Semper e Karl von Hasenauer.\nRaccolta.\nLe collezioni di insetti del museo risalgono al 1793, quando Francesco I d'Austria acquist\u00f2 le collezioni scientifiche di Joseph Natterer. Nel 1806 il museo compr\u00f2 una collezione di insetti europei da Johann Carl Megerle di Muehlfeld. Megerle stesso divenne il primo curatore e si occup\u00f2 dell'acquisto della collezione Gundian di farfalle europee. Queste vecchie raccolte sono state distrutte da un incendio nel 1848.\nIl viaggio di Johann Natterer in Brasile (1817 - 1835) port\u00f2 ad un forte ampliamento della collezione; si pensi che 60.000 insetti facevano parte del \"Museo Brasiliano\" ospitato nella \"Harrach' House\" che scamp\u00f2 all'incendio.\nNel 1859 la fregata Novara torn\u00f2 da un viaggio intorno al mondo e riport\u00f2 molti nuovi insetti che furono aggiunti a quelli gi\u00e0 in possesso del museo e la cui sistemazione fu curata da L. Redtenbacher (Coleotteri), F. M. Brauer (Neurotteri), H. de Saussure (Imenotteri tranne Formicidi), G. Mayr (Formicidi e Rincoti), I. R. Schiner (Ditteri), C. Felder, R. Felder e A. Rogenhofer (Lepidotteri), gli entomologi Ganglbauer e Holdhaus (Coleotteri), Kohl e Maidl (Imenotteri), Handlirsch (insetti fossili) che contribuirono alla reputazione internazionale del museo.\nLa presente collezione risale al 1876."}
{"id": "207164", "revid": "291370", "url": "https://it.wikipedia.org/wiki?curid=207164", "title": "Hermann Gmeiner", "text": "Vita.\nNato in una famiglia di contadini nel Vorarlberg, Austria, Gmeiner, al termine della scuola obbligatoria vinse una borsa di studio per continuare gli studi di lettere. Sua madre mor\u00ec quando era ancora piccolo e sua sorella maggiore, Elsa, si prese cura di lui.\nDopo aver provato in prima persona la mostruosa esperienza della Guerra e tornato dal fronte russo dove combatt\u00e9 come soldato, Gmeiner si ritrov\u00f2 in mezzo alla terribile solitudine ed alla sofferenza degli innumerevoli orfani di guerra e dei bambini rimasti senza una casa. Alla fine della Seconda guerra mondiale, il giovane Gmeiner decise di iniziare un lungo cammino di volontariato ed assistenza, per assicurare il benessere dei pi\u00f9 piccoli. Nel suo ideale di felicit\u00e0 infantile, l'aiuto non poteva essere sufficiente fino a quando i bambini avessero dovuto crescere senza una famiglia amorevole e senza una casa accogliente: \u00e8 proprio seguendo questa idea che Gmeiner svilupp\u00f2 il concetto dei Villaggi dei Bambini SOS.\nGmeiner e i villaggi SOS.\nCon poco pi\u00f9 di 600 scellini austriaci (all'incirca 25 euro), Hermann Gmeiner \u00e8 riuscito ad iniziare l'organizzazione per i Villaggi dei Bambini SOS nel 1949 mentre nello stesso anno fu iniziata la costruzione del primo villaggio SOS a Imst, nello stato austriaco del Tirolo. Il suo lavoro con i bambini e lo sviluppo dell'organizzazione di SOS Villaggi dei Bambini, ha impegnato Hermann Gmeiner per tutta la sua giovinezza, portandolo alla decisione di dedicarsi completamente all'associazione.\nNei decenni successivi, il suo obbiettivo fu quello di sostenere e accogliere i bambini su presupposti simili a quelli familiari con villaggio ospitale nel quale vivere in case assieme ad una figura materna (\"mamma SOS\") e ad altri bambini (\"fratelli SOS\"). Gmeiner fu il primo direttore del villaggio SOS di Imst e continu\u00f2 a sviluppare l'organizzazione per riuscire ad aiutare anche i bambini di molte altre nazioni europee.\nGmeiner e l'impegno internazionale.\nNel 1960, la sede centrale di SOS Kinderdorf International fu stabilita a Strasburgo e Gmeiner fu il primo presidente dell'associazione internazionale. Negli anni successivi le attivit\u00e0 di SOS Villaggi dei Bambini arrivarono ben oltre i confini europei. Nel 1963 la campagna \"Per un pugno di riso\" riusc\u00ec a raccogliere abbastanza fondi per permettere di costruire il primo villaggio SOS non europeo a Taegu, in Corea. Negli anni successivi iniziarono i lavori per i primi villaggi SOS in America del sud ed in Africa.\nEntro il 1985 i risultati del lavoro di Hermann Gnmeiner erano sbocciati in 233 Villaggi SOS in 85 diversi paesi del mondo. Per i suoi servizi di aiuto e sostegno ai bambini, Gnmeiner ricevette numerosi riconoscimenti pubblici e fu pi\u00f9 volte candidato per il Premio Nobel per la pace. Gnmeiner ha per\u00f2 sempre precisato che i grandi risultati dell'associazione sono stati raggiunti grazie a donazioni, sostegno a distanza e volontariato.\nMorte ed eredit\u00e0 dell'associazione.\nHermann Gmeiner mor\u00ec a Innsbruck nel 1986 ed \u00e8 ora sepolto vicino alla piccola chiesetta del Villaggio SOS di Imst.\nDopo la morte di Gmeiner, l'associazione \u00e8 ulteriormente cresciuta con 438 villaggi, 346 case dei giovani SOS, 1.715 servizi e programmi in 132 paesi del mondo. Inoltre sono stati creati anche \"Centri Medici SOS\" e strutture per operare durante le emergenze umanitarie."}
{"id": "207165", "revid": "842", "url": "https://it.wikipedia.org/wiki?curid=207165", "title": "RS232", "text": ""}
{"id": "207170", "revid": "119627432", "url": "https://it.wikipedia.org/wiki?curid=207170", "title": "Acquario (museo vivente)", "text": "Un acquario \u00e8, per sineddoche, quel luogo deputato alla conservazione e allo studio degli ambienti e delle forme di vita acquatiche, siano essi: pesci, invertebrati, anfibi, rettili, piante o uccelli.\nEsso \u00e8 sostanzialmente analogo ad uno zoo per le specie ittiche e rappresenta quindi un vero e proprio museo vivente.\nOltre agli importanti studi e ricerche effettuate da studenti e biologi, l'acquario \u00e8 una grande attrattiva per i turisti e presenta ricostruzioni di ambienti naturali anche molto distanti dalla sua sede, molte volte con caratteristiche particolari, come i famosi \"tunnel\", ovvero passaggi di vetro all'interno di grandi vasche o grandi cilindri che ospitano meduse o altri animali.\nLe finalit\u00e0 di un acquario contemporaneo.\nLa tecnologia e la maggior conoscenza degli organismi consentono oggi di discriminare le specie da ospitare in un acquario in relazione alle loro abitudini, caratteristiche e necessit\u00e0. Alcuni acquari, privilegiano le specie territoriali, cercando di fornire loro spazi sufficienti al movimento, quelle che maggiormente si adattano alla cattivit\u00e0 e che non hanno particolari necessit\u00e0 alimentari. \u00c8 cos\u00ec possibile soddisfare il bisogno ancestrale di vedere animali vivi e nel contempo garantire agli animali condizioni di vita il pi\u00f9 possibile vicine a quelle che ritroverebbero in natura.\nNel secolo XXI la funzione di un acquario pubblico \u00e8 anche quella di fungere da intermediario tra scienza e grande pubblico, utilizzando un contesto particolarmente ricco di stimoli e suggestioni che, con adeguata progettazione didattica, permette di attrarre, sensibilizzare e informare."}
{"id": "207172", "revid": "340520", "url": "https://it.wikipedia.org/wiki?curid=207172", "title": "Rocksteady", "text": "Il rocksteady (o rock steady) \u00e8 un genere musicale nato in Giamaica a met\u00e0 degli anni sessanta del XX secolo, come variante dello ska. Il rocksteady si distingue dallo ska principalmente per il ritmo pi\u00f9 lento, per le forti influenze soul ed i fiati meno incisivi. Questo genere \u00e8 ritenuto il maggiore ispiratore e precursore del reggae. Pur essendo il precursore del reggae, \u00e8 formalmente considerato come un suo sottogenere, date le sue caratteristiche musicali, generalmente riconoscibili nei canoni di questo stile.\nStoria.\nIl rocksteady fu uno stile di musica popolare che emerse come costola del movimento ska verso la met\u00e0 degli anni sessanta del XX secolo. L'epoca rocksteady nacque dallo ska per contrastarlo in diversi sensi: venne rallentato il ritmo; era essenzialmente uno stile vocale; ed era deliberatamente statunitense in opposizione allo ska che aveva lavorato duro per stabilire un'identit\u00e0 giamaicana. Bench\u00e9 quest'ultimo sin dal principio nacque proprio grazie alle influenze di generi in voga negli Stati Uniti quali jazz e R&amp;B, che potevano essere sentiti dal popolo giamaicano tramite le radio americane.\nIn termini semplici, il rocksteady era uno \"ska rallentato per met\u00e0\", con la cassa sulla terza battuta, mentre la composizione degli strumenti era un po' pi\u00f9 povera: infatti il trombone, il sassofono ed in genere i fiati vennero lasciati in secondo piano rispetto allo ska, venendo sostituiti dal piano, e attribuendo al basso un ruolo predominante. Nonostante fosse stata attribuita meno importanza ai fiati, gli interventi di sax e trombone erano comunque ancora evidenti. La chitarra era suonata sul secondo e quarto battito sui 4/4, mentre il basso enfatizzava la prima e la terza battuta. Il ruolo della batteria venne assorbito dallo stile d'esecuzione in percussione adottato da chitarra e basso, perci\u00f2 il ruolo del batterista venne sminuito. Molti gruppi rocksteady accentuavano la parte vocale sopra la base, mentre lo stile di canto tendeva ad presentare chiare similitudini con l'R&amp;B americano.\nUno dei maggiori punti di forza del rocksteady erano i cantanti; dopo che nello ska l'accento era stato posto principalmente sul virtuosismo ed il volume, l'amore dei giamaicani per il canto cominci\u00f2 ad emergere proprio tramite questo nuovo stile. Spesso nel rocksteady veniva usata anche la kalimba, uno strumento a percussione tipicamente caraibico costituito da parti in metallo.\nIn altre parole il rocksteady era uno ska mutato soprattutto tramite l'influenza del soul nordamericano. Infatti band come The Heptones, The Melodians, The Uniques, The Techniques, The Paragons e, The Wailers presero riferimento dai gruppi soul americani come The Impressions (che suonavano regolarmente in Giamaica) e i The Drifters, per dare luce ad un sound dall'approccio tutto giamaicano. Questa variante lasciava il ruolo principale alla ritmica, quindi al basso e alla batteria. Altre influenze presenti nel genere, come nello ska, erano il mento, l'R&amp;B americano e il jazz. La sezione ritmica divenne pi\u00f9 pesante, le parti vocali fortemente influenzate dal soul contemporaneo, divennero pi\u00f9 curate, come migliorarono anche le tecniche di registrazione.\nI primi cenni di questo mutamento giunsero poco tempo prima, quando lo ska cominci\u00f2 ad essere adottato come musica propria dai rude boy. Da questo periodo, lo ska assunse caratteristiche leggermente distinte rispetto alle sue forme primordiali venendo rallentato sempre tramite l'influenza del soul nordamericano, enfatizzando il basso, la chitarra e l'organo, mentre i fiati, sezione predominante nelle prime forme, cominciarono a perdere rilevanza. Questa nuova variante venne chiamata \"Rude Boy Sound\", e tra i suoi portabandiera, vedeva gruppi come The Wailers, The Claredonians, e in seguito anche colossi come Prince Buster e Derrick Morgan.\nIl rocksteady nacque pi\u00f9 precisamente attorno alla met\u00e0 del 1966. Secondo una delle tante ipotesi, fu perch\u00e9 giunse un'estate particolarmente calda, e la gente cominci\u00f2 a lamentarsi della troppa fatica a ballare questa musica veloce e scatenata. Sia i dj che i frequentatori dei sound system, ma soprattutto i produttori discografici, decisero quindi di rallentarla.\nAltre fonti affermano che fu addirittura lo stesso governo dell'isola a far pressione, affinch\u00e9 il ritmo rallentasse, considerando la velocit\u00e0 dello ska una delle cause della violenza che si manifestava frequentemente durante le serate a Kingston. Secondo Alton Ellis, riconosciuto come \"Godfather of Rocksteady\" (\"Il padrino del Rocksteady\"), il tempo rallent\u00f2 essenzialmente per essere adattato allo stile soul, che risult\u00f2 una nuova influenza sulla musica giamaicana:\nSecondo All Music Guide, il sound innovativo del rocksteady, nato dal brano omonimo di Alton Ellis, ebbe origine da una sessione tenuta dallo stesso artista dove il bassista non si present\u00f2 alle prove, cos\u00ec il tastierista Jackie Mittoo fu costretto a suonare lui stesso le parti di basso; la mano sinistra di Mittoo, poco allenata, non riusciva per\u00f2 a stare dietro al ritmo ska, cos\u00ec fu costretto a rallentarlo. Il risultato fu un battito pi\u00f9 corto e lento che diede origine al sound rocksteady.\nBrani che parlavano di ballo erano molto popolari negli anni cinquanta e sessanta negli Stati Uniti e in Europa, come anche in Giamaica. Negli States c'erano \"\"The Twist\", \"The Locomotion\", e molti altri, ma una delle canzoni pi\u00f9 popolari in Giamaica era appunto \"The Rock Steady\"\" di Alton Ellis (1966), e fu proprio da questo brano che fu ispirato il nome del genere. Tuttavia, \"Hold Them\" di Roy Shirley (1966) \u00e8 indicato generalmente come il primo brano in stile rocksteady. Come per lo ska, anche la musica rocksteady era molto popolare per i balli in strada. Tuttavia, mentre il ballo ska (chiamato \"skanking\") era particolarmente selvaggio, nel rocksteady la danza venne rallentata, addolcita, ed adattata ad una musica pi\u00f9 rilassante. Questo ballo venne chiamato appunto \"rocksteady\". Proprio gruppi rocksteady come Justin Hinds e The Dominoes, suonavano frequentemente senza la sezione dei fiati e con un basso pi\u00f9 presente ed incisivo, facendo di queste caratteristiche, parte della nuova musica rocksteady.\nIn questo senso il genere si present\u00f2 come l'antesignano del reggae. In genere nel rocksteady i testi erano socialmente e politicamente pi\u00f9 maturi rispetto allo ska, e le sonorit\u00e0 si basavano particolarmente sulle armonie, specialmente per gruppi come The Heptones, Gaylads, The Dominoes, Desmond Dekker &amp; The Aces, e The Wailers.\nArtisti solisti come John Holt, Slim Smith, Bob Andy, Ken Boothe e Alton Ellis emersero grazie al loro stile melodico. Tra i brani pi\u00f9 caratteristici di questo genere figurano inoltre \"\"Judge Dread\" (1967) di Prince Buster, \"The Tide Is High\"\" (1966) dei The Paragons \"007 Shanty Town\" di Desmond Dekker.\nI produttori di punta dell'epoca rocksteady furono gi\u00e0 vecchie conoscenze del periodo ska, ovvero Leslie Kong (Desmond Dekker, Jimmy Cliff, The Melodians), Duke Reid (The Paragons, The Techniques, Phillis Dillon) e Coxsone Dodd (The Heptones, Ken Boothe, Delroy Wilson). Fu anche grazie al contributo di questi che si deline\u00f2 il sound caratteristico del genere. Questo nuovo stile giamaicano venne visto da molti come la miglior musica mai prodotta sull'isola risultando il picco pi\u00f9 alto raggiunto della scena musicale giamaicana. Con un ritmo pi\u00f9 blando e temi sociali e di protesta, questo stile fu il trampolino di lancio per il reggae, che divent\u00f2 il genere pi\u00f9 seguito dopo il declino del rocksteady.\nInfatti il rocksteady scomparve dalle scene entro la fine del 1967, ma non mor\u00ec del tutto; anzi, si evolse proprio in quel genere conosciuto poi come reggae. Questo presentava un ritmo dall'andamento pi\u00f9 spezzato e convulso rispetto al suo predecessore. Si attribu\u00ec l'invenzione del nuovo termine ai Toots &amp; the Maytals, gruppo ska e rocksteady che incise un brano chiamato \"Do the Reggay\" nel 1968. Prima di ci\u00f2, il termine \"reggay\" era usato per descrivere una danza in voga in Giamaica e non era associato allo stile di musica. Molti gruppi ska o reggae, pubblicarono dei dischi in stile rocksteady durante l'epoca del genere, e molti gruppi successivi influenzati dallo ska e dal reggae inclusero parti di rocksteady nei loro dischi (si possono citare i No Doubt, nell'album intitolato proprio \"Rock Steady\"). Anche alcuni artisti dancehall riproposero delle vecchie basi rocksteady cantando sopra il riddim."}
{"id": "207174", "revid": "8710", "url": "https://it.wikipedia.org/wiki?curid=207174", "title": "Arthur Stanley Eddington", "text": ""}
{"id": "207188", "revid": "79968", "url": "https://it.wikipedia.org/wiki?curid=207188", "title": "Solitario", "text": "Il solitario \u00e8 un gioco a cui partecipa un solo giocatore. Nella maggior parte dei casi l'espressione si riferisce a giochi di carte, ma esistono altri tipi di giochi per un giocatore che vengono chiamati comunemente \"solitari\", per esempio il Solitario della Bastiglia o la variante per una persona del Mahjong.\nLo scopo di un solitario \u00e8 in genere quello di ottenere un certo risultato, nel qual caso si dice che il solitario \u00e8 riuscito. La \"riuscita\" \u00e8 quindi termine equivalente a \"vittoria\" nei giochi per due o pi\u00f9 persone. Il gioco ha quasi sempre una componente casuale che garantisce che il gioco non venga mai \"risolto\" definitivamente dal giocatore, sebbene esistano anche solitari privi di casualit\u00e0. Un'altra suddivisione possibile \u00e8 fra quei solitari in cui il giocatore sceglie le proprie mosse e quelli in cui le mosse sono obbligate. A un estremo dello spettro si hanno dunque giochi di pura fortuna in cui l'elemento casuale \u00e8 presente e le mosse sono obbligate, all'altro giochi che rappresentano complessi problemi matematici. Fra i casi particolari ci sono alcuni solitari senza elemento casuale e con mosse obbligate che \"riescono\" quindi infallibilmente, come il solitario arabo El Arnab.\nElenco di solitari di carte classici.\n\"Canfield\".\nSi racconta che sul finire del secolo scorso a Saratoga un certo signor Canfield, titolare di una sala da gioco, vendesse ai giocatori in sala un mazzo di carte a 50 dollari, sfidandoli a risolvere un solitario alquanto difficile di sua invenzione. Per ogni carta che il giocatore riusciva a porre sulle basi pagava 5 dollari. Mediamente riusciva a guadagnare 25 dollari a partita. Dato che doveva utilizzare un croupier per ogni giocatore, con notevole aumento dei costi di gestione, decise di dedicarsi maggiormente a quei giochi per cui un solo croupier al tavolo da gioco poteva impegnare molti avventori. Per una sorta di confusione mentale molti chiamano questo solitario Klondike, con cui il gioco non ha nulla a che vedere se non per il fatto che nacque nella stessa epoca dei cercatori d'oro. In Italia questo solitario \u00e8 noto con il nome di \"Il dispettoso\".\nUn solo mazzo da 52 carte. Sul tableau quattro pacchetti che compongono il tableau. Un pacchetto destinato alla riserva con 13 carte. Quattro pacchetti a ricevere le basi. Un tallone e un pozzo. Ridistribuzioni illimitate. Nel Canfield classico la prima base \u00e8 rappresentata dalla prima carta estratta dal tallone; le altre basi dovranno cominciare con la stessa carta e dopo il K si porr\u00e0 l'A). Il solitario si considera riuscito quando tutte le carte sono state messe sulle basi.\n\"Piramide\" (o \"Campagna d'Egitto\").\nSi dice che il gioco prenda nome dalla spedizione di Napoleone in Egitto. Si tratta comunque di uno tra i tanti solitari attribuiti alla creativit\u00e0 dell'imperatore. Si gioca con un solo mazzo di carte anglo-francesi di 52 oppure di 40 carte eliminando gli 8, 9 e i 10. Nel primo caso la somma da totalizzare per ogni accoppiamento di carte \u00e8 tredici; nel secondo \u00e8 dieci. Con il mazzo si forma una piramide di 28 carte su sette file, partendo da una carta al vertice superiore per finire con sette carte di base. Ogni fila \u00e8 formata in modo da lasciar intravedere le carte sottostanti. All'inizio sono utilizzabili solo le sette carte della fila in basso. Man mano che si abbineranno le carte, si renderanno libere le carte sovrastanti. Si possono eliminare coppie di le carte la cui somma sia tredici (es. 5+8=13); i Re si scartano da soli. Dal tallone si pu\u00f2 prendere una carta alla volta, abbinarla con una carta del tableau o lasciarla nel pozzo. Sono ammesse due distribuzioni. Il gioco \u00e8 alquanto difficile. Le possibilit\u00e0 di riuscita sono scarse. Le possibilit\u00e0 di abbinamento sono 4 su 51. Appunto per la sua difficolt\u00e0, la Piramide si pu\u00f2 vincere parzialmente: per ogni fila che si riesce ad eliminare sono assegnati 10 punti, sicch\u00e9 il punteggio massimo \u00e8 70 punti. In ogni caso la variante pi\u00f9 conosciuta di questo gioco \u00e8 quella con 40 carte che si dispongono su sei file con sei carte di base. Le regole sono uguali a quelle della variante con 52 carte, ma la somma da totalizzare per l'accoppiamento di carte \u00e8 10 invece di 13. Data l'alta difficolt\u00e0 di riuscita del gioco, nel tempo sono state introdotte alcune regole speciali che aumentano le possibilit\u00e0 di vittoria: ad esempio se, in un qualsiasi momento del gioco, rimangono disponibili sulla piramide tre carte uguali (ad es. tre 7) e dal mazzo esce l'ultimo sette rimasto, il giocatore pu\u00f2 decidere di rimettere il sette appena tirato fuori all'interno o alla fine del mazzo; un'altra importante regola riguarda il gruppetto di carte che in un primo momento non riescono ad abbinarsi: se in sequenza escono ad esempio 3-9-7-6 o anche 3-9-6-7, il 3 e il 7 si possono eliminare dal pozzo \"saltando\" le carte che si trovano in mezzo che comunque rimarranno nel pozzo. Questa manovra si pu\u00f2 effettuare solo fino a saltare massimo due carte e pu\u00f2 essere ripetuta durante tutto l'arco della partita. Inoltre se dopo aver sistemato tutte le carte delle piramide e aver girato le prime tre carte del mazzo ancora non sono stati fatti abbinamenti, il giocatore pu\u00f2 decidere di riposizionare all'interno del mazzo le tre carte girate lasciando comunque intatta la piramide.\nPer controbilanciare queste regole \u00e8 abitudine comune effettuare una sola distribuzione invece che due.\n\"Klondike\".\nIl solitario Klondike si gioca con un mazzo di 52 carte anglo-francesi. Numerose sono le varianti che riguardano soprattutto le carte che vanno al pozzo ed il numero delle smazzate. Nel Klondike classico non ci sono redistribuzioni e al pozzo va una sola carta per volta. Si dispongono sette file di carte con una carta coperta nella prima fila, due nella seconda fila, tre sulla terza e cos\u00ec via. La prima carta di ogni fila viene quindi scoperta. Lo scopo \u00e8 trasferire tutte le carte sulle basi in senso ascendente per seme. Una carta possono essere spostate su un'altra fila se di valore immediatamente inferiore e di colore opposto. Un'intera fila di carte ordinata per valore decrescente e a colori alterni pu\u00f2 essere spostata come una carta singola. Quando una colonna si svuota lo spazio pu\u00f2 essere colmato solo dal Re o da una serie di carte che inizi con il Re.\n\"Freecell\".\nIl solitario Freecell si gioca con un mazzo di 52 carte anglo-francesi.\nLa riserva pu\u00f2 contenere al massimo quattro carte. Non ci sono n\u00e9 pozzo n\u00e9 tallone. Le 52 carte vengono disposte tutte visibili in otto colonne di cui le prime quattro di 7 carte ognuna e le restanti di 6 carte ognuna. Lo scopo \u00e8 trasferire tutte le carte sulle basi in senso ascendente per seme. Sul tableau si costruisce in senso discendente per colori alterni. Un'intera fila di carte pu\u00f2 essere spostata. Quando una colonna si svuota lo spazio pu\u00f2 essere colmato da una carta qualsiasi oppure da una serie di carte costruite in senso discendente per colori alterni. In ciascuno dei quattro spazi della riserva pu\u00f2 andare una sola carta alla volta. Le carte nella riserva possono andare al tableau o sulle basi secondo la regola esposta.\n\"Golf\".\nSi gioca con un singolo mazzo di 52 carte anglo-francesi. Si dispongono 7 colonne di 5 carte ciascuna sovrapposte in modo che tutte siano visibili. Il resto del mazzo forma il tallone. Non ci sono basi e c'\u00e8 il pozzo. Lo scopo, contrariamente al consueto trasferimento di tutte le carte nelle basi in senso ascendente per seme, \u00e8 scartare le carte nel pozzo. \u00c8 possibile muovere solo l'ultima carta di ogni colonna. La prima carta utilizzabile per la costruzione \u00e8 gi\u00e0 nel pozzo e al tallone ne rimangono 16. Nel pozzo si pu\u00f2 mettere una carta di valore immediatamente superiore o inferiore indipendentemente dal seme. Se la carta \u00e8 un Re si pu\u00f2 mettere solo una Regina e non un Asso. Se la carta \u00e8 un Asso si pu\u00f2 mettere solo un 2 e non un Re. Esistono diverse varianti a queste due ultime regole esposte. Terminati gli spostamenti possibili si gira una nuova carta dal tallone al pozzo e si ricomincia a costruire. Terminate le carte del tallone ed eseguiti tutti gli spostamenti possibili il solitario si dice riuscito se il tableau \u00e8 vuoto.\n\"Aces Up\".\nSi gioca con un singolo mazzo da 52 di carte anglo-francesi. Sul tavolo da gioco si predispongono quattro spazi. Dal tallone su ciascuna casella viene messa una carta sovrapponendola alle precedenti se presenti. Solo l'ultima carta di ciascun pacchetto \u00e8 utilizzabile. Il valore delle carte va dal 2 all'Asso passando per il Re. Lo scopo del solitario \u00e8 quello di eliminare tutte le carte tranne i quattro assi che sono poi le carte che hanno il maggior valore, da qui il nome di Aces Up. Tra le quattro esposte si pu\u00f2 eliminare la carta che ha il valore pi\u00f9 basso purch\u00e9 sul tableau ve ne sia un'altra dello stesso seme di valore maggiore. La casella che si libera pu\u00f2 essere occupata da una qualsiasi altra carta. Esiste una variante dove \u00e8 prevista una casella di riserva per poggiare momentaneamente una sola carta.\n\"Lacune\".\nAlcuni attribuiscono all'inventiva di Napoleone anche questo solitario. Si dice che egli lo praticasse prima della battaglia di Waterloo sperando in un suo esito positivo. Tuttavia non ci sono notizie certe al riguardo, sicch\u00e9 rimane valida l'opinione comune che questo solitario, come tanti altri, sia di origine ignota e che il suo nome sia appunto \"Lacune\" e non \"solitario di Napoleone\". Viene anche chiamato \"Scarta i re\". Nella versione italiana si gioca con un solo mazzo da 40 di carte napoletane o piacentine. Nulla vieta di utilizzare un mazzo di carte anglo-francesi mantenendo inalterate le regole. Si dispongono 9 carte coperte per fila su 4 righe e si tengono da parte le 4 carte rimaste. Si fa corrispondere a propria discrezione ad ogni fila un palo diverso. Si prende una carta dalle 4 tenute da parte e la si posiziona al suo posto di pertinenza numerico e per seme. In presenza di un 10 lo si dispone di fianco ai 9 e si prende un'altra carta dal tallone di partenza. Quando tutti i 10 sono sistemati scoperti al loro posto, il gioco s'interrompe. Le carte rimaste coperte vengono scoperte. Se ognuna \u00e8 al proprio posto, cio\u00e8 se alla fine si \u00e8 davanti alla disposizione completa e ordinata delle carte su 4 file, il solitario \u00e8 riuscito. \u00c8 un solitario che ammette solo mosse obbligate e la sua riuscita \u00e8 gi\u00e0 predeterminata dalla smazzata.\n\"Tredici\".\nSi gioca con il mazzo francese da 52 carte. Ha una percentuale di riuscita molto alta. Si dispongono 10 carte scoperte in 2 file da 5 carte e quelle che sommano tredici vengono eliminate e sostituite dalle carte del mazzo rimanente. Quindi si eliminano le carte in coppie (Donna con Asso, Jack con il 2, il 10 con il 3 e cos\u00ec via) tranne nel caso dei Re che vanno eliminati da soli. Il solitario riesce se si riescono a eliminare tutte le carte del mazzo."}
{"id": "207193", "revid": "1718925", "url": "https://it.wikipedia.org/wiki?curid=207193", "title": "Andrija Mohorovi\u010di\u0107", "text": "Analizzando il terremoto di Pokuplje (valle di Kupa) dell'8 ottobre 1909, individu\u00f2 particolari arrivi di onde sismiche che potevano essere spiegati solo con un brusco aumento della densit\u00e0 del suolo ad una profondit\u00e0 di una quarantina di chilometri.\nTale strato denso prende il nome di \"discontinuit\u00e0 di Mohorovi\u010di\u0107\" o, pi\u00f9 semplicemente, \"moho\".\nA lui \u00e8 stato dedicato l'asteroide 8422 Mohorovi\u010di\u0107."}
{"id": "207195", "revid": "114330277", "url": "https://it.wikipedia.org/wiki?curid=207195", "title": "Numero di Eddington", "text": "Con numero di Eddington si intende il numero totale di protoni nell'universo (oppure, ipotizzando l'universo elettricamente neutro, di elettroni). Prende il nome dall'astronomo e fisico Arthur Eddington. Esso \u00e8 stimato in 10^78, entro un errore di due ordini di grandezza.\nCalcolo del numero di Eddington.\nIl numero di Eddington si ricava dalla densit\u00e0 media di materia ordinaria nell'universo (~ 5 x 10formula_1 g/cmformula_2) e dalla dimensione dell'universo fino alla radiazione di fondo cosmico, il cosiddetto raggio di Hubble, che si stima ~ 3000 Mpc. \nDalla massa del protone (1,67 x 10formula_3g) si ricava un numero di protoni nell'ordine di 10formula_4; l'errore associato risulta essere di un paio d'ordini di grandezza derivanti dall'incertezza sulla densit\u00e0 media di materia ordinata e soprattutto sulla misura del raggio di Hubble. Appare opportuno scegliere come sistema di misura il sistema c.g.s.. Allora il raggio di Hubble dovr\u00e0 essere espresso in cm. \nCon facili calcoli si trova: 3000 Mpc = 9,2568 x 10formula_5 cm.\nIndicando con \u03b4 la densit\u00e0 media dell'universo e con formula_6 la massa del protone, dalla ben nota formula della densit\u00e0 \u03b4 = M / V, posto M = N x formula_6, cio\u00e8 M = N x 1,67 x 10formula_3, dove N indica il numero di protoni dell'universo, e V \u00e8 il volume della sfera avente per raggio il raggio di Hubble, si ha:\nformula_9\ndove\nformula_10\nSvolgendo facili calcoli si ottiene: \nformula_11"}
{"id": "207197", "revid": "10369", "url": "https://it.wikipedia.org/wiki?curid=207197", "title": "Andija Mohorovicic", "text": ""}
{"id": "207198", "revid": "66020718", "url": "https://it.wikipedia.org/wiki?curid=207198", "title": "Habemus confitentem reum", "text": "La locuzione latina Habemus confitentem reum, tradotta letteralmente, significa \"abbiamo il reo confesso\". (Cicerone, Pro Ligario,I,2)\nLa confessione dell'imputato ha un valore decisivo riguardo al verdetto del giudice: talora si adduce come attenuante per il colpevole che ha confessato."}
{"id": "207200", "revid": "484362", "url": "https://it.wikipedia.org/wiki?curid=207200", "title": "Habent insidias hominis blanditiae mali", "text": "La locuzione latina Habent insidias hominis blanditiae mali, tradotta letteralmente, significa \"le carezze dell'uomo malvagio nascondono insidie\". (Fedro)\nIl concetto si ritrova espresso anche nei nostri proverbi \"Chi t'accarezza pi\u00f9 di quel che suole, o ti ha ingannato o ingannar ti vuole\" oppure \"Quando il diavolo ti accarezza va cercando l'anima\"."}
{"id": "207204", "revid": "599013", "url": "https://it.wikipedia.org/wiki?curid=207204", "title": "Discontinuit\u00e0 di Mohorovicic", "text": ""}
{"id": "207205", "revid": "1305772", "url": "https://it.wikipedia.org/wiki?curid=207205", "title": "Moho", "text": ""}
{"id": "207206", "revid": "1177609", "url": "https://it.wikipedia.org/wiki?curid=207206", "title": "Haec mutatio dexterae Excelsi", "text": "La locuzione latina Haec mutatio dexterae Excelsi, tradotta letteralmente, significa \"questa conversione \u00e8 opera della mano di Dio\".\nSi dice anche di tutti i cambiamenti in melius, quando non se ne conoscono le cause naturali. Questa frase \u00e8 messa dal Manzoni in bocca al cappellano crocifero del cardinale Borromeo, alla vista della conversione dell'Innominato.\nVoci correlate.\nCitazione dai \"Salmi\", 77, 10."}
{"id": "207208", "revid": "484362", "url": "https://it.wikipedia.org/wiki?curid=207208", "title": "Haeret lateri lethalis arundo", "text": "La locuzione latina Haeret lateri lethalis arundo, tradotta letteralmente, significa \"Il dardo mortale resta attaccato al suo fianco\". (Virgilio, Eneide, libro IV, v. 73)\nIl poeta paragona Didone, che cerca di combattere la sua passione per Enea, a una cerva ferita da una freccia che inutilmente cerca di sfuggire al cacciatore.\nQuesta la traduzione di Annibal Caro:\nQuesta locuzione ben si addice agli innamorati quando la ragione \u00e8 sopraffatta dal sentimento."}
{"id": "207210", "revid": "123759717", "url": "https://it.wikipedia.org/wiki?curid=207210", "title": "Hic et nunc", "text": "La locuzione latina hic et nunc, tradotta letteralmente, significa \u00abqui e ora, adesso\u00bb. Questa espressione si usa spesso per indicare che una cosa non ammette proroghe nella sua attuazione.\nFilosofia.\nTale locuzione \u00e8 adoperata inoltre come sintetica quanto aderente espressione della filosofia esistenzialista, per la quale l'uomo \u00e8 considerato nella fragilit\u00e0 della sua condizione finita. In particolare l'espressione \u00e8 usata in \"Essere e tempo\" da Martin Heidegger, che afferma come la nostra soggettivit\u00e0 non fa riferimento all'Essere come principio metafisico ma riguarda sempre l\"'hic et nunc\" in cui agiamo, cio\u00e8 il nostro esistere nello spazio e nel tempo, e il Dasein (\"esser-ci\"), sempre connesso alla temporalit\u00e0, laddove per\u00f2 il \"ci\" non sta a indicare una mera localizzazione spaziale, ma qualcosa di pi\u00f9 ambiguo e complesso, ovvero il modo in cui concretamente (fenomenologicamente) l'Essere si d\u00e0 nella storia, ad es. nell'esistenza dell'uomo. \nLa locuzione \u00e8 ripresa da Walter Benjamin il quale, nella premessa di un suo saggio (che egli definisce come un'antologia di \u00abtesi sopra le tendenze dello sviluppo dell'arte nelle attuali condizioni di produzione \u00bb) si rif\u00e0 a un breve testo di Paul Val\u00e9ry (1871-1945) dove l'autore francese sosteneva che la futura diffusione di nuovi mezzi di comunicazione avrebbe consentito di \u00abtrasportare o ricostituire in ogni luogo il sistema di sensazioni \u2013 o pi\u00f9 esattamente, il sistema di eccitazioni \u2013 provocato in un luogo qualsiasi da un oggetto o da un evento qualsiasi\u00bb. Da qui Benjamin sosteneva allora che si potesse raggiungere la \u00abcondizione essenziale della resa estetica pi\u00f9 elevata\u00bb svincolando l'opera d'arte dall\"'hic et nunc\" della sua collocazione o esecuzione fisica.\nLa stessa locuzione si ritrova in Ernst J\u00fcnger che cos\u00ec definisce la sua figura del \"Ribelle\", il guerriero che si oppone alle tirannidi delle false democrazie:\nIl concetto del \"qui ed ora\" ossia l'enfasi sul momento presente si ritrova anche nella filosofia di Max Stirner, nel situazionismo, nell'epicureismo, nel buddhismo e nello stoicismo."}
{"id": "207211", "revid": "767487", "url": "https://it.wikipedia.org/wiki?curid=207211", "title": "Hi in curribus et hi in equis", "text": "La locuzione latina Hi in curribus et hi in equis, tradotta letteralmente, significa \"questi confidano nei carri e gli altri nei loro cavalli\". \u00c8 tratta dal Salmo nella versione della Vulgata.\nIl salmo 19, attribuito al re Davide, \u00e8 conosciuto come \"Preghiera del re prima della battaglia\" ed inizia con la frase: \"Exaudiat te Dominus in die tribulationis\" (il Signore ti esaudisca nel giorno dell'angustia) e continua dicendo che mentre i nemici confidano nei carri e nei cavalli noi nel Signore Dio nostro invochiamo la vittoria. "}
{"id": "207212", "revid": "932277", "url": "https://it.wikipedia.org/wiki?curid=207212", "title": "Hoc erat in votis", "text": "La locuzione latina hoc erat in votis, tradotta letteralmente, significa \"questo era il mio desiderio\" (Orazio, Satire, VI, 2).\nIl sogno del poeta era di possedere un appezzamento di terra n\u00e9 piccolo n\u00e9 grande, nel quale vi fosse un orto, una fonte di acqua viva presso la casa e anche un po' di bosco. La frase si usa, mutando a volte, il verbo \"erat\" in \"est\", per esprimere un desiderio o un auspicio."}
{"id": "207213", "revid": "2225", "url": "https://it.wikipedia.org/wiki?curid=207213", "title": "My bit boy", "text": ""}
{"id": "207214", "revid": "484362", "url": "https://it.wikipedia.org/wiki?curid=207214", "title": "Hoc opus, hic labor", "text": "La locuzione latina Hoc opus, hic labor, tradotta letteralmente, significa \"ecco la difficolt\u00e0, ecco ci\u00f2 che v'ha di faticoso\". (Virgilio, Eneide, VI, 129)\nLa Sibilla Cumana ricorda ad Enea le difficolt\u00e0 di ritornare dall'Averno; la frase va messa in relazione con \"facilis descensus Averno\".\nSi usa per indicare dove sta il nocciolo della difficolt\u00e0: \"adesso viene il difficile, il momento di impegnarsi\" (\"fin qui abbiamo solo scherzato!\").\n\u00c8 il motto dell'Accademia Olimpica di Vicenza del 1555."}
{"id": "207216", "revid": "484362", "url": "https://it.wikipedia.org/wiki?curid=207216", "title": "Homo doctus in se semper divitias habet", "text": "La locuzione latina Homo doctus in se semper divitias habet, tradotta letteralmente, significa \"l'uomo dotto ha sempre con s\u00e9 le sue ricchezze\". (Fedro)\nLa sentenza si trova nella favola di Simonide che, fatto con altri naufragio, per il suo sapere ottenne vesti, denari, servi ed onori, mentre gli altri naufraghi, perdute le ricchezze che avevano, rimasero al verde."}
{"id": "207217", "revid": "484362", "url": "https://it.wikipedia.org/wiki?curid=207217", "title": "Homo in periclum simul ac venit callidus, reperire effugium quaerit alterius malo", "text": "La locuzione latina Homo in periclum simul ac venit callidus, reperire effugium quaerit alterius malo, tradotta letteralmente, significa \"l'uomo astuto, quando si trova in qualche pericolo, suole uscirne con danno degli altri\". (Fedro)\nFedro conferma questo concetto con la favola della Volpe caduta nel pozzo, cui il Caprone dall'orlo domand\u00f2 di che sapore fosse l'acqua. \"Tanto dolce\", rispose la Volpe, \"che non riesco a saziarmene\". Calatosi quello nel pozzo, la volpe, arrampicandosi sulle sue corna, riusc\u00ec a fuggire, lasciandolo sul fondo."}
{"id": "207219", "revid": "226458", "url": "https://it.wikipedia.org/wiki?curid=207219", "title": "Honos alit artes", "text": "La locuzione latina Honos alit artes, tradotta letteralmente, significa \"l'onore d\u00e0 vita alle arti\". (Cicerone, \"Tusculanae disputationes\", I, 2, 4)\nCicerone con questa massima sostiene che non c'\u00e8 peggior nemico degli artisti che l'indifferenza e la non riconoscenza dei loro meriti; la stima meritata e la considerazione altrui, invece, mettono loro le ali ai piedi.\nLetteralmente la locuzione significa \"L'onore alimenta/accresce le arti\", dunque pi\u00f9 precisamente il rispetto conferito ad una determinata disciplina (nella fattispecie Cicerone parlava della retorica) ne fomenta la crescita, il progresso. "}
{"id": "207220", "revid": "84184", "url": "https://it.wikipedia.org/wiki?curid=207220", "title": "Cronologia della filosofia", "text": ""}
{"id": "207221", "revid": "484362", "url": "https://it.wikipedia.org/wiki?curid=207221", "title": "Horresco referens", "text": "La locuzione latina Horresco referens, tradotta letteralmente, significa \"inorridisco al raccontare\". (Virgilio, Eneide, Il, 204).\n\u00c8 la frase che pronuncia Enea nel ricordare la spaventosa fine di Laocoonte e dei suoi due figli, divorati dai serpenti venuti dal mare.\nLa frase si utilizza nel linguaggio comune con significato umoristico e satirico.\nIndro Montanelli riporta la notizia che il cardinale Alfredo Ottaviani, di fronte alla presenza di \"osservatori esterni\" non cattolici inviati al Concilio Vaticano Secondo, avrebbe esclamato \"horresco!\""}
{"id": "207222", "revid": "1393243", "url": "https://it.wikipedia.org/wiki?curid=207222", "title": "James Randi", "text": "Conosciuto anche come \"The Amazing Randi\" (\"Lo stupefacente Randi\"), \u00e8 stato un prestigiatore professionista, un razionalista e uno scettico, nonch\u00e9 un oppositore delle pseudoscienze.\n\u00c8 noto in particolare per la \"One Million Dollar Paranormal Challenge\", il premio di un milione di dollari messo in palio dalla sua fondazione, la James Randi Educational Foundation, che era disponibile per chiunque fosse stato in grado di mostrare, in condizioni scientificamente controllate e preventivamente concordate fra le parti, un qualsiasi fenomeno paranormale di qualunque tipo, o legato all'occultismo, oppure un miracolo. Nel 2015 il premio \u00e8 stato cancellato, dopo che Randi si \u00e8 ritirato dal suo incarico presso la James Randi Educational Foundation, e l'importo \u00e8 stato destinato a donazioni per i gruppi no profit che promuovono il pensiero critico.\nRandi \u00e8 stato in questo senso una figura di spicco dello \"CSICOP\" (oggi Committee for Skeptical Inquiry), l'associazione americana a cui si \u00e8 ispirato in Italia il CICAP.\n\u00c8 stato inoltre ospite regolare del programma televisivo intitolato \"Bullshit!\" (\"Stronzate!\"), condotto dai noti illusionisti razionalisti Penn &amp; Teller.\nBiografia.\nPrimi anni e vita privata.\nRandi \u00e8 il maggiore di tre fratelli. Il suo interesse nel debunking del paranormale inizi\u00f2 nei primi anni dell'adolescenza quando lesse un libro di illusionismo nei tredici mesi in cui fu costretto a letto da un incidente avuto andando in bicicletta. Contrariamente alle aspettative dei medici, Randi riprese a camminare. Nei primi anni sessanta lavor\u00f2 in alcuni night club nelle Filippine. In quel periodo Randi fu testimone di molti trucchi presentati come se fossero poteri soprannaturali. Una delle prime esperienze da lui registrate fu quella di vedere un predicatore usare il trucco della \"lettura del biglietto\" per convincere i fedeli dei suoi poteri divini.\nPer molti anni Randi \u00e8 stato un astronomo dilettante, influenzato dal suo amico Carl Sagan.\nNel 1981 gli \u00e8 stato intitolato un asteroide: 3163 Randi. Nel 1987 Randi fu naturalizzato cittadino statunitense; egli racconta che la ragione per la quale acquis\u00ec la cittadinanza americana \u00e8 da rinvenire in un incidente occorso mentre era in tour con Alice Cooper, quando la polizia a cavallo canadese perquis\u00ec gli armadietti della band e tenne Randi sotto la minaccia delle armi appena questi prov\u00f2 a obiettare.\nNel febbraio del 2006 fu sottoposto a un intervento per un bypass aorto-coronarico. Durante la degenza il suo sito web fu aggiornato settimanalmente da diversi ospiti. Dopo la degenza Randi fu in condizione di aiutare a organizzare e partecipare all\"'Amazing Meeting\" a Las Vegas nel 2007 (si tratta di un convegno annuale di scienziati, illusionisti, scettici, atei e altri \"pensatori liberi\").\nNel marzo del 2010 Randi ha annunciato pubblicamente per la prima volta di essere omosessuale.\n\u00c8 deceduto il 20 ottobre 2020 a Plantation all'et\u00e0 di 92 anni.\nCarriera professionale.\nRandi ha lavorato come illusionista ed escapologo professionista fin dal 1946 inizialmente con il suo nome di nascita \"Randall Zwinge\". All'inizio della sua carriera prese parte a numerosi numeri in cui fuggiva sano e salvo da una cella. Il 7 febbraio del 1956 apparve in diretta sul \"The Today Show\" rimanendo per 104 minuti in una bara di metallo sigillata nel fondo di una piscina di un hotel, battendo quello che si afferma essere il record di Houdini (93 minuti).\nRandi, alla met\u00e0 degli anni sessanta, fu ospite di \"The Amazing Randi Show\" in una stazione radio di New York (WOR-Radio). Fu numerose volte ospite in televisione e comp\u00ec diversi tour. Dal 1967 al 1972 apparve come \"The Amazing Randi\" in uno spettacolo televisivo intitolato \"Wonderama\" e fu ospite di un show per bambini chiamato \"The Magic Clown\" nel 1970. Nel numero del 2 febbraio 1974 di \"Abracadabra\" (un periodico britannico di illusionismo) Randi defin\u00ec la comunit\u00e0 degli illusionisti dicendo \"Non conosco nessuna vocazione che dipenda cos\u00ec tanto sulla fiducia reciproca e la fede come la nostra\".\nDurante il tour di Alice Cooper del 1974 Randi si esib\u00ec interpretando un dentista e un boia. Era inoltre l'autore di diversi oggetti della scenografia, tra cui una ghigliottina.\nL'anno successivo, nell'inverno del 1975, Randi si liber\u00f2 da una camicia di forza mentre era sospeso a testa in gi\u00f9 sopra le cascate del Niagara in diretta durante il programma \"World of Wizards\" sulla TV canadese.\nAgli inizi della sua carriera a Randi fu mandato un contratto per un tour in Florida. Un suo amico di New York gli fece presente che sicuramente avrebbe lavorato in luoghi dove i neri sarebbero stati discriminati. Nel contratto Randi fece quindi apporre una clausola dove si imponeva ai promotori del tour di non negare i biglietti ai neri o attuare forme di discriminazione razziale. Arrivato sul palcoscenico si accorse per\u00f2 che la clausola era stata disattesa e i neri erano stati costretti a seguire lo show dalla balconata; decise quindi di lasciare immediatamente il tour. Appellandosi poi al sindacato degli artisti americani (\"American Guild of Variety Artists\") riusc\u00ec a ottenere l'intero compenso che era stato previsto.\nRandi fu una volta accusato di usare \"poteri paranormali\" per compiere azioni come quella della flessione del cucchiaio. James Alcock riferisce che tale accusa fu mossa durante un meeting nel quale Randi stava ripetendo le performance di Uri Geller. Un professore dell'Universit\u00e0 di Buffalo grid\u00f2 che quella di Randi era una truffa. Randi rispose \"S\u00ec, infatti, io sono un imbroglione, un truffatore, un ciarlatano, \u00e8 questo che io faccio per vivere. Tutto ci\u00f2 che ho fatto qui oggi \u00e8 un imbroglio\". Il professore replic\u00f2 \"Non \u00e8 questo che intendevo. Tu sei un imbroglione perch\u00e9 fingi di fare queste cose con dei trucchi ma in realt\u00e0 tu stai usando i tuoi poteri mentali e ci stai fuorviando non ammettendolo\". Il famoso autore e spiritista Arthur Conan Doyle, anni prima, aveva mosso le stesse accuse a Harry Houdini.\nAutore.\nRandi \u00e8 autore di \"Conjuring\" (1992), una biografia storica dei pi\u00f9 noti illusionisti. Il libro presenta i pi\u00f9 influenti illusionisti e spiega la loro storia e amplia quanto gi\u00e0 proposto nel suo libro del 1976 \"Houdini, His Life and Art\" che descriveva la figura di Houdini e il suo seguito. Randi ha anche scritto un libro per bambini \"The Magic World of the Amazing Randi\" con l'intento di introdurre i bambini all'arte dell'illusionismo.\nOltre ai libri sulla magia e sull'illusionismo ha scritto numerosi testi a fini educativi e divulgativi sul paranormale e sulle pseudoscienze. Questi includono la biografia di Uri Geller e quella di Nostradamus. Sul suo sito si legge che stava lavorando a un testo concernente la sua applicazione dello scetticismo alla scienza.\nCarriera come scettico.\nRandi sal\u00ec alla ribalta internazionale nel 1972 quando sfid\u00f2 le affermazioni di Uri Geller. Randi accus\u00f2 Geller di essere un semplice ciarlatano, che usava trucchi \"magici\" per realizzare i suoi presunti poteri paranormali; argoment\u00f2 le sue dichiarazioni nel libro \"The Truth About Uri Geller\" (conosciuto anche come \"The Magic of Uri Geller\").\nGeller intent\u00f2 un'azione legale contro il CSICOP, di cui Randi era uno dei fondatori. L'azione legale fu respinta e Geller condannato a pagare 120.000 dollari per avere avventatamente promosso la causa legale.\nRandi fu tra i fondatori e principali membri dello CSICOP, il \"Comitato per l'Investigazione Scientifica delle Affermazioni sul Paranormale\", oggi \"Comitato per l'Indagine Scettica\". Randi in seguito si dimise dallo CSICOP, nel periodo in cui Uri Geller stava intentando diverse cause nei suoi confronti. La dirigenza dello CSICOP, volendo evitare di diventare uno dei bersagli delle cause di Geller, aveva richiesto che Randi si astenesse dal fare commenti su Geller. Randi rifiut\u00f2 e si dimise, ma mantenne una rispettosa relazione con il gruppo e spesso scrisse articoli sulla loro rivista.\nRandi continu\u00f2 a scrivere diversi libri, criticando credenze e asserzioni riguardanti il paranormale. Nel tempo ha avuto un ruolo molto importante nello smascherare frodi e ciarlatani che sfruttavano questo campo per il loro personale guadagno.\nPer fare un esempio nella burla progetto Alpha Randi mostr\u00f2 come si possa attuare un esperimento eterodiretto, lungo un anno, relativo ai poteri psichici, grazie a fondi privati. La burla divenne uno scandalo e dimostr\u00f2 l'inaffidabilit\u00e0 di molte ricerche sul paranormale di livello universitario. Alcuni dissero che la burla non era etica, mentre altri affermarono che il suo fu un legittimo esercizio per il debunking delle ricerche mal fatte.\nRandi \u00e8 apparso anche in numerosi programmi televisivi, talvolta smascherando in diretta le presunte abilit\u00e0 dei personaggi ospiti. Nel 1981 partecip\u00f2 allo show \"That's My Line\" in cui era presente anche James Hydrick che affermava di potere muovere gli oggetti con la sola forza della propria mente. Dimostr\u00f2 quindi la sua abilit\u00e0 in diretta sfogliando le pagine di un elenco telefonico senza toccarle; Randi ritenne che il trucco usato era dato da un soffio furtivo: Hydrick, senza farsene accorgere, soffiava sulle pagine dell'elenco cos\u00ec girandole. Randi sistem\u00f2 quindi, intorno all'elenco telefonico, della gommapiuma invitando Hydrick a ripetere la sua performance; questi, dopo essere rimasto in concentrazione accanto all'elenco telefonico per diverso tempo, si dichiar\u00f2 incapace di esprimere il suo potere in quelle condizioni. Dato che, a detta di Randi e della giuria presente sul palco, la gommapiuma non impediva in alcun modo alle pagine di girarsi, la conclusione fu che Hydrick non era realmente capace di produrre un fenomeno paranormale. Molti anni dopo, Hydrick ammise la frode.\nNel 1982 Randi sottopose a controllo le abilit\u00e0 di \"Arthur Lintgen\", un fisico di Filadelfia che sa determinare quale musica classica \u00e8 registrata su un disco in vinile solo esaminando i solchi. In ogni caso Lintgen non afferma di avere poteri paranormali; piuttosto ha una particolare conoscenza di come i solchi vengono incisi.\nRandi fu insignito del premio \"MacArthur Genius Grant\" nel 1986. I soldi del premio furono usati in una campagna volta a smascherare i \"guaritori religiosi\" (cio\u00e8 coloro che intendono fare guarire qualcuno attraverso preghiere o atti di fede). Furono smascherati Peter Popoff, W. V. Grant e Ernest Angley.. Popoff, una volta scoperto, dovette dichiarare bancarotta nell'anno successivo\nNel 1988 Randi dimostr\u00f2 quanto creduloni siano i mass media organizzando egli stesso una burla. Unendosi alla squadra del programma australiano \"60 Minutes\" e rilasciando una falsa cartella stampa accrebbe la pubblicit\u00e0 di un medium chiamato Carlos, che in realt\u00e0 era un artista di nome \"Jose Alvares\" amico di Randi che gli comunicava ci\u00f2 che doveva dire attraverso un sofisticato sistema radio. Nessuno si preoccup\u00f2 di verificare le credenziali e la storia del fantomatico Carlos. La burla fu svelata nella stessa trasmissione.\nNel 1989 Randi partecip\u00f2, insieme al direttore della rivista \"Nature\" John Maddox e a Walter Stewart, ricercatore specializzato in patologia clinica e particolarmente esperto di errori e frodi nella ricerca medica, alla commissione di controllo della pubblicazione di Jacques Benveniste che \"dimostrava\" l'esistenza della cosiddetta memoria dell'acqua (Nature, 333 (6176):816-818,1998). La commissione dimostr\u00f2 che i risultati di Benveniste erano frutto di una frode.\nNel libro \"The Faith Healers\" Randi spiega la sua rabbia come motivata dalla compassione per le vittime delle frodi. Egli \u00e8 stato inoltre molto critico verso il presunto medium Jo\u00e3o de Deus (conosciuto anche come \"John of God\") autoproclamatosi chirurgo. In merito Randi osserv\u00f2 che \u00abper ogni prestigiatore d'esperienza sono ovvi i mezzi usati per fare sembrare queste cose dei miracoli\u00bb.\nRandi scriveva regolarmente in una rubrica chiamata \"'Twas Brillig\", sulla rivista \"Skeptic\" della \"The Skeptics Society\".\nJames Randi Educational Foundation.\nNel 1996 Randi fond\u00f2 la \"James Randi Educational Foundation\" (JREF). Questa supporta le indagini sulle affermazioni riguardanti il paranormale e tenta di verificarle in condizioni sperimentali controllate, offrendo un premio di un milione di dollari a chiunque possa dimostrare un'abilit\u00e0 sovrannaturale seguendo criteri di test scientifico concordati. Nessuno ha mai superato un test preliminare, che viene stabilito e concordato tra Randi e il candidato. Randi aggiorna il sito web della JREF, con dei commenti scritti, il venerd\u00ec.\nDispute legali.\nLa rivalit\u00e0 tra Randi e i suoi oppositori \u00e8 giunta davanti ai tribunali in diverse occasioni. Randi ha affermato che in queste dispute legali non ha mai dovuto sborsare nemmeno un dollaro a coloro che gli avevano fatto causa.\nEldon Byrd.\nIn un'intervista per \"Twilight Zone Magazine\" Randi accus\u00f2 Uri Geller ed Eldon Byrd di essere gli ispiratori di un piano di ricatto che mirava a distruggerlo. Byrd fece causa a Randi e questi accus\u00f2 a sua volta Byrd di avere molestato dei bambini. I testimoni condotti in tribunale negarono che ci fossero state delle molestie verso dei bambini ma Byrd fu comunque arrestato per possesso (con l'intento di distribuire) di materiale osceno che riproduceva dei bambini. Nonostante questo Byrd vinse la causa ma il giudice non gli concesse il risarcimento economico richiesto.\nAltre dispute legali.\nAllison DuBois, sulla cui vita era basata la serie televisiva \"Medium\", il 17 dicembre del 2004 minacci\u00f2 Randi di un'azione legale per avere usato, sul proprio sito web, una sua foto presa dal suo sito web senza alcun permesso. Randi rimosse la foto, ricorrendo, da allora in poi, ad una caricatura della DuBois.\nVerso la fine del 1996 Randi intent\u00f2 un'azione legale per diffamazione contro il sensitivo canadese Earl Gordon Curley. Curley aveva fatto molti sgradevoli commenti su Usenet. Nonostante lo avesse istigato su usenet ad agire legalmente (Curley affermava che se Randi non avesse intentato azioni legali allora significava che le sue asserzioni erano vere) Curley sembr\u00f2 sorpreso quando Randi assunse il miglior avvocato di Toronto e avvi\u00f2 l'azione legale. Il processo non arriv\u00f2 alla fine per l'improvvisa morte di Curley a 51 anni.\nLa sfida da un milione di dollari.\nNelle condizioni e norme che regolamentano la sua sfida da un milione di dollari, Randi dichiara semplicemente che \"entrambe\" le parti (lui e chi accetta la sfida) devono accordarsi in anticipo su quali condizioni della prova costituiscono un \"successo\" e quali costituiscono un \"fallimento\". Randi inoltre rifiuta qualsiasi sfidante che potrebbe soffrire gravi lesioni o la morte, come risultato del test a cui intende sottoporsi.\nAlcuni dei detrattori di Randi sostengono che la sfida non \u00e8 sincera, e che Randi far\u00e0 in modo di essere sicuro di non doverla mai pagare. Nel numero di ottobre 1981 della rivista \"Fate\", Dennis Rawlins cit\u00f2 una affermazione di Randi \"Ho sempre una via di uscita\". Alcuni critici interpretano questa nel senso che non lascer\u00e0 mai che la sua organizzazione perda tale sfida. Altri, notando che questo articolo nacque da una lotta politica interna tra i membri dello CSICOP, ritengono che questa citazione sia stata forzata, e che si riferisca al fatto che Randi impieghi delle salvaguardie contro gli imbrogli.\nLa sfida \u00e8 stata criticata perch\u00e9 secondo gli avversari di Randi essa darebbe a Randi stesso troppo controllo nel determinare se una asserzione \u00e8 vera o meno. \u00c8 stato fatto notare che un potenziale sfidante potrebbe essere cauto nell'intraprenderla, sulla base del fatto che Randi potrebbe insistere su condizioni che sono difficili da accettare. Non c'\u00e8 comunque prova che questo sia mai avvenuto. Le discussioni tra la JREF e gli sfidanti vengono pubblicate su una \"public discussion board\". Da tale sito emerge che in realt\u00e0 il principale motivo di dissenso fra gli sfidanti e Randi consiste nel fatto banalissimo (e normale in qualsiasi investigazione scientifica) che Randi chiede di definire in anticipo e nel dettaglio quale tipo di fenomeno si intende dimostrare. Se si afferma di essere in grado di indovinare dieci carte coperte, e non se ne indovina nemmeno una, non si ha il diritto di sostenere di avere dimostrato uno \"psi negativo\" e quindi rivendicare comunque il premio, nonostante si sia fallito completamente il test.\nTuttavia Randi concede, a chi ritiene di avere uno \"psi negativo\", di provare a manifestare tale qualit\u00e0 attraverso un test controllato, nel quale il compito consister\u00e0 nel non indovinare neppure una delle carte coperte, ovviamente in test successivi e ripetuti per escludere l'effetto del puro e semplice caso. Inoltre, se lo sfidante afferma che la presenza di persone \"scettiche\" pu\u00f2 annullare il suo potere, il test verr\u00e0 condotto in assenza di persone, ma comunque in condizioni tali (telecamere a circuito chiuso eccetera) che sia esclusa la possibilit\u00e0 di \"barare\" approfittando dell'assenza di controlli.\nUn'altra obiezione fatta dai critici della sfida \u00e8 che le regole vietano un giudizio indipendente, rendendo il successo o il fallimento dipendente dal fatto che Randi accetti o meno che il test sia stato superato rendendolo in definitiva l'unico giudice della sfida.\nSecondo Victor Zammit, il quale propone anche lui una sfida da un milione di dollari di segno opposto, la sfida di Randi sarebbe una frode in quanto impossibile da vincere, poich\u00e9 la vittoria si otterrebbe a insindacabile giudizio dello stesso Randi e non di una commissione terza e questo dimostrerebbe il perch\u00e9 nessuno \u00e8 mai arrivato all'ultima fase dei test. Nel merito si deve notare comunque che la regola n. 8 della sfida affida a una persona indipendente un assegno da staccato da Randi, da consegnare al pretendente immediatamente dopo il successo della prova, che deve essere seguito entro 10 giorni dal pagamento del premio completo. Inoltre tale obiezione viene contrastata da Randi, facendo notare che i test sono progettati in modo che non ci sia bisogno di un giudizio. Se l'accordo \u00e8 che lo sfidante dimostrer\u00e0 poteri telecinetici sollevando di cinque centimetri un oggetto con un peso concordato e lo poser\u00e0 su un piatto a cinque centimetri di distanza, alla fine dell'esperimento o l'oggetto si sar\u00e0 spostato (sotto la registrazione delle telecamere), oppure non si sar\u00e0 spostato. Non si tratta di dare giudizi, ma solo di verificare se l'evento promesso si sia verificato oppure no. Se lo sfidante dichiara che dimostrer\u00e0 poteri di rabdomanzia individuando fra una serie di contenitori tutti uguali quali contengono acqua e quali no, \u00e8 sufficiente aprire i contenitori e verificare se l'acqua ci sia o no. Non occorre alcun giudizio, ma una banale verifica.\nDi seguito alcune obiezioni alla natura del test ovvero alle sue regole:\nLo stile caustico di Randi.\nI parapsicologi in genere cercano di sminuire le sfide di Randi attaccandolo per il suo carattere e per lo stile polemico e inflessibile con cui scrive e si presenta, che gli \u00e8 valso molti nemici tra quelli che si proclamano esperti di paranormale. I sostenitori di Randi fanno notare che ci sono altre organizzazioni di scettici che offrono premi simili a chi dimostra l'esistenza di abilit\u00e0 paranormali, e che chiunque sostenga di essere un esperto nel proprio campo del paranormale, pu\u00f2 candidarsi per uno qualsiasi di questi premi, evitando cos\u00ec di avere a che fare con Randi. Nel suo commentario settimanale, Randi spesso d\u00e0 esempi del tipo di assurdit\u00e0 con cui ha a che fare quotidianamente, per spiegare la sua mancanza di pazienza.\nAnche se alcuni trovano Randi graffiante o addirittura aggressivo, il libro \"The Faith Healers\" spiega che la sua rabbia e inesorabilit\u00e0 nasce dalla compassione per le vittime inermi delle frodi. Inoltre, nel suo commento settimanale, Randi spesso esprime sgomento perch\u00e9 deve frequentemente svelare diverse frodi, in quanto nessun altro se ne occupa.\nRecentemente, per esempio, Randi ha accusato Sylvia Browne \u2014 una nota sedicente sensitiva e autrice di numerosi libri sulla spiritualit\u00e0, che ha eseguito migliaia di letture del pensiero con un'ampia gamma di gruppi e individui \u2014 di evitare la sfida da un milione di dollari, nonostante avesse accettato di sottoporvisi durante la trasmissione \"Larry King Live\" nel settembre 2001. Randi tiene un orologio sul suo sito web che registra il numero di settimane passate da quando Sylvia ha accettato la sfida. Sylvia Browne \u00e8 deceduta il 20 novembre 2013."}
{"id": "207225", "revid": "305330", "url": "https://it.wikipedia.org/wiki?curid=207225", "title": "Hosti non solum dandam esse viam ad fugiendum, sed etiam muniendam", "text": "La locuzione latina Hosti non solum dandam esse viam ad fugiendum, sed etiam muniendam, tradotta letteralmente, significa: \"Al nemico non solo bisogna concedere una via di fuga, ma anche rendergliela sicura\" (Frontino, \"Strategemata\", \"liber IV, De variis consiliis\").\nFrontino assegna la paternit\u00e0 della locuzione a Scipione l'Africano. La frase latina ricorda il nostro adagio \"A nemico che fugge ponti d'oro\".\nIl nemico, quando scopre che \"Una salus victis, nullam sperare salutem\", e cio\u00e8 che non ha pi\u00f9 nulla da perdere se non la propria vita, si rivolta col coraggio della disperazione contro l'inseguitore."}
{"id": "207227", "revid": "271907", "url": "https://it.wikipedia.org/wiki?curid=207227", "title": "Hostis humani generis", "text": "La locuzione latina Hostis humani generis, tradotta letteralmente, significa \"nemico del genere umano\" (Eutropio, \"Breviarium ab Urbe condita\", VIII, 15).\n\u00c8 una specie di lapide d'infamia che lo storico appone alla memoria di Antonino Commodo, imperatore romano, che in vita ed in morte si attir\u00f2, per i suoi vizi bestiali, l'esecrazione universale."}
{"id": "207230", "revid": "1632387", "url": "https://it.wikipedia.org/wiki?curid=207230", "title": "Paestum", "text": "Paestum, nota anche come Pesto, \u00e8 un'antica citt\u00e0 della Magna Grecia chiamata dai Greci Poseidonia in onore di Poseidone, ma devotissima ad Atena ed Era. Dopo la sua conquista da parte dei Lucani venne chiamata Paistom, per poi assumere, sotto i romani, il nome di Paestum. L'estensione del suo abitato \u00e8 ancora oggi ben riconoscibile, racchiuso dalle sue mura greche, cos\u00ec come modificate in epoca lucana e poi romana.\n\u00c8 localizzata nella regione Campania in provincia di Salerno, come frazione del comune di Capaccio Paestum, a circa 30 km a meridione di Salerno (97 km a sud di Napoli); \u00e8 situata nella Piana del Sele, vicino al litorale, nel golfo di Salerno, a nord del Parco nazionale del Cilento, Vallo di Diano e Alburni; la localit\u00e0, nelle vicinanze della quale si annoverano Capaccio Scalo e Lido di Paestum, \u00e8 servita da un'omonima stazione ferroviaria.\nNel 2016 ha fatto registrare circa 382.000 visitatori\nStoria.\nPreistoria.\nL'area successivamente occupata dalla citt\u00e0 \u00e8 stata abitata fin dall'epoca preistorica. Ad oriente della Basilica, nell'area prospiciente l'ingresso, sono stati rinvenuti manufatti databili dall'et\u00e0 paleolitica fino all'et\u00e0 del bronzo; a sud di essa, verso Porta Giustizia, sono stati scoperti i resti di capanne, a testimonianza dell'esistenza di un abitato preistorico.\nNell'area del Tempio di Cerere, e tra questo e Porta Aurea, sono emerse attestazioni archeologiche che documentano uno stanziamento di et\u00e0 neolitica: poich\u00e9 sia la Basilica che il Tempio di Cerere si trovano su due lievi alture - probabilmente in epoca preistorica pi\u00f9 accentuate - si pu\u00f2 immaginare che fossero occupate da due villaggi, separati da un piccolo torrente che scorreva dove oggi si trova il Foro. Forse in epoca eneolitica le due alture furono abitate dalla popolazione di origine egeo-anatolica appartenente alla \"facies\" della Civilt\u00e0 del Gaudo, che poi scelse come luogo privilegiato per le sue sepolture la localit\u00e0 Gaudo, situata a 1,4 chilometri a nord di Paestum.\nFondazione.\nLa fonte letteraria principale sulla fondazione di Poseidonia \u00e8 costituita da un passo di Strabone, che la mette in relazione con la \"polis\" di Sibari. L'interpretazione di questo passo \u00e8 stata lungamente discussa dagli studiosi. Sulla base delle evidenze archeologiche raccolte finora, l'ipotesi pi\u00f9 valida sembra essere quella secondo cui la fondazione della colonia sarebbe avvenuta in due tempi: al primo impianto, consistente nella costruzione di una fortificazione (\"teichos\") lungo la costa, sarebbe seguito l'arrivo in massa dei coloni e la fondazione vera e propria (\"oikesis\") della citt\u00e0.\nIn base ai dati archeologici si pu\u00f2 tentare una ricostruzione del quadro che port\u00f2 alla nascita della citt\u00e0, verso la met\u00e0 del VII secolo a.C., la citt\u00e0 di Sibari inizi\u00f2 a fondare una serie di sub-colonie lungo la costa tirrenica, con funzioni commerciali: tra esse si annoverano \"Laos\" ed uno scalo, il pi\u00f9 settentrionale, presso la foce del Sele, dove venne fondato un santuario dedicato ad Hera, con valenza probabilmente emporica. I Sibariti giunsero nella piana del Sele tramite vie interne che la collegavano al Mare Ionio.\nGrazie ad un intenso traffico commerciale che avveniva sia per mare - entrando in contatto con il mondo greco, etrusco e latino - sia via terra - commerciando con le popolazioni locali della piana e con quelle italiche nelle vallate interne - nella seconda met\u00e0 del VII secolo a.C. si svilupp\u00f2 velocemente l'insediamento che poi dovette dar luogo a Poseidonia, evento accelerato certamente anche da un preciso progetto di inurbamento. Una necropoli, scoperta nel 1969 subito al di fuori delle mura della citt\u00e0, contenente esclusivamente vasi greci di fattura corinzia, attesta che la polis doveva essere in vita gi\u00e0 intorno all'anno 625 a.C.\n\"Poseidonia\": et\u00e0 greca.\nDal 560 a.C. al 440 a.C. si assiste al periodo di massimo splendore e ricchezza di Poseidonia. Tale apice fu dovuto a diversi fattori, alcuni dei quali si possono ravvisare, ad esempio, nella diminuzione dell'influenza etrusca sulla riva destra del Sele nella prima met\u00e0 del VI secolo a.C.. Con l'allentarsi della presenza etrusca si dovette creare un vuoto di potere ed economico nella zona a nord del Sele, vuoto di cui non pot\u00e9 non avvantaggiarsi Poseidonia.\nA tale evento seguirono altri due tragici accadimenti: la distruzione della citt\u00e0 di \"Siris\" (=Policoro) sul Mar Ionio, da parte di Crotone, Sibari e Metaponto; e la distruzione di Sibari stessa nel 510 a.C., ad opera di Crotone. L'esplosione di benessere e di ricchezza, che si riscontra a Poseidonia in coincidenza con quest'ultimo avvenimento, fa sospettare che buona parte dei Sibariti, fuggiti dalla citt\u00e0 distrutta, dovettero trovare rifugio nella loro sub-colonia, portandovi le proprie ricchezze. Ascrivibile al medesimo periodo \u00e8 la costruzione di un monumentale sacello sotterraneo: potrebbe trattarsi di un cenotafio dedicato ad \"Is\", mitico fondatore di Sibari, edificato a Poseidonia dai profughi Sibariti. Nello stesso arco cronologico, a distanza di cinquant'anni l'uno dall'altro, vengono eretti anche la cosiddetta Basilica (560 a.C. circa), il Tempio cosiddetto \"di Cerere\" (510 a.C. circa) ed il Tempio cosiddetto \"di Nettuno\" (460 a.C. circa).\n\"Paistom\": et\u00e0 lucana.\nIn una data collocabile tra il 420 a.C. e 410 a.C., i Lucani presero il sopravvento nella citt\u00e0, mutandone il nome in \"Paistom\". A parte sporadici riferimenti nelle fonti, non si conoscono i particolari bellici della conquista lucana, probabilmente perch\u00e9 non dovette trattarsi di una conquista repentina. \u00c8 un processo che \u00e8 possibile riscontrare in altre localit\u00e0 (ad esempio nella non distante \"Neapolis\"), dove vi fu una lenta, graduale, ma costante infiltrazione dell'elemento italico, dapprima richiamato dagli stessi Greci per i lavori pi\u00f9 umili e servili, per poi divenir parte della compagine sociale mediante il commercio e la partecipazione alla vita cittadina, fino a prevalere e a sostituirsi nel potere politico della citt\u00e0.\nSebbene letterati e poeti greci riportino il rimpianto dei Poseidoniati per la perduta libert\u00e0 e per la decadenza della citt\u00e0, l'archeologia testimonia che il periodo di splendore prosegu\u00ec ben oltre la \"conquista\" lucana, con la produzione di vasi dipinti (talora firmati da artisti di prim'ordine quali \"Assteas\", \"Python\" e il \"Pittore di Afrodite\"), con sepolture copiosamente affrescate e preziosi corredi tombali. Tale ricchezza doveva derivare in larga misura dalla fertilit\u00e0 della piana del Sele, ma anche dalla produzione stessa di oggetti di grande qualit\u00e0, parte cospicua di quei commerci instauratisi durante il periodo precedente. Neanche il carattere greco della citt\u00e0 scomparve del tutto, come attestano, oltre la produzione dei vasi dipinti, anche la costruzione del \"bouleuterion\" e la monetazione, che preserv\u00f2 le sue prerogative elleniche.\nBreve parentesi fu aperta nel 332 a.C., quando Alessandro il Molosso, re dell'Epiro - giunto in Italia su richiesta di Taranto in difesa contro Bruzi e Lucani - dopo aver riconquistato Eraclea, Thurii, Cosentia, giunse a Paistom. Qui si scontr\u00f2 con i Lucani, sconfiggendoli e costringendoli a cedergli degli ostaggi. Ma il sogno del Molosso di conquistare l'Italia meridionale ebbe breve durata: la parentesi si chiuse nel 331 a.C., con la sua morte in battaglia presso Pandosia. Paistom ritorn\u00f2 cos\u00ec sotto il dominio lucano.\n\"Paestum\": et\u00e0 romana.\nNel 273 a.C. Roma sottrasse Paistom alla confederazione lucana, vi insedi\u00f2 una colonia di diritto latino e cambi\u00f2 il nome della citt\u00e0 in \"Paestum\". I rapporti tra Paestum e Roma furono sempre molto stretti: i pestani erano \"socii navales\" dei Romani, alleati che in caso di bisogno dovevano fornire navi e marinai. Le imbarcazioni che Paestum e la non lontana Velia fornirono ai Romani dovettero probabilmente avere un peso rilevante durante la Prima Guerra Punica. Durante la Seconda Guerra Punica Paestum rimase fedele alleata di Roma: dopo la battaglia di Canne, addirittura offr\u00ec a Roma tutte le patere d'oro conservate nei suoi templi. La generosa offerta fu rifiutata dall'Urbe, che per\u00f2 non disdegn\u00f2, invece, le navi cariche di grano grazie alle quali i Romani assediati da Annibale entro le mura di Taranto poterono resistere. Come ricompensa della sua fedelt\u00e0, a Paestum fu permesso di battere moneta propria, in bronzo, fino ai tempi di Tiberio: tale conio si riconosce per la sigla \"PSSC\" (\"Paesti Signatum Senatus Consulto\").\nSotto il dominio romano vennero realizzate importanti opere pubbliche, che mutano il volto dell'antica polis greca: il Foro and\u00f2 a sostituire l'enorme spazio dell'agor\u00e0 e ridusse l'area del santuario meridionale; il cosiddetto \"Tempio della Pace\", probabilmente il \"Capitolium\"; il santuario della Fortuna Virile; l'anfiteatro. Anche l'edilizia privata rispecchia il benessere di cui Paestum dovette godere in tale periodo, bench\u00e9 fossero state realizzate due importanti arterie di comunicazione interne, la via Appia e la Via Popilia, che di fatto tagliavano la citt\u00e0 fuori dalle grandi rotte commerciali: la prima collegando Roma direttamente all'Adriatico e di qui all'Oriente, la seconda attraversando la Magna Grecia lungo un percorso lontano dalla costa.\nLa citt\u00e0 conobbe un fenomeno di cristianizzazione relativamente precoce: sono infatti documentati martirii al tempo di Diocleziano. Nel 370 d.C. un pest\u00e0no, Gavinio, vi port\u00f2 il corpo dell'apostolo San Matteo, poi trasferito a Capaccio Vecchio ed infine a Salerno.\nIl tramonto.\nIl geografo Strabone riporta che Paestum era resa insalubre da un fiume che scorreva poco distante e che si spandeva fino a creare una palude. Si tratta del \"Salso\", identificato con Capodifiume, corso d'acqua che tuttora fluisce a ridosso delle mura meridionali, dove, in corrispondenza di Porta Giustizia, \u00e8 scavalcato da un ponticello databile al IV secolo a.C. Probabilmente dovette iniziare ad impaludarsi l'area circostante la parte sud-occidentale dell'insediamento, in quanto il fiume non riusciva pi\u00f9 a defluire normalmente a causa del progressivo insabbiamento della foce e del lido che doveva trovarsi non distante da Porta Marina. \u00c8 possibile notare come i pestani cercassero di correre ai ripari e difendersi da questa calamit\u00e0, innalzando i livelli delle strade, sopraelevando le soglie delle case, realizzando opere di canalizzazione a quote sempre maggiori. Caratteristica delle acque del Salso, ricordata da Strabone, era quella di pietrificare in breve tempo qualsiasi cosa, essendo ricchissime di calcare. \nRiscoperta solamente nel 2020, ma nota da prima dell'Ottocento \u00e8 l'esistenza di una galleria lunga 50 metri che collegava la Basilica al Tempio di Nettuno e che conteneva quattro pozzi di raccolta delle acque piovane di scolo convogliate dai tetti della vicina , i due pi\u00f9 grandi edifici di Paestum. La struttura, accessibile da un vano scala, era utilizzata anche un luogo di culto per abluzioni rituali e rappresentava la soluzione all'annoso problema idrico di Paestum, causato dall'elevata salinit\u00e0 delle acque sorgive vicine al mare e dalla scarsa potabilit\u00e0 di quelle di Capodifiume.\nL'impaludamento della citt\u00e0 fece s\u00ec che essa si contraesse progressivamente, ritirandosi man mano verso il punto pi\u00f9 alto, intorno al Tempio di Cerere, dove \u00e8 attestato l'ultimo nucleo abitativo. Tagliata fuori dalle direttrici commerciali, insabbiatosi il suo porto, la vita dell'antica polis dovette ridursi a pura sussistenza. Con la crisi della religione pagana, poco lontano dal Tempio di Cerere sorse una basilica cristiana (chiesa dell'Annunziata), mentre pochi anni dopo lo stesso tempio venne trasformato in chiesa. Un interessante caso di sincretismo religioso si riscontra nell'iconografia della Vergine venerata nell'area pestana: uno dei simboli della Hera poseidoniate, la melagrana, emblema di fertilit\u00e0 e ricchezza, pass\u00f2 alla Madonna, che prese l'epiteto di \"Madonna del Granato\".\nSebbene fosse divenuta sede vescovile almeno a partire dal V secolo d.C., nell'VIII secolo o IX secolo d.C. Paestum venne definitivamente abbandonata dagli abitanti che si rifugiarono sui monti vicini: il nuovo insediamento prese nome dalle sorgenti del Salso, \"Caput Aquae\" appunto, dal quale probabilmente deriva il toponimo Capaccio. Qui trovarono scampo dalla malaria e dalle incursioni saracene, portando con s\u00e9 il culto di Santa Maria del Granato, tuttora venerata nel santuario della Madonna del Granato.\nNell'XI secolo Ruggero il Normanno avvi\u00f2 un'operazione di spoliazione dei materiali dei templi di Paestum, mentre Roberto il Guiscardo depred\u00f2 gli edifici abbandonati della citt\u00e0 per ricavarne marmi e sculture da impiegare nella costruzione del Duomo di Salerno.\nRiscoperta e scavi.\nCon l'abbandono di Paestum, dell'antica citt\u00e0 rimase solo un vago ricordo. In epoca rinascimentale diversi scrittori e poeti citarono Paestum, pur ignorandone l'esatta ubicazione, ponendola ad Agropoli o addirittura a Policastro: si trattava soprattutto di citazioni di Virgilio, Ovidio e Properzio, sulla bellezza ed il profumo delle rose pestane che fiorivano due volte in un anno. Nel XVI secolo il sito inizi\u00f2 a conoscere una nuova fase di vita, con la formazione di un minuscolo centro imperniato sulla chiesa dell'Annunziata. Soltanto agli inizi del Settecento, per\u00f2, si riscontrano accenni eruditi, in opere descrittive del Regno di Napoli, a tre \"teatri\" o \"anfiteatri\" posti a poca distanza dal fiume Sele. Intorno alla met\u00e0 del XVII secolo, Carlo di Borbone fece costruire l'attuale SS18, che attraversando la citt\u00e0 in senso N-S, tranci\u00f2 l'anfiteatro in due parti, sancendo per\u00f2 la definitiva riscoperta della citt\u00e0 antica. Vennero realizzati e pubblicati i primi rilievi, incisioni e stampe che ritraevano i templi ed i luoghi, cui si aggiunsero disegni e schizzi degli ammirati visitatori che andavano via via aumentando. Divenne ben presto una tappa obbligata del Grand Tour.\nCelebri sono le splendide tavole del Piranesi (1778), del Paoli (1784), del Saint Non (1786). Lo storico dell'arte Winckelmann visit\u00f2 Paestum nel maggio del 1758 e l'incontro con i templi dorici pestani fu decisivo per la sua interpretazione dell'arte greca come origine dell'arte occidentale; Goethe, che fu a Paestum il 24 marzo del 1787, riconobbe nelle forme imponenti dei templi pestani la confutazione storica del paradigma ideale di una architettura dorica snella ed elegante.\nA tale diffuso interesse non seguirono per\u00f2 campagne di ricerche e di scavi, a causa del banco di calcare formatosi nel corso dei millenni per precipitazione dalle acque del Salso: coprendo ogni cosa, aveva convinto gli studiosi e gli archeologi che della citt\u00e0 antica, oltre ai templi, non si fosse conservato nulla. Fu solamente agli inizi del Novecento che, riconoscendo nel banco una formazione recente, furono intrapresi i primi scavi: tra il 1907 e 1914 indagini archeologiche, guidate dallo Spinazzola, interessarono l'area della \"Basilica\" spingendosi in direzione del Foro; tra il 1925 ed il 1938 si completarono gli scavi del Foro - con l'individuazione del cosiddetto \"Tempio della Pace\", del \"comitium\", della via di Porta Marina, e dell'anfiteatro - e si intensificarono le ricerche intorno al Tempio di Cerere; venne dunque completato lo scavo delle mura, in parte restaurate con criteri discutibili, e vennero individuate le cosiddette Porta Marina e Porta Giustizia.\nIl 9 settembre 1943 Paestum fu interessata, insieme alla localit\u00e0 Laura, dalle attivit\u00e0 marine delle forze alleate, a seguito dello sbarco a Salerno. Dopo la II Guerra Mondiale gli scavi sistematici della citt\u00e0 ebbero forte impulso: negli anni Cinquanta si approfondirono le indagini delle aree intorno ai templi, portando al recupero delle stipi votive della \"Basilica\" e del \"Tempio di Nettuno\"; il \"Tempio di Cerere\" venne liberato dalle superfetazioni pi\u00f9 tarde; nel luglio del 1954 si scopr\u00ec il sacello sotterraneo. Pi\u00f9 recente fu l'individuazione delle \"insulae\" ad ovest della Via Sacra, consentendo di comprendere alcuni elementi dell'abitato della citt\u00e0 antica, del suo impianto urbanistico e del suo sviluppo edilizio.\nTra la fine degli anni Sessanta e l'inizio degli anni Settanta, vennero scavate sistematicamente le numerose e ricchissime necropoli di Paestum, permettendo il recupero non solo di opere straordinarie e pressoch\u00e9 uniche, come la Tomba del Tuffatore, ma anche dei ricchi corredi funerari con le splendide ceramiche di produzione locale, opera di artisti rinomati come Assteas, Python ed il cosiddetto \"Pittore di Afrodite\".\nA partire dal 1988, grazie a finanziamenti erogati nell'ambito del progetto F.I.O. (Fondi per l'Investimento e l'Occupazione) e ai successivi fondi resi disponibili dal Ministero per i Beni e le Attivit\u00e0 Culturali sui proventi del gioco del Lotto, a quelli stanziati dal Piano Pluriennale per l\u2019Archeologia (2000-2002) e, infine, alle risorse comunitarie del Programma Operativo Regionale (P.O.R. Campania 2000-2006), la Soprintendenza \nha potuto attivare un piano organico di interventi di scavo, restauro e messa in valore dei monumenti della citt\u00e0 antica \nArea archeologica.\nLa cinta muraria.\nPaestum \u00e8 circondata da una cinta muraria quasi totalmente conservata, con un perimetro poligonale che si sviluppa per circa 4,75\u00a0km, seguendo l'andamento del banco di travertino sul quale sorge la citt\u00e0. \u00c8 costituita da una muratura a doppia cortina di grandi blocchi squadrati, riempita al centro con terra ed intervallata da 28 torri a pianta quadrata e circolare, quasi tutte ridotte a ruderi.\nIn corrispondenza dei punti cardinali si aprono le quattro porte principali d'accesso; vi sono inoltre una serie di ben 47 aperture minori, le \"posterule\", funzionali sia per l'accesso in citt\u00e0 sia per l'organizzazione della difesa:\nVia Sacra e quartieri di abitazione.\nLa Via Sacra, utilizzata anche durante le processioni religiose, venne riportata alla luce nel 1907. Larga 9 metri, si presenta lastricata da grossi blocchi di calcare - alcuni recanti il solco lasciato dal passaggio delle ruote dei carri - e munita di marciapiedi sopraelevati; il lastricato romano ricalca il precedente tracciato di et\u00e0 greca. \nSu entrambi i lati, l\u00ec dove non vi siano aree pubbliche o cultuali, si estendono i quartieri abitativi della citt\u00e0, non ancora indagati nella loro interezza e complessit\u00e0. La parte scavata presenta grandi strutture signorili, sovrapposte a pi\u00f9 antiche costruzioni.\nIl Foro.\nL'area del Foro, di forma rettangolare, venne sistemata dopo l'insediamento della colonia latina, ridimensionando il precedente spazio pubblico di et\u00e0 greca, l'agor\u00e0, e togliendo verso sud una fascia di territorio all'area (\"temenos\") del santuario meridionale.\nLa piazza romana si presenta fiancheggiata da vari edifici pubblici e religiosi e botteghe e cinto su tre lati almeno da un porticato su un piano leggermente rialzato. Sul lato meridionale sorge un edificio quadrato e absidato, sorto su una precedente costruzione greca, forse una \"sto\u00e0\": della fase di et\u00e0 imperiale si conservano quattro basi marmoree di colonne poste intorno ad una struttura ottagonale, cosa che ha fatto identificare il complesso con un \"macellum\". Segue un edificio rettangolare comunicante con il precedente, con semicolonne addossate alle pareti e un'esedra: si pensa possa trattarsi della \"curia\". Sotto il suo muro meridionale sono i resti di un tempio italico di et\u00e0 romana repubblicana. Un'altra sala rettangolare rappresenta i resti delle \"Terme\", parzialmente scavate e ricostruite; una piccola costruzione con tre podi sul muro di fondo invece era probabilmente il \"lararium\" cittadino.\nSul lato nord del Foro si trova il cosiddetto \"Tempio Italico\", probabilmente il \"Capitolium\" della citt\u00e0 romana. Si tratta di un tempio esastilo, su un alto podio, preceduto da un'ampia gradinata con un semplice altare rettangolare. Il lato orientale del tempio si innesta su un edificio a gradinate in cui si riconosce il \"comitium\": l'area centrale \u00e8 accessibile attraverso corridoi a volta sia dal Foro, dove la facciata fungeva da \"suggestum\" (podio per gli oratori), sia da oriente.\nAncora ad est si trova una piccola costruzione greca, rettangolare, in muratura, probabilmente l'erario, sede del tesoro della citt\u00e0. Dietro sorge l\u2019anfiteatro, esternamente in laterizio, tagliato in due dalla vecchia SS18.\nI templi.\nMiracolosamente giunti in ottime condizioni, tanto da essere considerati esempi unici dell'architettura magno-greca, sono i tre templi di ordine dorico edificati nelle due aree santuariali urbane di Paestum, dedicate rispettivamente ad Era e ad Atena. Tra il 2003 e il 2013, l'area dei Templi di Paestum \u00e8 stata protagonista di una serie di interventi di restauro che hanno permesso, oltre al recupero degli edifici, di fare luce sulle tecniche e i materiali utilizzati per la realizzazione degli stessi.\nTempio di Era I.\nLa cosiddetta \"Basilica\" \u00e8 in realt\u00e0 un tempio dedicato ad Era.\nTempio periptero (9 x 18 colonne), fu edificato a partire dal 550 a.C. circa e deve all'arcaicit\u00e0 delle sue forme il fraintendimento della propria funzione: una delle peculiarit\u00e0 strutturali pi\u00f9 evidenti \u00e8 nel fronte enneastilo (di 9 colonne), con la colonna mediana in asse con l'unico colonnato interno, mentre in et\u00e0 pi\u00f9 recente il numero di colonne frontali sar\u00e0 sempre pari. \u00c8 un tempio di ordine dorico dedicato a Era, dea della fertilit\u00e0, della vita e della nascita, protettrice del matrimonio e della famiglia.\nTempio di Era II.\nL'attribuzione cultuale del cosiddetto \"Tempio di Nettuno\", il pi\u00f9 grande tra i templi di Paestum, \u00e8, allo stato attuale degli studi, ancora problematica: le ipotesi pi\u00f9 accreditate lo vogliono dedicato ad Hera, oppure a Zeus oppure ad Apollo. L'attribuzione a Nettuno \u00e8 invece un errore compiuto dagli studiosi del XVIII-XIX secolo, ai quali sembr\u00f2 inevitabile che il tempio pi\u00f9 grande di Poseidonia dovesse essere dedicato alla medesima divinit\u00e0 protettrice della citt\u00e0. Costruito interamente in travertino intorno al 460 a.C., l'edificio mostra soluzioni stilistiche ed architettoniche oramai prossime a quelle della fase classica dell'ordine dorico e che lo rendono assimilabile al Tempio di Zeus di Olimpia, dalla cui datazione \u00e8 stata ricavata, per comparazione, quella del tempio di Nettuno.\nTempio di Atena.\nIl Tempio di Atena, edificato intorno al 500 a.C., era in precedenza noto come \"Tempio di Cerere\". \u00c8 il pi\u00f9 piccolo tra gli edifici templari, con colonne doriche nel peristilio e ioniche nella cella.\nLe aree pubbliche.\nPiscina.\nIl santuario, dedicato alla Fortuna Virilis, era destinato ai riti di fertilit\u00e0 che si tenevano durante le feste in onore di Venere (Venerea).\nAl santuario \u00e8 associata una grande piscina (47 m x 21 m), elemento centrale delle venerea. Sui pilastri in pietra, ancora oggi visibili, veniva posizionata una piattaforma in legno su cui veniva sistemata la statua di Venere seduta in trono.\nLe donne sposate che partecipavano al rito si immergevano nella piscina nella speranza di poter avere un parto felice.\nIl santuario di Hera alla foce del Sele.\nIl santuario posto in prossimit\u00e0 della foce del Sele \u00e8 un antichissimo luogo di culto extramurario dedicato alla dea Hera, che la tradizione mitica vuole fondato dagli Argonauti. Aveva molto probabilmente funzioni emporiche.\nNecropoli.\nNumerose necropoli costellano l'area esterna alle mura. Una delle pi\u00f9 grandi, a circa un chilometro dal sito archeologico, \u00e8 la necropoli del Gaudo. Estesa per circa 2000 m\u00b2, presenta una serie di caratteristiche proprie tale da essere attribuita ad una \"facies\" culturale a s\u00e9 stante, definita appunto \"cultura del Gaudo\". La necropoli fu scoperta casualmente nel corso dello \"sbarco a Salerno\" dell'US Army, durante i lavori per la realizzazione di una pista di atterraggio.\nMuseo.\nIl museo raccoglie un'importante collezione di reperti rinvenuti nelle aree che circoscrivono Paestum, in primo luogo i corredi funebri provenienti dalle necropoli greche e lucane. Innumerevoli sono i vasi, le armi e le lastre tombali affrescate.\nLe pi\u00f9 celebri provengono dalla cosiddetta \"Tomba del Tuffatore\" (480-470 a.C.), esempio unico di pittura greca di et\u00e0 classica e della Magna Grecia, con una raffigurazione simbolica interpretata come la transizione dalla vita al regno dei morti.\nNotevole, per importanza, risulta anche la serie di tombe affrescate, risalenti al periodo lucano della citt\u00e0.\nNel museo sono inoltre esposti i cicli metopali provenienti dall'Heraion del Sele.\nIl litorale.\nPaestum \u00e8 anche localit\u00e0 balneare, dotata di una spiaggia sabbiosa lunga 12 chilometri e costeggiata da una pineta affacciata sul mar Tirreno."}
{"id": "207234", "revid": "1543377", "url": "https://it.wikipedia.org/wiki?curid=207234", "title": "J\u00falio C\u00e9sar Soares Esp\u00edndola", "text": "Considerato uno dei migliori portieri della propria generazione, nonch\u00e9 uno dei migliori portieri brasiliani di sempre, ha iniziato la carriera nel , vincendo nove titoli statali e una Coppa Mercosur. Nel 2005 si \u00e8 legato all', con cui ha militato fino al 2012 e vinto quattordici trofei: cinque Scudetti, tre Coppe Italia, quattro Supercoppe italiane, una UEFA Champions League e una Coppa del mondo per club FIFA. Dopo esperienze con il e il , si \u00e8 trasferito al , vincendo tre campionati portoghesi, una Coppa del Portogallo, due Coppe di Lega e una Supercoppa nazionale. Si \u00e8 ritirato nel 2018 dopo un breve ritorno al Flamengo.\nCon la nazionale brasiliana, per la quale vanta 87 presenze, ha disputato tre Mondiali e vinto tre trofei: una Copa Am\u00e9rica nel 2004 e due FIFA Confederations Cup, nel 2009 e nel 2013.\nA livello individuale \u00e8 stato pi\u00f9 volte inserito dall'IFFHS nelle classifiche dei pi\u00f9 forti \"numeri 1\" in attivit\u00e0, posizionandosi terzo nel 2009 e secondo nel 2010. La UEFA lo ha premiato con il titolo di miglior portiere dell'edizione 2009-2010 della Champions League. Inoltre nel 2009 e nel 2010 ha vinto l'Oscar del calcio AIC come miglior giocatore nel suo ruolo.\nBiografia.\n\u00c8 sposato con Susana Werner; la coppia ha due figli.\nCaratteristiche tecniche.\nJ\u00falio C\u00e9sar era un portiere agile e reattivo, essenziale negli interventi, sicuro nelle uscite e dotato di un buon senso della posizione. Abilissimo nel parare i rigori, possedeva anche una buona tecnica individuale e un ottimo rinvio.\nCarriera.\nClub.\nFlamengo.\nJ\u00falio C\u00e9sar inizia la sua carriera professionistica con il Flamengo nel 1997, come vice del veterano Clemer. Dal 2000 diventa il titolare dei rossoneri, vincendo il campionato carioca per quattro volte. Le prestazioni di alto livello fornite con il club culminano con la chiamata della nazionale brasiliana in vista della Copa Am\u00e9rica 2004, che vince da protagonista, attirando le attenzioni dei club europei.\nChievo.\nNel gennaio 2005 si accorda con l' che, avendo raggiunto il tetto massimo di extracomunitari tesserabili, lo fa tesserare dal . Chiuso da Luca Marchegiani e Sergio Marcon, non colleziona alcuna presenza con i veronesi.\nInter.\nNell'estate 2005 si trasferisce all'Inter, firmando un contratto triennale. Vince subito la Supercoppa italiana, pur rimanendo in panchina. Esordisce in Serie A il 28 agosto 2005, nella partita vinta per 3-0 sul . La prima stagione a Milano, che lo vede anche debuttare nelle coppe europee, termina con il successo in Coppa Italia, cui si aggiunge, dopo i fatti di \"Calciopoli\", anche lo scudetto. Sotto la guida di Roberto Mancini offre buone prestazioni, dimostrandosi efficace nel parare i rigori e togliendo il posto da titolare a Francesco Toldo. Negli anni successivi contribuisce alla vittoria di quattro campionati consecutivi (dal 2007 al 2010) e della Champions League nella stagione 2009-2010: in particolare la grande prestazione offerta nella semifinale di ritorno contro il si rivela fondamentale per il passaggio del turno e l'accesso alla finale, vinta poi contro il per 2-0. Nel 2010 vince anche la Coppa del mondo per club.\nCon 300 presenze al suo attivo, lascia l'Inter al termine della stagione 2011-2012, sostituito da Samir Handanovi\u010d quale nuovo \"numero uno\" nerazzurro. Nel campionato italiano ha un bilancio di 10 rigori neutralizzati su 26 fronteggiati.\nQPR e Toronto.\nDopo la rescissione con l'Inter, si trasferisce agli inglesi del Queens Park Rangers. Esordisce in Premier League il 15 settembre 2012 nel match contro il (0-0). Al termine della stagione il club retrocede. Nella stagione successiva, l'allenatore Harry Redknapp promuove Robert Green nel ruolo di primo portiere, relegando il brasiliano in tribuna.\nIl 14 febbraio 2014 passa in prestito al .\nBenfica e ritorno al Flamengo.\nIl 19 agosto 2014 viene acquistato dal . Grazie anche alle sue parate, la squadra di Lisbona si aggiudica con una giornata di anticipo lo scudetto. Conquista il titolo nazionale anche nei due anni successivi.\nSvincolatosi dal club portoghese, nel gennaio 2018 fa ritorno al firmando un contratto trimestrale, alla cui scadenza si ritira dal calcio giocato.\nNazionale.\nJ\u00falio C\u00e9sar entra a far parte in pianta stabile della nazionale brasiliana a partire dal 2003, anno nel quale fa parte dei convocati per la Confederations Cup. I verdeoro non vanno per\u00f2 oltre il girone eliminatorio.\nNel 2004, complice l'assenza di Dida, viene scelto dal commissario tecnico Carlos Alberto Parreira come titolare in Copa Am\u00e9rica. Gioca tutte le partite del torneo, rivelandosi fondamentale per la vittoria del trofeo: nella finale contro l', dopo il 2-2 maturato al termine dei tempi regolamentari, neutralizza un tiro dal dischetto nella serie di rigori decisiva per l'assegnazione del trofeo. Viene convocato anche per il disputatosi in Germania. Il Brasile si ferma ai quarti, eliminato dalla .\nCon l'avvento di Dunga come commissario tecnico della nazionale brasiliana, diventa il portiere titolare dei verdeoro. Il 15 ottobre 2008, al termine della partita Brasile- (0-0), stabilisce il record di imbattibilit\u00e0 per un portiere della nazionale brasiliana (492 minuti senza subire gol). Nel 2009 gioca tutte le partite della vittoriosa Confederations Cup. La finale con gli regala a J\u00falio C\u00e9sar il secondo successo con la sua nazionale. Viene convocato un anno dopo anche per il , disputatosi in Sudafrica. Il Brasile si ferma nuovamente ai quarti di finale, al cospetto dei .\nNel 2011 viene chiamato dal commissario tecnico Mano Menezes per disputare la Copa Am\u00e9rica. Anche questa esperienza si rivela poco fortunata: il Brasile riesce a qualificarsi ai quarti di finale della competizione ma viene eliminato ai rigori dal . Colleziona una sola presenza nel 2012, uscendo poi dal giro delle convocazioni, ma torna in pianta stabile nel gruppo col nuovo tecnico Luiz Felipe Scolari.\nNel 2013 il Brasile vince la Confederations Cup anche grazie anche ai suoi interventi. In finale i verdeoro battono la per 3-0. Nel , disputato in casa, J\u00falio C\u00e9sar viene schierato ancora una volta come titolare. \u00c8 decisivo nella sfida degli ottavi di finale contro il vinta ai calci di rigore, neutralizzando due dei tiri dal dischetto degli avversari e permettendo cos\u00ec ai verdeoro di accedere ai quarti di finale. Il torneo si chiuda per\u00f2 male per il Brasile, che viene eliminato in semifinale dalla con un pesante 7-1 e perde anche la finale per il terzo posto contro i Paesi Bassi.\nAlla fine della rassegna iridata, J\u00falio C\u00e9sar d\u00e0 l'addio alla nazionale brasiliana, chiudendo con 87 presenze.\nDopo il ritiro.\nAppesi gli scarpini al chiodo, nell'estate del 2019 \u00e8 ambasciatore dell' in occasione della tourn\u00e9e asiatica per poi diventare procuratore e \"brand ambassador\" del suo vecchio club.\nNell\u2019estate del 2021 entra a far parte della squadra dei \"talent\" di Amazon Prime Video che commenter\u00e0 le gare di Champions League.\nStatistiche.\nPresenze e reti nei club.\n\"Statistiche aggiornate a fine carriera.\""}
{"id": "207235", "revid": "1543377", "url": "https://it.wikipedia.org/wiki?curid=207235", "title": "Davide Bombardini", "text": "Biografia.\nDalla relazione con Giorgia Palmas ha avuto, il 15 luglio 2008, una figlia, Sofia.\nCoinvolto nell'inchiesta del calcioscommesse, il 26 luglio 2012 viene deferito dal procuratore federale Stefano Palazzi per illecito sportivo di Albinoleffe-Siena del 2010-2011. Il 1\u00ba agosto Palazzi richiede per lui una squalifica pari a tre anni e sei mesi. ma il 10 agosto in primo grado la Commissione Disciplinare lo condanna a 6 mesi di squalifica (reato derubricato da illecito sportivo a omessa denuncia).\nIl 22 agosto gli viene confermata la squalifica.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nCaratteristiche tecniche.\nNasce come trequartista, ma al Bologna ha talvolta giocato come terzino sinistro, schierato in quel ruolo dal mister Daniele Arrigoni nella stagione 2008-2009.\nCarriera.\nInizi\u00f2 la carriera nell'Imola (13 presenze nell'Interregionale) nella stagione 1991-1992 conquistando lo stesso anno la promozione in Serie D. Nel 1993 venne acquistato dal (Serie B, 4 presenze), nella stagione successiva (1994-1995) pass\u00f2 al Castel di Sangro in Serie C2 (3 presenze).\nNel 1996 torn\u00f2 nei Dilettanti col Lanciano (23 presenze, 4 gol), l'anno dopo ennesimo trasferimento, questa volta a Benevento (Serie C1) dove collezion\u00f2 32 partite e 5 gol. La stagione dopo (1997-1998) lo acquista la (Serie B) ma dopo sole 6 presenze viene mandato a farsi le ossa ancora in Serie C1 all'Atletico Catania (26 partite, 2 gol).\nIl campionato 1998-1999 segn\u00f2 il suo ritorno alla (13 presenze) e successiva cessione nel mercato di gennaio all' (13 presenze, 1 gol Serie C1). Nel 1999 torna in Sicilia, questa volta con la maglia del Palermo in Serie C1 (41 partite e 8 gol in due stagioni) conquistando nel 2001 la promozione in Serie B (33 partite e 7 gol).\nNel 2002-2003 fa il salto di qualit\u00e0 e di categoria passando alla Roma per 11 milioni di Euro. Con i giallorossi esord\u00ec in Serie A il 5 ottobre 2002 nella partita vinta contro l'Udinese (4-1). Dopo una sola stagione trascorsa da comprimario (solo 8 le presenze in Serie A), dal 2003 al 2005 ha militato nella Salernitana in B (4 gol in 58 partite), lasciandola dopo il fallimento a fine stagione. Nell'estate del 2005 passa all'Atalanta in Serie B e contribuisce alla vittoria del campionato 2005-2006 giocando 25 partite e segnando una rete. L'anno successivo in Serie A gioca 23 partite segnando 2 reti.\nNell'estate 2007 viene ceduto a titolo definitivo al , con la quale ottiene la promozione in Serie A nella stagione 2007-2008. Nella partita Bologna-Siena dell'11 aprile 2009 si \u00e8 infortunato procurandosi una frattura al malleolo sinistro che lo ha costretto a stare fuori dai campi di gioco nel finale di stagione. Il 1\u00ba febbraio 2010 l'Albinoleffe ne ufficializza l'acquisto, facendogli sottoscrivere un contratto fino al 30 giugno 2011. Chiude la prima stagione all'Albinoleffe con 13 presenze ed un gol.\nIl 21 marzo 2011 riceve dal giudice sportivo una squalifica di otto giornate (poi ridotta a cinque) per aver spinto l'arbitro durante la partita contro il Portogruaro di due giorni prima rivolgendogli anche frasi ingiuriose dopo l'espulsione rimediata per simulazioni e proteste successive al cartellino giallo. Termina la seconda stagione in squadra con 23 presenze e 2 gol in campionato, 2 presenze nei play-out contro il che hanno decretato la salvezza della sua squadra ed una partita di Coppa Italia. Scaduto il contratto con i seriani, si ritira dal calcio giocato."}
{"id": "207236", "revid": "1762097", "url": "https://it.wikipedia.org/wiki?curid=207236", "title": "Laurus nobilis", "text": "L'alloro (Laurus nobilis ) \u00e8 una pianta aromatica e officinale appartenente alla famiglia delle Lauracee, diffusa nel bacino del Mediterraneo.\nDescrizione.\nSi presenta, poich\u00e9 spesso sottoposto a potatura, in forma di arbusto di varie dimensioni ma \u00e8 un vero e proprio albero alto fino a 10\u00a0m, con rami sottili e glabri che formano una densa corona piramidale.\nIl legno della pianta \u00e8 aromatico ed emana il tipico profumo delle foglie. Il fusto \u00e8 eretto, la corteccia verde nerastra.\nLe foglie, ovate, sono verde scuro, coriacee, lucide nella pagina superiore e opache in quella inferiore, sono inoltre molto profumate.\nL'alloro \u00e8 una pianta dioica, cio\u00e8 porta fiori, unisessuali, in due piante diverse, una con i fiori maschili e una con i fiori femminili (che portano poi i frutti). L'unisessualit\u00e0 \u00e8 dovuta a fenomeni evolutivi di aborto a partire da fiori inizialmente completi. Nei fiori femminili infatti sono presenti 2-4 staminoidi (cio\u00e8 residui di stami) non funzionali, analogo fenomeno accade per i maschili, che presentano parti femminili atrofiche (non funzionali ed atrofizzate).\nI fiori, di colore giallo chiaro, riuniti a formare una infiorescenza ad ombrella, compaiono a primavera, generalmente in marzo-aprile.\nI frutti sono drupe nere e lucide (quando mature) con un solo seme. Le bacche maturano a ottobre-novembre.\nBiologia.\nL'impollinazione \u00e8 principalmente entomofila, ovvero ad opera di insetti.\nDistribuzione e habitat.\nDiffuso lungo le zone costiere settentrionali del Mar Mediterraneo, dalla Spagna alla Grecia e nell'Asia Minore, passando per la Svizzera e l'Italia.\nIn Italia cresce spontaneamente nelle zone centro-meridionali e lungo le coste; nelle regioni settentrionali \u00e8 invece coltivato e talvolta naturalizzato.\nL'ampia diffusione spontanea in condizioni naturali ha fatto individuare uno specifico tipo di macchia: la macchia ad alloro o Lauretum. Si tratta della forma spontanea di associazione vegetale che si stabilisce nelle zone meno aride dell'area occupata in generale dalla macchia.\nColtivazione.\nL'alloro \u00e8 una pianta rustica, cresce bene in tutti i terreni e pu\u00f2 essere coltivato in qualsiasi tipo di orto.\nLa diffusione avviene molto facilmente per seme (i semi sono diffusi dagli uccelli che predano i frutti), la moltiplicazione avviene molto facilmente in natura per polloni, fatto che produce agevolmente dei piccoli boschi prodotti da un solo individuo (cio\u00e8 dei cloni dell'albero di partenza), oppure artificialmente per talea.\nVariet\u00e0.\nIl 20 aprile 2015 il \"Vlaamse laurier\", l'alloro fiammingo, \u00e8 stato iscritto nel registro europeo delle indicazioni geografiche protette (IGP). \u00c8 caratterizzato da una forma simmetrica e da una resistenza al freddo (particolarmente apprezzata dalle clientele dei paesi del Nord).\nUsi.\nLa diffusione e l'uso ampio che se ne fa nella cucina siciliana hanno portato l'alloro ad essere inserito nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf) come prodotto tipico siciliano.\nSi utilizzano le foglie e se ne possono fare vari usi: in cucina, per aromatizzare carni e pesci, come rimedio casalingo per allontanare le tarme dagli armadi (ottimo e pi\u00f9 profumato sostituto della canfora), per preparare decotti rinfrescanti e dalle qualit\u00e0 digestive o pediluvi, o trattato con alcool per ricavarne un profumato e aromatico liquore dalle propriet\u00e0 digestive, stimolanti, antisettiche ed \u00e8 utile contro tosse e bronchite.\nDalle bacche si pu\u00f2 ricavare un olio aromatico, l'olio laurino e con propriet\u00e0 medicinali, ingrediente peculiare dell'antichissimo sapone di Aleppo. Veniva inoltre utilizzato per preservare libri e pergamene e per preparare le classiche coroncine d'alloro.\nA marzo, quando fiorisce l'alloro, soprattutto nei climi temperati freddi dove non ci sono altre fioriture rilevanti, \u00e8 un'importante fonte di nettare e polline per le api.\nL'alloro \u00e8 conosciuto con il termine \"lauro\"; tuttavia, in alcune regioni italiane, con questo termine viene indicato anche il lauroceraso (\"Prunus laurocerasus\"), il quale \u00e8 una pianta tossica.\nRiferimenti nella cultura.\nMitologia.\nNella mitologia greco-romana l'alloro era una pianta sacra e simboleggiava la sapienza e la gloria: una corona di alloro cingeva la fronte dei vincitori nei Giochi pitici o Delfici e costituiva il massimo onore per un poeta che diveniva un poeta laureato. Da qui l'accezione figurativa di simbolo della vittoria, della fama, del trionfo e dell'onore. Inoltre questa pianta era sacra ad Apollo poich\u00e9 Dafne, la ninfa di cui il dio si invagh\u00ec, chiese che fosse eliminata la causa dell'invaghimento di Apollo nei suoi confronti, e dunque le fu tolto l'aspetto umano venendo trasformata in Alloro. Apollo a quel punto mise la pianta di Alloro nel suo giardino e giur\u00f2 di portarne sul suo capo in forma di corone per sempre, e disse che allo stesso modo facessero i Romani durante le sfilate in Campidoglio. Sarebbe stato proprio Apollo, infatti, a rendere questo albero sempreverde. All'alloro era connesso anche il potere della divinazione (Apollo era infatti anche il dio dei vaticini): la sacerdotessa del dio (la Pizia) usava masticare foglie di alloro prima di profetizzare.\nIn Italia \u00e8 tradizione far indossare una corona d'alloro a tutti i neolaureati.\nLetteratura.\nIl \"lauro\" \u00e8 spesso citato nel Canzoniere di Petrarca. Nell'opera, infatti, Laura, (anche il gioco omofonico che il poeta realizza \u00e8 funzionale a questa metafora), la donna amata dall'io lirico, viene in parte assimilata a questo arbusto (emblematica la sestina \"Giovene donna sotto un verde lauro\"). Riprendendo le immagini della mitologia greca (in particolare il mito di Dafne e Apollo), l'alloro \u00e8 simbolo di rifiuto e inaccessibilit\u00e0, caratteristiche di Laura. Il \"lauro\" \u00e8 anche per\u00f2 pianta sacra al Dio Apollo e simbolo di sapienza e gloria. Interessante il gioco di parole architettato dal poeta: egli realizza l'accostamento da un lato tra \"lauro-l'auro\" (dove \"l'auro\" sta a significare \"l'oro\" ed \u00e8 riferito alla lucentezza tipica della donna, in particolare alle sue chiome); mentre compare anche la coppia Laura-l'aura(=l'aria), come accade nel sonetto 90 Erano i capei d'oro a l'aura sparsi.\nModa.\nFred Perry adotta come simbolo dei suoi capi di abbigliamento due rami di alloro incrociati."}
{"id": "207237", "revid": "547034", "url": "https://it.wikipedia.org/wiki?curid=207237", "title": "Piazza Colonna", "text": "Piazza Colonna a Roma deve il suo nome alla Colonna di Marco Aurelio che qui sorge sin dall'antichit\u00e0, e che d\u00e0 il nome anche all'omonimo Rione Colonna, di cui la piazza fa parte.\nLa piazza, costruita verso la fine del Cinquecento da papa Sisto V, sorge sulla centralissima Via del Corso, vicino a Montecitorio e al Pantheon, non distante da Piazza Venezia.\nDescrizione.\nLa pianta della piazza ha forma rettangolare, con al centro la colonna di Marco Aurelio, ed \u00e8 circondata da alcuni dei pi\u00f9 importanti palazzi storici di Roma.\nQui, proprio davanti alla colonna, sul lato nord della piazza si trova l'entrata di palazzo Chigi alla cui famiglia appartenne dal 1659 fino al 1916, quando fu acquistato dallo Stato italiano. Venne fatto costruire nel XVI secolo da Pietro Aldobrandini per la sua famiglia; gi\u00e0 sede dell'ambasciata dell'impero austro-ungarico \u00e8 oggi sede della Presidenza del Consiglio dei ministri.\nAlla sinistra di questo, sul lato ad ovest si trova palazzo Wedekind, storica sede del quotidiano \"Il Tempo\", che presenta un porticato formato da antichissime colonne ioniche originarie della citt\u00e0 etrusca di Veio (oggi compresa nel quartiere Olgiata).\nProseguendo sul lato sud, vicino alla chiesa dei Santi Bartolomeo e Alessandro dei Bergamaschi si trova Palazzo Ferrajoli, fatto erigere dalla famiglia romana Del Bufalo-Cancellieri, che dettero il nome alla piazza durante tutto il XV secolo, e appartenuto ai loro eredi marchesi Niccolini, oggi ospitante tra l'altro, le sedi di rappresentanza delle regioni Friuli-Venezia Giulia e Valle d'Aosta.\nInfine, affacciato alla piazza ma anche su Via del Corso, sull'area dove sorgeva il palazzo detto \"Piombino\" perch\u00e9 propriet\u00e0 dei Boncompagni-Ludovisi principi di Piombino demolito nel 1889, sorge ora il palazzo della galleria Colonna, ora denominata galleria Alberto Sordi, storico ritrovo delle classi agiate della Roma di un tempo.\nGoethe nel suo \"Viaggio in Italia\" cos\u00ec descrive nel 1787 la piazza: \nLa fontana.\nPoco distante dalla colonna si trova un'elegante fontana, progettata da Giacomo Della Porta su incarico di Gregorio XIII; alimentata dall'acquedotto dell'Aqua Virgo, \u00e8 costituita da una grande vasca in marmo di Chio decorata esternamente da sedici fasce verticali in marmo di Carrara; dall'acqua affiorano due gruppi di delfini e un piccolo catino al centro: questi elementi, scolpiti da Achille Stocchi, furono aggiunti alla fontana nella prima met\u00e0 dell'Ottocento, in seguito ai lavori di restauro della fontana."}
{"id": "207238", "revid": "767487", "url": "https://it.wikipedia.org/wiki?curid=207238", "title": "Andrea Lazzari", "text": "Caratteristiche tecniche.\n\u00c8 un giocatore duttile, pu\u00f2 giocare sia come interno sinistro di centrocampo che come trequartista, abbinando una notevole resistenza fisica ad un'ottima tecnica.\nCarriera.\nClub.\nGli inizi all'Atalanta e gli anni in prestito.\nCresciuto nelle giovanili dell'Atalanta, dopo aver percorso tutto il vivaio, viene aggregato alla prima squadra nel 2002-2003 ed esordisce nella stagione seguente in Serie B, dove colleziona solo 6 presenze, ma conquistando la promozione in Serie A al termine della stagione.\nIl 22 settembre 2004 debutta nel massimo campionato, nel 2-3 interno con l' (2-3). In questa stagione si laurea capocannoniere della Coppa Italia con 9 reti, 5 delle quali segnate alla Juventus negli ottavi. Il 1\u00ba maggio 2005, in una sconfitta contro l'Udinese, marca anche il primo gol in A.\nNella stagione successiva, in Serie B, gioca 30 partite segnando 4 gol, al termine della quale si \u00e8 trasferito in prestito al Cesena, in Serie B, dove ha giocato 14 gare segnando una rete; nel mercato di riparazione di gennaio 2007, \u00e8 stato girato, sempre in prestito, al dove ha siglato 3 gol in 13 partite.\nTornato a Bergamo nell'estate 2007, \u00e8 stato mandato in prestito al , con cui ha segnato otto reti in 40 partite. Del periodo con la squadra toscana \u00e8 da ricordare un suo gol in Grosseto- (2-1) con un tiro da centrocampo che si insacca alle spalle del portiere avversario Mario Cassano.\nCagliari.\nIl 9 luglio 2008 Lazzari viene acquistato dal Cagliari in compropriet\u00e0 per 1.800.000 \u20ac, segnando il suo primo gol con la maglia numero dieci rossoblu il 19 aprile 2009 portando i sardi sul 2-0 contro il Napoli. A fine campionato, il centrocampista ha guadagnato il ruolo da titolare marcando due reti in 36 presenze; in quella successiva, dopo aver segnato altri sei gol in 33 gare, il Cagliari acquista dall'Atalanta anche la seconda met\u00e0 del cartellino del giocatore, versando nelle casse del club bergamasco ulteriori 2 milioni di euro.\nNella stagione 2010-2011 segna il suo primo gol in campionato contro la Roma nella 2\u00aa giornata, siglando il definitivo 5-1 dei rossoblu.\nFiorentina.\nIl 22 luglio 2011 viene acquistato dalla Fiorentina a titolo di compartecipazione per 3 milioni di euro firmando un contratto della durata di tre anni, con un'opzione sul quarto anno, da circa 800\u00a0000 euro a stagione.\nIl 30 ottobre 2011 decide la sfida interna contro il Genoa (1-0), siglando il suo primo gol in maglia viola.\nIl 25 aprile 2012 un suo gol nei minuti di recupero decide la sfida allo stadio Olimpico contro la Roma (1-2) regalando ai viola un successo che in casa giallorossa mancava da vent'anni.\nIl 23 giugno 2012, dopo non aver trovato un accordo per la risoluzione della compropriet\u00e0, la Fiorentina lo riscatta alle buste, per 1,5 milioni di euro.\nUdinese.\nIl 30 agosto 2012 viene ufficializzato il suo trasferimento in prestito con diritto di riscatto sulla compropriet\u00e0 all'Udinese.\nAl suo esordio con la nuova maglia, il 2 settembre 2012, segna il gol dell'1-4 contro la Juventus allo stadio \"Friuli\".\nIl 5 luglio 2013 viene ufficializzato il rinnovo del prestito per un'altra stagione. L'8 agosto 2013, nella partita di Europa League 2013-2014 contro il \u0160iroki Brijeg, realizza un gol dalla propria met\u00e0 campo.\nCarpi e Bari.\nDopo essersi svincolato dalla Fiorentina, il 20 luglio 2015 sigla un accordo annuale con il Carpi (neopromosso in A). Il 23 agosto \u00e8 autore del primo gol degli emiliani in massima serie, nella sconfitta per 5-2 con la Sampdoria: durante la gara, fallisce anche un rigore.\nIl 1\u00ba febbraio 2016, ultimo giorno del calciomercato invernale, viene ufficializzato il suo trasferimento a titolo definitivo al , in Serie B.\nIl 9 aprile, subentrato nel secondo tempo segna la sua prima rete in maglia biancorossa al 95\u00ba minuto della partita in trasferta a Livorno, fissando il risultato sull'1-2.\nPisa, Fano e Vigor Senigallia.\nRimasto svincolato, dal settembre 2016 inizia ad allenarsi con il neopromosso in Serie B, societ\u00e0 con la quale si lega ufficialmente il 1\u00ba ottobre successivo. Dopo una sola stagione, il 6 ottobre 2017 si lega in modo ufficiale al Fano, in Serie C. Dopo due stagioni passa all'Unione Sportiva Vigor Senigallia in Eccellenza.\nNazionale.\nDal 2004 al 2007 ha fatto parte della rosa della Nazionale Under-21, siglando 2 reti in 9 presenze. Ha partecipato al Campionato europeo di calcio Under-21 2007 senza mai scendere in campo.\nIl 6 agosto 2010, a 25 anni, ottiene la prima convocazione nella Nazionale italiana da parte del nuovo CT Cesare Prandelli, per la partita amichevole contro la del 10 agosto. Successivamente \u00e8 stato convocato anche per altre gare senza essere per\u00f2 stato schierato.\nStatistiche.\nPresenze e reti nei club.\n\"Statistiche aggiornate al 30 giugno 2019.\""}
{"id": "207241", "revid": "124900566", "url": "https://it.wikipedia.org/wiki?curid=207241", "title": "Andrea Soncin", "text": "\u00c8 soprannominato \"Il Cobra\" oppure \"Sua Maest\u00e0\".\n\u00c8 il terzo marcatore di sempre nella storia dell'Ascoli Calcio con 48 gol, dietro solo a Campanini e Mercuri e in coabitazione con Oliver Bierhoff.\nCaratteristiche tecniche.\nSeconda punta, che pu\u00f2 giocare anche come prima punta. Forte fisicamente, \u00e8 rapido e veloce nei movimenti, e bravo di testa, pur non essendo molto alto. Abile negli inserimenti e nello sfruttare i palloni sporchi presente in area di rigore, \u00e8 dotato di una buona tecnica individuale e del senso del gol.\nCarriera.\nGiocatore.\nCresce calcisticamente nel settore giovanile del Vigevano, squadra della sua citt\u00e0 natale. In seguito passa alla Solbiatese, con cui esordisce in Serie C2. La stagione approda nella Primavera del . Dopo un'altra parentesi in Serie C2 alla Solbiatese, nel 2000 torna a indossare la maglia del Vigevano, conquistando - grazie a 21 reti - la promozione in Serie D.\nNel 2001 passa al Perugia, che il 15 ottobre lo cede in prestito alla in Serie C2.\nIl 12 giugno 2003 viene prelevato dalla Fiorentina. Esordisce in Serie B il 7 dicembre in -Fiorentina (4-0), subentrando al 15' della ripresa a Marco Andreotti. Il 28 gennaio 2004 viene ceduto in prestito con diritto di riscatto alla Pistoiese.\nL'anno successivo passa il Lanciano - militante in Serie C1 - ne preleva il cartellino a titolo temporaneo. Si laurea capocannoniere del campionato con 21 reti.\nIl 15 luglio 2005 passa a titolo definitivo all'Atalanta, in Serie B. Contribuisce con 7 reti in 31 presenze al ritorno in Serie A dei bergamaschi a distanza di un anno.\nEsordisce in Serie A il 17 settembre 2006 in Catania-Atalanta (0-0), subentrando nei minuti di recupero a Zampagna. Realizza la sua prima rete in Serie A il 5 novembre 2006 contro il Milan (2-0 il finale), dopo aver raccolto il pallone su azione di contropiede, si libera di Maldini, e fa partire un sinistro a giro dal limite che si infila all'incrocio dei pali.\nIl 27 gennaio 2007 passa in prestito con diritto di riscatto all'. A fine stagione l'Ascoli ne riscatta il cartellino.\nIl 3 agosto 2009 passa a parametro zero al Padova, firmando un biennale con opzione per il terzo anno. Conclude la stagione con 39 presenze e 7 reti. Il 9 agosto prolunga il suo contratto fino al 30 giugno 2012.\nIl 31 agosto 2010 passa a titolo definitivo al , sottoscrivendo un contratto biennale. Mette a segno le sue prime - e uniche - reti con i toscani alla nona giornata contro il Portogruaro (3-1 il finale), siglando una doppietta.\nIl 24 agosto 2011 fa ritorno a titolo definitivo all'. Il 21 aprile 2012 va a segno contro il Brescia, raggiungendo Walter Casagrande al 7\u00ba posto nella classifica dei marcatori pi\u00f9 prolifici nella storia dell'.\nLa stagione seguente viene impiegato con meno continuit\u00e0 a causa di un problema al polpaccio rimediato nella prima parte di stagione che gli fa saltare otto partite, riuscendo a segnare 7 reti (8 se si include quella in Coppa Italia contro il Portogruaro) che gli permettono di raggiungere Oliver Bierhoff al terzo posto della classifica dei capocannonieri della storia dei marchigiani.\nIl 22 luglio prolunga il suo contratto fino al 2014.\nIl 13 agosto 2013 viene acquistato dall', con cui firma un contratto annuale. Esordisce con i campani cinque giorni dopo nella partita vinta 1-0 contro il , valida per il terzo turno di Coppa Italia. Suo \u00e8 l'assist che manda in rete Andrey Galabinov, regalando agli irpini il passaggio al turno successivo.\nMette a segno la sua unica rete con gli irpini il 19 ottobre contro il Carpi (vittoria per 4-1).\nIl 15 luglio 2014 sottoscrive un contratto triennale con il , in Lega Pro. Dopo aver giocato una stagione in prestito all'AlbinoLeffe, il 22 luglio 2016 rimane svincolato in seguito al fallimento della squadra lombarda.\nIl 24 ottobre 2016 sottoscrive un contratto con la formazione veneta del , squadra militante in Serie D. Al termine della stagione, il 7 maggio 2017, gioca l'ultima partita della propria carriera e segna il suo ultimo gol.\nAllenatore.\nIl 1\u00ba agosto 2017 entra a far parte dello staff tecnico della Primavera del come allenatore degli attaccanti e successivamente come preparatore degli attaccanti del settore giovanile.\nIl 1\u00ba agosto 2018 diventa ufficialmente l'allenatore dell'Under 17 del Venezia e nel frattempo partecipa al corso per allenatori a Coverciano per l'ottenimento del patentino UEFA A.\nIl 1\u00ba giugno 2020 entra a far parte dello staff della prima squadra come collaboratore conquistando la promozione in Serie A. Nel settembre 2021 consegue la licenza UEFA Pro discutendo la tesi \u201cAttacco alla difesa\u201d.\nNell'estate 2021 assume la guida dell' Under 19 del Venezia.\nStatistiche.\nPresenze e reti nei club.\n\"Statistiche aggiornate al 5 febbraio 2017.\""}
{"id": "207263", "revid": "125885596", "url": "https://it.wikipedia.org/wiki?curid=207263", "title": "The Hours", "text": "The Hours \u00e8 un film del 2002 diretto da Stephen Daldry, basato sul romanzo di Michael Cunningham, vincitore del premio Pulitzer \"Le ore\". Per il difficile ruolo di Virginia Woolf, Nicole Kidman \u00e8 stata premiata con l'Oscar alla miglior attrice. Anche le altre due protagoniste Meryl Streep e Julianne Moore hanno ottenuto importanti riconoscimenti. Moore \u00e8 stata anch'essa candidata all'Oscar mentre Streep \u00e8 stata candidata al Golden Globe per la migliore attrice in un film drammatico e ai BAFTA. Tutte e tre le interpreti sono state premiate con l'Orso d'argento per la migliore attrice al Festival internazionale del cinema di Berlino.\nTrama.\n1941, Sussex: dopo avere lasciato una lettera al marito Leonard in cui dice di non potere pi\u00f9 combattere contro la depressione, ringraziandolo per la felicit\u00e0 che le ha dato, la scrittrice britannica Virginia Woolf si suicida annegandosi nel fiume Ouse. Dopodich\u00e9 la storia si divide in tre: la storia di un giorno nella vita di Virginia nel 1923; la storia di un giorno nella vita di Laura Brown, una casalinga infelice che aspetta un bambino, nel 1951; e la storia di una editor bisessuale, Clarissa Vaughan, che sta preparando una festa per il suo ex-amante Richard che sta per morire di AIDS, nel 2001.\n1923, Richmond: Virginia si \u00e8 stabilita a Richmond, sperando che l'aria di campagna le faccia passare gli esaurimenti nervosi con cui convive. Virginia soffre inoltre di disturbo bipolare dell\u2019umore, e spesso si rivolge in modo acido al marito e alla servit\u00f9, in particolare alla cuoca Nelly Boxall. Virginia per\u00f2 si sente chiusa in quella casa in campagna: le manca Londra e vorrebbe tornare a viverci. Una mattina Virginia comincia a scrivere quello che diventer\u00e0 uno dei suoi romanzi pi\u00f9 famosi: \"La signora Dalloway\". Nel pomeriggio Virginia riceve la visita di sua sorella Vanessa, ed esprime il suo disappunto per non essere stata invitata alla festa organizzata proprio da Vanessa. I due figli maschi di Vanessa, Quentin e Julian, ridono alle spalle di Virginia, che invece lega molto con la nipotina, la piccola Angelica, con cui ha una breve conversazione sul cosa succede quando si muore. Per Vanessa \u00e8 ora di andarsene; Virginia e la sorella si salutano, e Virginia le chiede se riuscir\u00e0 a guarire dal male con cui convive. Vanessa risponde di s\u00ec, e le due si baciano appassionatamente, per poi staccarsi in fretta e congedarsi. Virginia scappa dalla casa e va alla stazione dei treni, ma viene raggiunta da Leonard. Virginia e Leonard hanno una lunga discussione nella quale lei gli dice che non riesce a vivere in quella citt\u00e0 e che vorrebbe tornare a Londra. Leonard, dopo un po' di incertezza, acconsente.\n1951, Los Angeles: Laura Brown \u00e8 una donna che vive col marito Dan e il figlio Richie. Laura \u00e8 una donna infelice, e non vuole nemmeno avere il bambino che aspetta. Il marito la ama tanto, ma lei in fondo sa di non ricambiare il sentimento. L'unica cosa che la conforta \u00e8 la lettura del romanzo \"La signora Dalloway\". Quel giorno \u00e8 il compleanno di Dan, e lei intende preparargli una torta, che per\u00f2 non riesce bene. Poco dopo Laura riceve la visita di Kitty, una vicina di casa molto amica di Laura nonostante siano molto diverse. Kitty inizialmente si dimostra molto tranquilla, ma poi scoppia in lacrime, perch\u00e9 nel pomeriggio dovr\u00e0 essere operata all'utero poich\u00e9 in esso \u00e8 presente un'escrescenza che le impedisce di avere figli. Per calmare Kitty Laura la bacia sulle labbra molto brevemente. Kitty si ricompone e torna apparentemente tranquilla, e saluta Laura. Il destino di Kitty rimane ignoto allo spettatore. Laura non riesce pi\u00f9 a sopportare questa vita e intende suicidarsi in un albergo, ma poi decide di continuare a vivere. Festeggia il compleanno del marito e solo dopo cena, mentre suo marito \u00e8 a letto, si concede un pianto sconsolato.\n2001, New York: Clarissa saluta la sua fidanzata Sally e va a comprare i fiori per Richard, suo ex amante ora malato di AIDS che la chiama ostinatamente \" Signora Dalloway \". Clarissa va poi a trovare Richard, che la sera stessa ricever\u00e0 un'onorificenza per il suo lavoro nel campo della letteratura. Richard, infatti, ha scritto molte poesie e un romanzo lunghissimo, ma molta gente giudica il romanzo negativamente; per questo Richard pensa di non meritare il premio. Clarissa torna a casa e riceve la visita di Louis Walters, l'ex-fidanzato di Richard, visita che getta Clarissa in un grande sconforto. Clarissa parla a sua figlia Julia del suo primo incontro con Richard e di come lo avesse amato tanto. Nel pomeriggio Clarissa va di nuovo da Richard, che confessa alla donna l'amore che ha sempre provato per lei, citando le parole che Virginia Woolf aveva scritto nella lettera d'addio per il marito, per poi gettarsi dalla finestra. Con la morte di Richard si scopre che egli era il primo figlio di Laura Brown, che dopo avere avuto il secondo bambino aveva lasciato la famiglia e si era trasferita in Canada. Un'anziana Laura Brown fa visita a Clarissa dicendole che le dispiace di avere abbandonato Richard, ma dice di non avere avuto altra scelta. Si era infatti trovata a scegliere se morire o vivere, e aveva scelto di vivere.\nIl film finisce come \u00e8 iniziato, ovvero con il suicidio di Virginia nel 1941. Mentre si immerge si sente la voce di Virginia pronunciare le frasi finali del film, rivolte a Leonard:\nCritica.\nPino Farinotti, autore dell'omonimo dizionario di cinema, assegna al film due stelle, ammirandone l'ottimo montaggio e l'esecuzione fotografica, oltre alle eccellenti interpretazioni delle tre protagoniste, ma criticandone il ritmo lento.\nIl giudizio del critico Stefano Lo Verme, tratto dal Morandini 2007, \u00e8 di gran lunga positivo: egli passa infatti dall'elogio della sceneggiatura, capace di catturare l'interesse di qualsiasi spettatore, e dell'avvolgente colonna sonora di Philip Glass alla totale ammirazione del cast completo."}
{"id": "207264", "revid": "222571", "url": "https://it.wikipedia.org/wiki?curid=207264", "title": "Asiago Hockey 1935", "text": "LAsiago Hockey 1935, gi\u00e0 Hockey Club Asiago e Asiago Hockey Associazione Sportiva, \u00e8 una squadra di hockey su ghiaccio di Asiago.\nAsiago, per numero di scudetti vinti, \u00e8 il quarto centro hockeystico d'Italia ed \u00e8 la terza squadra per numero di presenze in serie A. \u00c8 inoltre tra le pi\u00f9 antiche societ\u00e0 di hockey su ghiaccio italiane ed \u00e8 la seconda squadra per numero di finali playoff disputate.\nNella sua storia l'Asiago ha disputato 16 finali scudetto (considerando anche i gironi finali della stagione 1951-52 e della stagione 2021-22), vincendone otto. Otto i terzi posti. Vanta anche due finali playoff di Alps Hockey League con la vittoria di un titolo nella competizione internazionale. Nella bacheca stellata anche 3 coppe Italia e 5 supercoppe italiane.\nLe partecipazioni ai gironi di Continental Cup sono invece 7 (record per le squadre di club italiane), con la Super Final raggiunta per tre volte.\nTra le squadre della Serie A \u00e8 poi la formazione che vanta il maggior numero di presenze consecutive recenti nel massimo livello del campionato italiano.\nStoria.\nLa societ\u00e0 fu fondata su iniziativa di Edoardo Carli nel 1935. La prima partita si gioc\u00f2 gi\u00e0 nel febbraio di quell'anno mentre il primo incontro ufficiale ebbe luogo nel gennaio 1936, quando l'Asiago sfid\u00f2 la compagine del GUF Padova, formata da studenti universitari. Complici anche gli eventi bellici, la prima volta dell'Asiago in Serie A \u00e8 del 1947 e vi rimarr\u00e0 per 7 anni, disputando, tra l'altro, nella stagione 1951/52 la prima finale scudetto della sua storia, persa nel girone finale giocato contro Milano-Inter, Diavoli Rosso-Neri ed Auronzo. Retroceder\u00e0 in serie B nella stagione 1953/54 dopo aver perso lo spareggio col Torino.\nIl ritorno nella massima serie sfuggir\u00e0 agli stellati in pi\u00f9 occasioni: dopo la retrocessione l'Asiago vincer\u00e0 per due volte consecutive la serie B, ma avr\u00e0 la peggio negli spareggi promozione e in seguito scender\u00e0 addirittura in serie C (allora chiamato Torneo di Promozione), mancando la risalita nel campionato cadetto pi\u00f9 volte, sempre a causa degli spareggi promozione. Il ritorno in A avverr\u00e0 dopo 16 anni, nel 1970: da allora la squadra ha sempre militato nella massima divisione del campionato nazionale, eccezion fatta per la stagione 1976/77 quando venne retrocessa d'ufficio in serie B per la mancanza di una pista artificiale (il pala Hodegart venne costruito proprio in quell'anno).\nDopo due terzi posti nelle stagioni 1981/82 e 1982/83, la seconda finale scudetto (la prima dall'introduzione dei playoff), persa contro il milionario Merano, \u00e8 del 1985/86. La terza finale (anch'essa persa) \u00e8 della stagione 1989/90), aggiudicatasi dal Bolzano dopo un'interminabile serie di rigori (ben 27) nella decisiva gara-3.\nL'anno successivo, nel 1991, l'Asiago si aggiudicher\u00e0 il suo primo trofeo, ai danni dei cugini dell'Alleghe: la coppa Italia, competizione che fino ad allora era stata proposta solamente altre 2 volte. \nNella stagione 1999/00 l'Asiago, partito coi favori del pronostico, si deve nuovamente arrendere al Bolzano in finale nonostante il dominio assoluto del campionato. Lo scudetto (il primo della storia altopianese) verr\u00e0 comunque conquistato l'anno venturo (2000/01) contro il Milano (segnano ai rigori, nella decisiva gara-4, Lucio Topatigh -con il legamento del ginocchio rotto- Giorgio De Bettin, Patrick Deraspe ed Alexandr Galchenyuk), stessa compagine alla quale strappa, nello stesso anno, la seconda coppa Italia (ancora una volta rete decisiva ai rigori del bielorusso Alexandr Galchenyuk). Si aprir\u00e0 proprio in questi anni un acceso confronto agonistico tra la squadra dell'Altopiano e la formazione meneghina che si contenderanno il dominio del campionato nei successivi 5 anni.\nNella stagione seguente l'Asiago conquister\u00e0 la sua terza coppa Italia. Nelle stagioni 2002/03 e 2003/04 l'Asiago giunge altre due volte in finale, ma viene sconfitto in entrambe le occasioni, in 6 gare, dal Milano. Sempre nel 2003 perde ai rigori, nuovamente contro i Vipers di Milano, anche la finale della coppa Italia. Nel 2003 vince a Milano la prima Supercoppa italiana.\nLa stagione 2007/08 si apre tragicamente per l'Asiago: il 27 settembre 2007, durante la prima partita di campionato, il giocatore italo-canadese Darcy Robinson, difensore di stecca destra, muore sul ghiaccio per un improvviso attacco di cuore. \nNella stagione 2009/10, l'HC Asiago \u00e8 tornato a disputarsi una nuova finale scudetto, questa volta contro l'SV Renon, vincendo il titolo senza perdere nessuna partita della serie \"best of seven\". La stagione seguente (2010/11) si apre con una sconfitta per gli stellati: il Renon si aggiudica infatti la Supercoppa Italiana vincendo all'Hodegart con il risultato di 0-3. L'anno dopo la squadra riesce a centrare nuovamente la finale che l'Asiago vince contro il Val Pusteria, rimontando la serie dallo 0-2 al 4-2 (gol decisivo in gara-6 con la rete della \"sudden death\" di Ralph Intranuovo dopo ben 31' di overtime) e dopo aver anche ribaltato la serie \"best of seven\" che la vedeva sotto di 3 gare ad 1 nella semifinale giocata contro il Bolzano, nonostante le numerose assenze. L'Asiago vince cos\u00ec il secondo scudetto consecutivo.\nLa stagione seguente l'Asiago \u00e8 riuscito a centrare l'obiettivo della Super Final di Continental Cup.\nNella stagione 2012/13, dopo aver battuto campioni e vicecampioni d'Italia, in finale l'Asiago sfida il Valpellice, squadra alla sua prima finale scudetto e che solo 7 anni prima era farm-team proprio dell'Asiago ma che comunque aveva vinto, pochi mesi prima della finale, il suo primo trofeo, la coppa Italia. La serie si chiude a gara-5 nel palaghiaccio olimpico di Torre Pellice dove l'Asiago batte i padroni di casa per 6-5 all'overtime, le quattro vittorie degli stellati contro la sola vittoria del Valpellice ottenuta in gara-3 regalano cos\u00ec all'Asiago il suo quarto titolo, terzo in quattro anni.\nLa stagione 2013/14 (la cinquantesima nel massimo livello del campionato italiano per l'Asiago) ha visto gli stellati giocare, per la seconda volta nella loro storia, la SuperFinal di Continental Cup.\nNella stagione 2014/15 l'Asiago torn\u00f2, dopo un solo anno, a disputarsi una nuova finale scudetto, la decima della propria storia nei playoff. In finale l'Asiago incontrer\u00e0 il Renon campione d'Italia in carica e detentore anche dell'ultima coppa Italia. Il 9 aprile 2015, vincendo per 4 a 2 la settima partita di finale, i vicentini scuciono lo scudetto dalle maglie del Renon e si laureano per la quinta volta campioni d'Italia.\nLa stagione 2015-16 si \u00e8 aperta con la conquista della terza supercoppa e l'iscrizione in Alps Hockey League. Nel secondo ano di AHL l'Asiago vince il torneo transfrontaliero. L'anno successivo l'Asiago, per il macchiavellico regolamento, perde la finale scudetto npnostante la vittoria per 6-3 contro il Renon.\nL'anno successivo l'Asiago conquista il sesto scudetto della propria storia mentre il campionato di AHL viene definitivamente interrotto a causa della Pandemia di COVID-19 del 2019-2020 nel mondo che obbliga a sospendere pressoch\u00e9 tutte le discipline sportive in programma a livello internazionale. Il campionato 2020/21 vede la vittoria del settimo scudetto e contestualmente l'Asiago approda nuovamente in finale di Alps Hockey League, ma perde 3-0 la sfida contro il Lubiana.\nColori e simboli.\nNonostante la casacca abbia subito nel corso degli anni numerose variazioni, l'uniforme di gioco tradizionale dell'HC Asiago, introdotta nel 1985, \u00e8 una maglia gialla (blu o rossa in trasferta) costellata di stelle bianche (da qui il soprannome di \"stellati\"). I pantaloni sono normalmente in tinta con la maglia stessa oppure neri. La prima maglia dell'Asiago fu invece una divisa rossonera acquistata dai Diavoli Milano.\nOltre alla maglia stellata, in passato l'Asiago maglia granata (periodo sponsorizzazione Despar); nera (con inserti giallo-rossi) (periodo sponsorizzazione Velo Dalbrenta); maglia arancio-nera (epoca sponsor Laverda) ed anche con casacca bianco-verde (periodo sponsorizzazione Caoduro e, pi\u00f9 di recente, Gran Moravia). Pi\u00f9 di recente (anni 2000) l'Asiago ha giocato anche alcune stagioni con una maglia in prevalenza bianca.\nL'emblema storico che rappresenta la squadra \u00e8 la spatola di una stecca da hockey con la scritta dell'anno di fondazione (1935), simbolo ripreso dalla stagione 2012-13 quando l'Asiago assunse la nuova denominazione (in precedenza l'emblema usato era l'effigie di un leone).\nDenominazioni e sponsorizzazioni.\nLa squadra nel corso degli anni ha cambiato pi\u00f9 volte la denominazione ufficiale, legandola di volta in volta ai diversi sponsor. e poi la collaborazione con \"EuroTv Telepadova\" (in seguito \"Italia 7\"), nata nel campionato 1985/86, che fu anche l'anno della prima finale playoff giocata dall'Asiago. Successivamente il main sponsor sar\u00e0 la \"Caoduro\" (col quale vinse il primo trofeo della propria storia, la coppa Italia nel 1991), altra azienda vicentina, leader nella produzione di coperture trasparenti, mentre, dalla stagione 1993/94 e per i successivi 16 anni, sino al campionato 2008/09, la squadra fu sponsorizzata dal \"gruppo Unicomm\" della famiglia scledense Cestaro, prima col marchio \"A&amp;O\" e poi (nelle ultime due stagioni e mezzo) \"Emisfero\". Dal torneo 2009/10 al 2013/14 lo sponsor \u00e8 stato invece la \"Migross\", altra azienda (questa volta veronese) operante nel settore della grande distribuzione, tranne la parentesi della Continental Cup giocata nel 2013-14 allorquando l'Asiago fu sponsorizzato dalla \"Gran Moravia\" (azienda vicentina produttrice di prodotti caseari) appositamente per questa manifestazione. Nella stagione 2014-2015, dopo aver giocato di fatto la prima parte della stagione senza sponsor (usando le maglie dell'anno precedente), lo sponsor principale divenne (per una sola giornata) la locale \"Rigoni di Asiago\" (che in precedenza aveva gi\u00e0 sponsorizzato anche la maglia della Nazionale) e per il prosieguo della stagione il \"Consorzio fra i Caseifici dell'Altopiano di Asiago\". Entrambi gli sponsor tuttavia non legarono ufficialmente il proprio nome alla squadra. L'anno successivo gli stellati giocarono ancora senza main sponsor, eccezion fatta per le partite di Continental Cup e di playoff, dove la squadra, nella competizione europea, come nell'ultima edizione da essa disputata, quella del 2013/14, gioc\u00f2 con sponsorizzazione \"Gran Moravia\" mentre nei playoff con sponsorizzazione \"Brazzale\" (azienda dello stesso marchio \"Gran Moravia\"). Nelle ultime stagioni lo sponsor principale dell'Asiago \u00e8 tornato ad essere quello della \"Migross supermercati\".\nSquadre affiliate.\nIl 19 settembre 2009 nasce da una costola dell'HC Asiago l\"Asiago Hockey 1935\", societ\u00e0 che si stacca dalla prima squadra per occuparsi esclusivamente del settore giovanile, della serie C e del settore femminile. Dal luglio 2012, il nome della nuova societ\u00e0 sar\u00e0 assunto anche dalla societ\u00e0 principale.\nLa squadra giovanile dell'Asiago, l'Amatori Asiago, dalla stagione 2010/11 assume invece la nuova denominazione in HC Roana. In passato lAmatori Asiago ha disputato anche alcuni campionati di serie A2.\nGiovanili.\nL'Asiago partecipa ai campionati giovanili con le rappresentative che vanno dalla under-8 alla under-20.\nFarm Team.\nNella stagione 2005/06 il \"farm team\" dell'Asiago fu il Valpellice mentre, dopo alcuni anni di collaborazione ad opera dell'A.S. Hockey Pergine di Pergine Valsugana, nel 2010 e nel 2011 il farm team dell'HC Asiago \u00e8 stato l'HC Feltreghiaccio di Feltre. Nella stagione 2011/2012 il farm-team \u00e8 stato invece l'EV Bozen 84, la seconda squadra di Bolzano. Dopo un anno senza farm team (vi fu soltanto un accordo col Merano -farm team del Val Pusteria- per la cessione in prestito del giovane portiere Marozzi) dalla stagione 2013/14 \u00e8 stato siglato un nuovo accordo di collaborazione con l'ASH Pergine.\nPalaghiaccio.\nIl palaghiaccio di Asiago, noto come Pala Hodegart (spesso erroneamente chiamato \"Odegar\"), \u00e8 lo stadio del ghiaccio di Asiago nel quale vengono disputate le partite dell'Asiago Hockey a partire dalla stagione 1977/78. Proprio a causa della mancanza di un palazzetto l'Asiago nel 1976 venne retrocesso d'ufficio in serie B, campionato che comunque verr\u00e0 subito vinto, con l'Asiago pronto per disputare nuovamente la serie A all'Hodegart costruito a tempo record.\nPrima della costruzione del palaghiaccio, a partire dalla fine degli anni '40, le partite venivano infatti disputate sui campi da tennis ghiacciati della localit\u00e0 \"Millepini\", mentre dal 1935 al 1950 si disputavano sul Lago Lumera (dal 1938 alcune partite vennero disputate su una pista realizzata sull'attuale campo da calcio \"Zotti\", denominata dagli appassionati \"fossa dei serpenti\", poi abbandonata per l'eccessivo irraggiamento solare), su una pista di metri 55x25. Le partite al Lumera venivano giocate tuttavia solo quando lo strato di ghiaccio era sufficientemente spesso, in alternativa infatti i giocatori si ritrovavano in altre localit\u00e0 dove il ghiaccio era sufficientemente solido da permettere di giocare\nNel 1980 iniziano i lavori per la palazzina d'ingresso mentre nel 1985 quelli per la copertura in legno lamellare, ultimata l'anno seguente. Nel 1991 vengono costruite le attuali tribune e gli spogliatoi mentre nel 1996 hanno inizio i lavori di costruzione dell'11\u00b0 capriata del tetto e per la chiusura perimetrale dell'impianto. Negli anni Duemila vengono costruite le nuove balaustre con i cristalli e quindi una serie di completamenti ed abbellimenti della palazzina d'ingresso (come la \"sala VIP\", molto frequentata da personaggi illustri come Roberto Baggio).\nIl palaghiaccio, che consta di una capacit\u00e0 di circa 3.000 posti (di cui 2.200 a sedere), sorge sul piazzale della ex stazione di Asiago della soppressa Ferrovia Rocchette-Asiago, a pochi passi dal centro cittadino, pressappoco nel luogo nel quale vi era la rimessa locomotive.\nL'Hodegart sorge sull'omonima localit\u00e0, e lo stesso termine Hodegart deriva dal cimbro \"Hodegart\", cio\u00e8 orto (\"gart\") di H\u00f6\u00f0r (\"Hoder\"), spirito della mitologia norrena (la presenza di toponimi di origine norrenica non \u00e8 rara sull'Altopiano dei Sette Comuni).\nCronistoria.\nDalla stagione 1983/84 (anno di introduzione dei playoff nel campionato italiano) i piazzamenti in campionato tengono conto della posizione al termine degli stessi e non della posizione in regular season.\nCampionati nazionali.\nPartecipazioni nelle diverse serie del campionato italiano su 77 delle 88 edizioni cui l'Asiago ha preso parte. Vengono conteggiate anche le presenze in AHL (campionato transfrontaliero istituito nel 2016/17 ma valevole anche per l'assegnazione del titolo di Campione d'Italia).\nCompetizioni europee.\nTabella riassuntiva degli incontri nelle coppe europee disputati dall'HC Asiago.La tabella tien conto delle sfide nelle coppe europee e non considera gli incontri in altre competizioni internazionali a carattere di campionato come ad esempio l'Alpenliga, il Torneo Sei Nazioni o la Alps Hockey League.\nGiocatori.\nVivaio.\nTra i numerosi giocatori usciti dal vivaio asiaghese vanno ricordati:\nRecord di punti.\nN.B.: Sono escluse dalle statistiche le presenze durante i playoff scudetto e nelle competizioni sia nazionali che internazionali - in grassetto i giocatori ancora nel roster dell'Asiago.I dati non sono completi ma si basano solo sui campionati pi\u00f9 recenti.\nStranieri dell'Asiago.\nDi seguito l'elenco dei 252 giocatori stranieri che sono stati ingaggiati dall'Asiago Hockey a partire dalla stagione 1968/69.\nTifo organizzato.\nI tifosi dell'Asiago vivono un'accesa rivalit\u00e0 soprattutto con le squadre del Cortina, Milano, Bolzano e, pi\u00f9 di recente, Val Pusteria, per ragioni storiche e campanilistiche. Infatti per la vicinanza geografica e per un rapporto d'amicizia con l'Alleghe Hockey vi \u00e8 una rivalit\u00e0 con l'altra importante squadra veneta, il Cortina; mentre, soprattutto per le sfide scudetto del passato, vi \u00e8 una rivalit\u00e0 con il Milano e con le due squadre altoatesine (col Val Pusteria dagli ultimi anni).\nIl cuore del tifo organizzato della squadra vicentina \u00e8 la \"Curva Sud\", ritrovo dei tifosi pi\u00f9 accesi. A seguire le partite dell'Asiago vi \u00e8 anche un buon numero di sostenitori (stimabile nel 60% degli spettatori) che salgono sull'Altopiano dalla pianura veneta."}
{"id": "207267", "revid": "1305772", "url": "https://it.wikipedia.org/wiki?curid=207267", "title": "Ionico", "text": ""}
{"id": "207269", "revid": "16073", "url": "https://it.wikipedia.org/wiki?curid=207269", "title": "Lauro (arbusto)", "text": ""}
{"id": "207270", "revid": "16441", "url": "https://it.wikipedia.org/wiki?curid=207270", "title": "Sfursat", "text": ""}
{"id": "207271", "revid": "123916198", "url": "https://it.wikipedia.org/wiki?curid=207271", "title": "Coppa Svizzera", "text": "La Coppa Svizzera (in tedesco \"Schweizer Cup\", in francese \"Coupe de Suisse\", in romancio \"Cuppa Svizra\") \u00e8 la coppa nazionale di calcio della Confederazione Elvetica, a cui partecipano le squadre di Super League, Challenge League, Prima Lega e le vincitrici delle coppe cantonali. Assunse la denominazione commerciale di \"Swisscom Cup\" dal 2003 al 2008.\nLe squadre di Prima Lega e Seconda Lega Interregionale sono le prime a iniziare la competizione con turni di qualificazione disputati in coda alla precedente stagione nella misura di una gara per ogni livello di distanza del proprio campionato dalla Challenge League. Le vincitrici delle coppe cantonali si qualificano invece per principio, come pure i 19 club della Swiss Football League ad eccezione del Vaduz, poich\u00e9 avente sede in Liechtenstein.\nIl tabellone principale inizia dai trentaduesimi in gara secca per un totale di 64 compagini, e il torneo prosegue con i sedicesimi, gli ottavi, i quarti, le semifinali e la finale in campo neutro. Le formazioni dei campionati inferiori giocano in casa. La vincitrice si qualifica per l'Europa League.\nIl tutto si disputa in turni di sola andata, in casa della squadra che milita nel campionato minore. In caso di militanza nella medesima serie, si gioca in casa della prima sorteggiata.\nDa notare che le squadre del Liechtenstein che, come il Vaduz, militano nei campionati svizzeri non disputano la Coppa Svizzera in quanto gi\u00e0 impegnati nella Coppa del Liechtenstein.\nStoria.\nLa prima Coppa Svizzera venne giocata nel 1925, ma la competizione ha avuto due predecessori:\nIl 27 e 28 giugno 1925, su iniziativa di Eugen Landolt (presidente del Baden), fu organizzata la prima edizione della Coppa Svizzera. Le squadre che parteciparono al primo turno furono 64, tuttavia, poich\u00e9 i club iscritti furono 75, il 6 settembre 1925 si dovette giocare un turno di qualificazione. Il banchiere losannese Aur\u00e8le-Gilbert Sandoz (1884-1952) fece dono all\"Associazione svizzera di calcio e di atletica\", che navigava in cattive acque a livello finanziario, della coppa del peso di quasi sette chilogrammi che fino ad oggi \u00e8 stata vinta da 15 squadre.\nIl Sion nel 2005-2006 \u00e8 stata la prima e unica squadra di Challenge League a conquistare la coppa.\nDal 2003 al 2008 la coppa si chiamava \"Swisscom Cup\" dallo sponsor Swisscom e dal 2013 \"W\u00fcrth Coppa Svizzera\" con sponsor W\u00fcrth."}
{"id": "207272", "revid": "767487", "url": "https://it.wikipedia.org/wiki?curid=207272", "title": "Thelma &amp; Louise", "text": "Thelma &amp; Louise \u00e8 un film del 1991 diretto da Ridley Scott e interpretato da Susan Sarandon e Geena Davis.\nPresentato fuori concorso al 44\u00ba Festival di Cannes, ha vinto un Oscar nel 1992 per la miglior sceneggiatura (Callie Khouri). Nel 2016 venne scelto per la conservazione nel National Film Registry della Biblioteca del Congresso negli Stati Uniti.\nTrama.\nArkansas: Louise, quarantenne, cameriera in un fast food, ha una relazione insoddisfacente con un tale Jimmy Lennox. Thelma, sulla soglia dei trent'anni, \u00e8 la moglie trascurata di Darryl Dickinson, sessista, spesso fuori di casa e impegnato con il lavoro. Per evadere dalla routine, le due amiche decidono di trascorrere un week-end in una casa di montagna, partendo a bordo di una vecchia Ford Thunderbird di Louise senza per\u00f2 informare i rispettivi consorti. Facendo sosta in un locale \"country western\", Thelma viene corteggiata da Harlan, un bellimbusto del luogo, il quale, dopo avere ballato insieme, approfitta di un leggero malore di lei e tenta di violentarla in un parcheggio fin quando sopraggiunge Louise armata di pistola che gli intima di lasciarla stare. L'uomo risponde ingiuriosamente e perci\u00f2 la donna, accecata dall'ira, lo uccide con un colpo in pieno petto. Thelma vorrebbe avvertire la polizia, ma Louise, che in passato aveva subito il trauma della violenza sessuale, non \u00e8 convinta di poter fare affidamento sulla legittima difesa, tanto meno sulle testimonianze dei clienti, cos\u00ec le due donne decidono di fuggire verso il Messico. Le indagini vengono affidate all'ispettore Hal Slocumb, il quale non ha difficolt\u00e0 a identificare chi ha sparato.\nLe due sono ora fuggiasche e a corto di soldi. Louise contatta quindi Jimmy per farsi recapitare tutti i suoi risparmi tramite un'agenzia di Oklahoma City e durante il tragitto si imbattono in un giovane autostoppista, J.D., che si finge studente ma che in realt\u00e0 \u00e8 un rapinatore del quale Thelma si invaghisce, accompagnandolo a Oklahoma City, nonostante lo scetticismo della sua amica. Louise con grande sorpresa incontra Jimmy il quale, ignaro della loro disavventura, ha deciso di portarle i soldi personalmente. Thelma passa la notte con J.D., ma lui al mattino sparisce con il denaro, cos\u00ec lei al fine di riparare alla sua leggerezza decide di rapinare un supermercato senza accorgersi di essere ripresa da una telecamera e venir quindi riconosciuta dall'ispettore, che con una squadra di poliziotti \u00e8 sopraggiunto in casa sua sorvegliando tutte le comunicazioni sotto controllo. Con l'arresto di J.D. la polizia ha la conferma della loro fuga verso il Messico.\nNel Nuovo Messico le due donne incrociano dapprima un becero camionista, poi vengono fermate da un agente di polizia per eccesso di velocit\u00e0, ma Thelma, sotto la minaccia della pistola, lo immobilizza rinchiudendolo nel bagagliaio della sua macchina. Louise telefona a Darryl constatando quanto egli sia al corrente di tutto, per poi colloquiare con Hal l\u00ec presente che tenta invano di convincerle a costituirsi promettendogli il proprio aiuto in sede giudiziaria. Le donne sfiduciate decidono di continuare la loro fuga, ma ben presto si imbattono nuovamente nell'autotrasportatore, sempre pi\u00f9 volgare e arrogante. Esse lo invitano a una sosta per parlargli e lo minacciano con un'arma dicendogli di chiedere scusa per i suoi gesti sporcaccioni, ma davanti a tanta insolenza gli fanno saltare in aria prima le gomme e poi il mezzo. La corsa giunge a un vicolo cieco e la polizia \u00e8 oramai alle costole. Inseguite da una flotta di volanti di diverse contee, le due donne si ritrovano sull'orlo di un precipizio a ridosso del Grand Canyon.\nHal vorrebbe ancora negoziare per aiutarle, ma il suo superiore non vuole sentire ragioni: le due donne devono consegnarsi. Oramai circondate e sotto la mira dei tiratori, Thelma e Louise sono alle corde. Di fronte alla prospettiva di trascorrere lunghi anni in prigione, sottostando a umiliazioni peggiori, optano per la soluzione estrema. Con il sorriso sulle labbra si baciano e tenendosi per mano si lanciano con la macchina nel precipizio.\nProduzione.\nCast.\nPrima di Susan Sarandon e Geena Davis altre famose attrici di Hollywood vennero proposte per i due ruoli. Meryl Streep e Goldie Hawn volevano girare una pellicola assieme e fra i progetti visionati ci fu anche quello di \"Thelma &amp; Louise\", ma alla fine le due rifiutarono (l'anno dopo gireranno \"La morte ti fa bella\").\nOriginariamente il film doveva essere interpretato da Michelle Pfeiffer e Jodie Foster, mentre il regista Ridley Scott ne sarebbe stato il produttore e la sceneggiatrice Callie Khouri la regista. Alla fine, quando la Pfeiffer e la Foster non furono pi\u00f9 disponibili, Scott si assunse la responsabilit\u00e0 di dirigere il film.\nPer la parte di J.D., andata ad un giovane Brad Pitt, fu preso in considerazione anche George Clooney.\nLe protagoniste Thelma Yvonne Dickerson e Louise Elizabeth Sawyer (interpretate da Geena Davis e Susan Sarandon) sono doppiate da Loredana Nicosia e Rossella Izzo mentre la direzione del doppiaggio \u00e8 affidata a Renato Izzo.\nLe riprese si sono svolte tra lo Utah, la California e il Colorado tra l'11 giugno e il 30 agosto 1990. Il film \u00e8 uscito negli Usa il 24 maggio 1991, mentre in Italia il 13 settembre 1991.\nPremi e riconoscimenti.\nNel 2000 il British Film Institute incluse il film nel libro Modern Classic Series.\nLa sceneggiatura della Khouri \u00e8 situata al 72\u00ba posto fra le migliori 101 di Hollywood."}
{"id": "207276", "revid": "2175", "url": "https://it.wikipedia.org/wiki?curid=207276", "title": "Lizzano rosato Giovane", "text": ""}
{"id": "207277", "revid": "2175", "url": "https://it.wikipedia.org/wiki?curid=207277", "title": "Lizzano rosso Giovane", "text": ""}
{"id": "207279", "revid": "30610", "url": "https://it.wikipedia.org/wiki?curid=207279", "title": "Grafema", "text": "Con il termine grafema si indica il segno elementare e non ulteriormente suddivisibile che costituisce l'unit\u00e0 minima dei sistemi di scrittura: un grafema rappresenta un'unit\u00e0 linguistica (un fonema, una sillaba o un morfema).\nGeneralmente i grafemi sono inclusi tra parentesi angolate : ad es. il grafema . La corrispondenza tra grafemi e fonemi (che viene indagata dalla grafemica) non sempre \u00e8 biunivoca: ad esempio, in italiano, il fonema \u00e8 rappresentato dalla combinazione di due grafemi : il gruppo di grafemi \u00e8 comunemente denominato digramma o, pi\u00f9 precisamente, \"bigrafema\".\nTipi di grafemi.\nA seconda dell\"unit\u00e0 linguistica\" codificata, si individuano tre tipi di grafema:\nGrafemi, grafi e allografi.\nIl grafema \u00e8 un'entit\u00e0 astratta, frutto dell'analisi compiuta sul sistema di scrittura: ogni grafema \u00e8 espresso concretamente da un grafo (la terminologia riprende l'opposizione fono-fonema): il grafema dell'alfabeto italiano , ad esempio, potr\u00e0 esser via via realizzato da grafi diversi, che possono corrispondere a tipi di carattere diversi nella stampa o alle grafie specifiche delle singole persone che scrivono. Cardona propone di segnare i grafi tra doppie parentesi uncinate \u00ab \u00bb per evitare confusione con i grafemi. Come per i fonemi, che possiedono allofoni, i grafemi possono avere degli allografi: un allografo \u00e8 una variante combinatoria (o contestuale), ossia una variante del grafema determinata dal contesto in cui il grafema dovrebbe comparire. Il fatto che compaia l'allografo di un grafema \u00e8 deciso quindi da ci\u00f2 che sta prima e dopo il grafema, cio\u00e8 il suo contesto. Nell'alfabeto italiano si considerano allografi le maiuscole: queste infatti sono usate in contesti specifici, ossia dopo punto fermo, punto interrogativo ed esclamativo e con i nomi propri."}
{"id": "207284", "revid": "2175", "url": "https://it.wikipedia.org/wiki?curid=207284", "title": "Caldaro Scelto", "text": ""}
{"id": "207285", "revid": "486946", "url": "https://it.wikipedia.org/wiki?curid=207285", "title": "Sorni rosso Scelto", "text": ""}
{"id": "207286", "revid": "2225", "url": "https://it.wikipedia.org/wiki?curid=207286", "title": "Thelma e Louise", "text": ""}
{"id": "207289", "revid": "1861950", "url": "https://it.wikipedia.org/wiki?curid=207289", "title": "Boeing 727", "text": "Il Boeing 727 \u00e8 un aereo di linea trimotore a fusoliera stretta a getto ad ala bassa prodotto dall'azienda statunitense Boeing dagli anni sessanta fino al 1984.\nUnico aereo a reazione trimotore prodotto dalla Boeing, \u00e8 concepito per trasportare da 149 a 189 passeggeri su rotte fino a 5.000\u00a0km; dal punto di vista progettuale \u00e8 il successore del quadrimotore Boeing 707, con cui condivide la struttura della sezione trasversale superiore della fusoliera e il design della cabina di pilotaggio.\nPer le sue caratteristiche tecnico operative il 727 si \u00e8 affermato su scala mondiale nel mercato dei servizi passeggeri a corto-medio raggio, nonch\u00e9 per servizi cargo: la produzione si attest\u00f2 su grandi numeri, raggiungendo il picco massimo durante gli anni 1970, per poi terminare nel 1984 con oltre 1500 esemplari consegnati.\nFino all'entrata in servizio del Boeing 737, il 727 \u00e8 stato l'aereo a reazione pi\u00f9 venduto al mondo.\nStoria del progetto.\nSviluppo.\nIl progetto nacque da un compromesso tra le richieste delle compagnie aeree United Airlines, American Airlines e Eastern Air Lines in merito alle specifiche tecniche di un aereo capace di sostituire il Boeing 707. La United richiedeva un quadrimotore per operare dagli aeroporti ad alta quota, la American un bimotore per semplicit\u00e0 di manutenzione, mentre la Eastern desiderava un trimotore per i voli marittimi verso i Caraibi.\nScelta la formula a tre propulsori, venne sviluppato il 727: un aereo dalla fusoliera corta e massiccia, con ali a freccia arretrate, carrelli posteriori annegati nelle radici alari e tre motori montati in coda, dei quali due innestati sulla fusoliera e uno nel piano verticale dell'impennaggio (con ugello d'uscita ribassato nel vertice del cono caudale).\nRicevute circa 80 ordinazioni preventive, nel 1960 la Boeing inizi\u00f2 la produzione e nel 1964 le compagnie poterono utilizzare il nuovo aereo. Il grande successo di vendite venne raggiunto grazie alla versione 727-200, dotata di una fusoliera allungata rispetto alla versione 100 e quindi forte di una maggiore capacit\u00e0 di carico.\nRivelatosi un mezzo versatile e affidabile, il 727 venne adottato in via privilegiata da molte compagnie aeree, che ne fecero la spina dorsale della propria flotta per i collegamenti locali. Il trimotore Boeing ebbe, secondo alcuni commentatori, un impatto paragonabile a quello del DC-3 (precedente modello di riferimento dell'aereo di successo) e prepar\u00f2 la strada al successo ancora maggiore del Boeing 737.\nAll'inizio del XXI secolo il 727 era ancora in servizio presso molte compagnie aeree, sebbene superato tecnicamente e divenuto dispendioso rispetto ai bimotori, il cui affinamento li aveva resi via via pi\u00f9 efficienti e pi\u00f9 appetibili sul mercato dei voli. Fu anche tra gli ultimi aeroplani a volare con tre membri d'equipaggio in cabina: la figura dell'ingegnere di bordo era infatti ormai prossima a scomparire in quanto resa superflua dall'adozione dell'avionica computerizzata.\nA seguito dei fatti dell'11 settembre 2001, il rincaro del costo del carburante, unito al calo delle vendite di biglietti aerei e all'aumento dei costi di manutenzione (circostanza naturale per gli aerei obsolescenti), il ritiro dal servizio del 727 acceler\u00f2. La Delta Airlines fu l'ultima grande compagnia internazionale a mantenerli in flotta: l'ultimo esemplare operativo venne dismesso nel 2003.\nIl suo impiego \u00e8 tuttavia proseguito presso compagnie aeree minori, compagnie cargo e charter, nonch\u00e9 nel ramo del trasporto privato.\nTecnica.\nIl 727 ha riscosso successo per le proprie caratteristiche tecniche, quale la capacit\u00e0 di operare da piste abbastanza corte senza pregiudicare l'autonomia necessaria per le rotte di lunghezza media. Questo ha permesso alle compagnie aeree di collegare citt\u00e0 di medie dimensioni dotate aeroporti piccoli (tra le quali famose localit\u00e0 turistiche) alle citt\u00e0 pi\u00f9 grandi dotate di hub internazionali. Questa sua capacit\u00e0 \u00e8 dovuta soprattutto al particolare disegno alare: grazie all'estensione di dispositivi di ipersostentazione quali alettoni flap, aerofreni slat e aleironi la portanza aumenta notevolmente permettendo al 727 di atterrare e decollare a velocit\u00e0 molto ridotte e su corte distanze.\nIl 727 \u00e8 stato progettato per operare da aeroporti di piccole dimensioni, ed \u00e8 stato quindi necessario renderlo autonomo rispetto a tutte quelle strutture aeroportuali di cui gli altri aerei hanno bisogno. Una delle caratteristiche principali del 727 \u00e8 la scaletta di bordo collocata nella parte posteriore della fusoliera che permette ai passeggeri di salire e scendere anche laddove non \u00e8 possibile disporre di autoscale o manicotti d'imbarco. \u00c8 stato anche uno dei primi aerei dotati di APU (\"Auxiliary Power Unit\") che fornisce energia ai sistemi di bordo, in modo da permettere l'avviamento dei motori senza generatori di terra.\nI motori PW-JT8D dei quali il 727 \u00e8 dotato si caratterizzano per la loro notevole rumorosit\u00e0: l'irrigidimento progressivo delle normative in merito ha via via reso obbligatoria l'applicazione di \"hush kit\" (dispositivi insonorizzanti) sugli ugelli di spinta.\nImpiego operativo.\nOltre ai voli domestici di medio raggio, il 727 \u00e8 stato molto utilizzato per collegamenti internazionali, nel trasporto di merci e nei servizi charter. La Federal Express inizi\u00f2 la \"rivoluzione\" dei cargo nel 1975 proprio impiegando un 727: in seguito molte compagnie dedicate al trasporto di merci adottarono in via privilegiata il 727 nelle loro flotte (a titolo d'esempio, la United States Postal Service lo utilizz\u00f2 come aereo postale).\nAlcune compagnie usano (o hanno usato) il 727 per trasportare i passeggeri verso i propri villaggi turistici o navi da crociera: ad esempio la Carnival Cruise Lines usa sia il 727 che il 737 per trasportare i passeggeri dagli hub internazionali alle citt\u00e0 in cui sono ancorate le loro navi.\nLe principali compagnie civili che lo hanno utilizzato sono l'AeroSur, Aerol\u00edneas Argentinas, Air Canada, Air One, Air France, ANA, Alitalia, American Airlines, Australian Airlines, Avianca, China Airlines, Copa, Delta Air Lines, Dominicana, Eastern Airlines, Federal Express, Iberia, Japan Airlines, JAT, Korean Air, Lloyd A\u00e9reo Boliviano, Lufthansa, Mexicana, Northwest Airlines, Olympic Airways, Pan Am, Singapore Airlines, Tarom, US Airways, Viasa e, tra le compagnie charter, la gi\u00e0 citata Carnival Airlines e Hapag-Lloyd.\nNell'ambito militare, il 727 \u00e8 stato impiegato dalle forze aeree belghe, jugoslave e neozelandesi.\nUtilizzatori.\nL'ultimo volo passeggeri commerciale \u00e8 stato effettuato il 13 gennaio 2019 da parte di Iran Aseman Airlines, da Zahedan a Teheran, Iran.\nAl gennaio 2022, dei esemplari prodotti, 55 sono operativi. Il Boeing 727 non \u00e8 pi\u00f9 in produzione, tutti i velivoli ordinati sono stati consegnati.\nCivili.\nGli utilizzatori sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "207302", "revid": "3358", "url": "https://it.wikipedia.org/wiki?curid=207302", "title": "Iusnaturalismo", "text": ""}
{"id": "207303", "revid": "309289", "url": "https://it.wikipedia.org/wiki?curid=207303", "title": "Tara (Russia)", "text": "La Tara \u00e8 un fiume della Russia siberiana occidentale (Oblast' di Omsk e di Novosibirsk), affluente di destra dell'Irty\u0161.\nNasce dalla regione paludosa del Vasjugan'e, nella parte settentrionale della oblast' di Novosibirsk; scorre con direzione prevalentemente est-sudest, attraversando il Vasjugan'e ed entrando successivamente nella pi\u00f9 arida steppa di Barabinsk. Presso la cittadina di Muromcevo prende direzione nordoccidentale, confluendo non molti chilometri dopo nell'Irty\u0161 presso la cittadina omonima, che \u00e8 il centro urbano pi\u00f9 importante toccato dal fiume.\nIl fiume \u00e8 congelato in superficie, all'incirca, dai primi di novembre a fine aprile - primi di maggio, mentre nei mesi di maggio e giugno si ha la piena annuale; il fiume \u00e8 normalmente navigabile per circa 350\u00a0km a monte della foce."}
{"id": "207304", "revid": "345376", "url": "https://it.wikipedia.org/wiki?curid=207304", "title": "Deir el-Bahari", "text": "Deir el-Bahari (, il cui significato letterale \u00e8: \"Il monastero del mare\") \u00e8 un'area sulla sponda occidentale del Nilo, di fronte alla citt\u00e0 di Luxor, in Egitto, che ospita alcuni complessi funerari egizi.\nI Templi funerari pi\u00f9 importanti, esistenti nella piana di Deir el-Bahari, noti anche come Templi del milione di anni, sono quelli di Montuhotep II (XI dinastia), di Hatshepsut e Thutmosi III (XVIII dinastia); poco discosti, ma tuttavia ricompresi nell'area della Necropoli tebana e per citare solo i pi\u00f9 importanti, sono anche il Tempio funerario di Seti I, quello di Ramses III a Medinet Habu, e il Ramesseum del faraone Ramses II (XIX dinastia).\nNella spianata di Deir el-Bahari sono inoltre ospitate alcune Tombe dei Nobili tra cui la TT320 (nota anche come DB320, \"Deir Bahari 320\", o come \"cachette\" di Deir el-Bahari) che, all'atto della scoperta, alla fine del XIX secolo, conteneva 45 mummie di re e funzionari di corte qui raccolte per preservarle dalle razzie dei violatori di tombe della Valle dei Re. Ancora nell'ambito delle Tombe dei Nobili che qui si trovano, di interesse, la TT353 di Senenmut, funzionario regio e architetto cui si deve la costruzione del tempio di Hatshepsut.\nTempio funerario di Mentuhotep II.\n\u00c8 il tempio pi\u00f9 antico dell'area e risale alla XI dinastia. \u00c8 costituito, di fatto, da pi\u00f9 terrazzamenti che si poggiano alle pareti naturali. Nell'ampio piazzale che fronteggiava il tempio, e in cui erano piantate 55 tamerici e 4 sicomori per ciascun lato della rampa che conduceva al piano pi\u00f9 alto, intervallate a statue del re, si trova \"Bab el-Hosan\", ovvero la \"porta del cavallo\" cos\u00ec detta poich\u00e9 il cavallo di Howard Carter accidentalmente vi inciamp\u00f2 consentendo la scoperta del lungo corridoio sotterraneo che adduce al cenotafio regale scavato sotto il tempio. Tramite una rampa ascensionale si accede ad una seconda terrazza su cui si ergeva un portico colonnato che ricopriva un lungo muro che doveva essere completamente ricoperto di iscrizioni. Varie sono state le ipotesi ricostruttive del complesso funerario; il monumento sommitale, \u00e8 stato interpretato spesso come piramidale, o un tumulo, ma oggi si tende a credere che si trattasse, piuttosto, di una mastaba.\nUn pozzo, e il susseguente tunnel, discendono per 150 m per terminare nella camera funebre che si trova a 45 metri di profondit\u00e0 rispetto al cortile. La camera funebre ospita un sarcofago che in origine conteneva la cassa lignea di Montuhotep II.\nTempio funerario di Hatshepsut.\nRisalente alla XVIII dianstia, era denominato \"djeser djeseru\", ovvero \"sublime dei sublimi\". Architettonicamente si riallaccia completamente all'adiacente Tempio di Montuhotep II in una sorta di manifesto politico giacch\u00e9 Hatshesput voleva riallacciarsi a quello che viene definito il Rinascimento egizio costituito dalla XI dinastia, ultima prima dei disordini e dell'incertezza politica da cui deriver\u00e0, peraltro, il Secondo Periodo Intermedio e l'avvento delle dinastie Hyksos, prima della riunificazione iniziata con la tebana e compiutasi con la XVIII cui Hatshepsut apparteneva.\nVenne costruito demolendo il precedente tempio funerario di Amenofi I e identico alla struttura del tempio di Montuhotep \u00e8 lo sviluppo su pi\u00f9 terrazze; identica anche la scelta di far avanzare il tempio sino ad incontrare la roccia penetrando all'interno della medesima. Terrazze e porticati si susseguono per una profondit\u00e0, tra l'ingresso ed il muro posteriore dell'ultima terrazza, di circa 200 m; la larghezza del complesso, misurata sulla seconda terrazza, \u00e8 di circa 100 m. Nella parte pi\u00f9 bassa si apriva il viale, fiancheggiato da sfingi colossali con il volto di Hatshepsut, che dal Tempio a valle, sul fiume, conduceva all'ingresso e proseguiva sin sulla rampa di accesso alla seconda terrazza, o terrazza intermedia.\nFiancheggiavano il viale e l'ingresso sicomori, tamarindi, palme, forse albicocchi e tralci di vite, mentre in due laghetti artificiali crescevano piante di papiro ed arbusti di incenso provenienti dalla terra di Punt.\nTempio funerario di Thutmose III.\nAnch'esso risalente alla XVIII dinastia e al faraone Thutmosi III, \u00e8 il pi\u00f9 piccolo dei tre. Occupa un ristretto spazio tra i due templi di Montuhotp II e Hatshepsut, \u00e8 oggi molto deteriorato e di difficile individuazione; fu costruito a ridosso della scarpata integrandosi tra i due templi pi\u00f9 grandi..\nScoperto di recente da una \u00e9quipe polacca \u00e8 stato sottoposto a consistenti operazioni di anastilosi.\nTombe della necropoli.\nSono presenti, nell'area di Deir el-Bahari, 12 tombe rientranti nella pi\u00f9 grande Necropoli tebana e, segnatamente nel pi\u00f9 ampio concetto di Tombe dei Nobili ripartite su pi\u00f9 necropoli distinte. Le sepolture di Deir el-Bahari risalgono a periodi comunque connessi ai templi funerari esistenti: XI, XVIII e XX dinastia, nonch\u00e9 in un caso alla XXVI:\nAttacco terroristico del '97.\nDeir el-Bahari \u00e8 stato luogo di uno dei pi\u00f9 gravi attacchi terroristici nella storia dell'Egitto. Il 17 novembre del 1997 un gruppo armato fece irruzione nel tempio uccidendo 62 persone tra cui 58 turisti."}
{"id": "207306", "revid": "37401", "url": "https://it.wikipedia.org/wiki?curid=207306", "title": "Digrafo", "text": ""}
{"id": "207312", "revid": "547034", "url": "https://it.wikipedia.org/wiki?curid=207312", "title": "Digramma", "text": "In linguistica, un digramma \u00e8 una sequenza di due grafemi (o lettere) che all'interno di una lingua identificano graficamente un fonema (o un gruppo di fonemi) indipendente dal valore fonologico singolarmente assunto dalle lettere che lo compongono.\nIl digramma non \u00e8 una realt\u00e0 grafico-fonologica sempre stabile; innanzitutto il suo valore fonologico pu\u00f2 non solo cambiare da lingua a lingua, ma anche non esistere in talune come realt\u00e0 a s\u00e9 stante dalle lettere, oppure dipendere da alcune circostanze, talvolta di natura grafica, fonologica, ma anche semantica o etimologica. Pu\u00f2 capitare dunque che due lettere rappresentino un digramma in una determinata parola a causa del contesto, ma che in un'altra le stesse lettere siano semplici grafemi autonomi rappresentanti il proprio valore fonologico \"tradizionale\".\nSi pensi al caso della sequenza \"ci\" in italiano: in alcune combinazioni con vocale \u00e8 un digramma che rappresenta il fonema , ma se \u00e8 seguita da consonante sia la lettera c che la i hanno il proprio valore fonologico normale."}
{"id": "207313", "revid": "1652635", "url": "https://it.wikipedia.org/wiki?curid=207313", "title": "Enrico VI d'Inghilterra", "text": "Asceso al trono quando non aveva nemmeno nove mesi, Enrico VI assistette al tracollo della potenza militare inglese in Francia e alla conclusione della sanguinosa guerra dei cent'anni con la perdita di quasi tutti i feudi inglesi. La crisi che ne consegu\u00ec, facilitata anche dall'inettitudine del re al governo e dalla malattia mentale da cui era affetto, scaten\u00f2 la guerra delle due rose con la rivale casata degli York, durante la quale Enrico perse la vita.\nIl regno di Enrico VI, nonostante si sia rivelato un completo fallimento dal punto di vista politico e militare, fu caratterizzato per\u00f2 da una serie di iniziative di rilievo sul versante culturale, quale la costruzione del College di Eton e del King's College dell'Universit\u00e0 di Cambridge. Uomo estremamente pio, fu oggetto di culto popolare all'indomani della sua morte, mentre William Shakespeare lo rese protagonista della trilogia di opere teatrali: \"Enrico VI, parte I\", \"Enrico VI, parte II\" e \"Enrico VI, parte III\", in cui Enrico incarna il simbolo dell'uomo forzato a ricoprire ruoli di comando, in contrasto con la sua stessa volont\u00e0.\nIl re bambino (1421-1437).\nIl consiglio di reggenza: Gloucester, Bedford e Beaufort.\nLa morte di Enrico V.\nEnrico era l'unico figlio ed erede di Enrico V d'Inghilterra e di Caterina di Valois, figlia di Carlo VI di Francia. Dopo la morte improvvisa del padre, avvenuta a Bois de Vincennes il 31 agosto 1422 a causa di febbre tifoide e di dissenteria quando aveva appena trentasei anni, l'infante Enrico divenne re all'et\u00e0 di soli nove mesi. Il 7 novembre, quando la salma di Enrico V giunse a Londra per essere tumulata nell'Abbazia di Westminster, le massime cariche dello Stato e della Chiesa inglesi lessero formalmente il testamento del sovrano defunto. Secondo le direttive di Enrico V, fu istituito un consiglio di reggenza composto dai seguenti \"lords\":\nAlla regina madre Caterina, invece, fu impedito di prendere parte attiva nell'educazione del figlio, essenzialmente perch\u00e9 era figlia del mortale nemico francese della Corona inglese, fatto che suscitava diffidenza da parte della corte.\nLe controversie in seno al Consiglio.\nI membri del consiglio di reggenza, nonostante i legami di parentela, non avevano buoni rapporti fra di loro: Bedford e Gloucester erano perennemente in lotta fra loro e, dopo la morte di Bedford nel 1435, l'anziano Beaufort entr\u00f2 in contrasto con il nipote Gloucester. Per equilibrare gli interessi e le lotte di potere in seno al consiglio, fu immediatamente stabilito che i componenti di tale assemblea ricevessero il loro potere e la loro autorit\u00e0 non dall'esecuzione testamentaria di Enrico V, ma direttamente dall'autorit\u00e0 reale incarnata da Enrico VI, anche se minorenne: tale provvedimento, per\u00f2, non serv\u00ec a frenare le ambizioni di Gloucester e quelle di Bedford. In questo quindicennio di reggenza, che ebbe ufficialmente inizio con l'apertura del Parlamento il 5 dicembre del 1422, come osserva lo storico George Macaulay Trevelyan, le fazioni aristocratiche che i due precedenti re Lancaster, cio\u00e8 Enrico IV ed Enrico V, erano riusciti a tenere sotto controllo, ripresero vigore durante la minore et\u00e0 di Enrico VI, suscitando quelle discordie e rivalit\u00e0 che non verranno pi\u00f9 placate, dopo la fine della reggenza.\nLa guerra in Francia.\nLa fase dal 1422 al 1429.\nCome risultato dei successi conseguiti durante la guerra dei cento anni, Enrico V aveva lasciato il suo paese in possesso di ampi territori francesi e il figlio Enrico VI erede al trono di Francia dove, alla morte di Carlo VI nel 1422, fu acclamato re come Enrico II. Nel frattempo, il duca di Bedford consolidava le conquiste del fratello e, insieme all'alleato duca di Borgogna Filippo III il Buono, reggeva il governo di tutto il nord e l'ovest della Francia, compresa la capitale Parigi. Bedford, buon generale, riusc\u00ec a consolidare e a portare avanti la guerra (Trattato difensivo di Amiens del 1423 con Borgogna e Bretagna, durante il quale spos\u00f2 Anna di Borgogna), sconfiggendo i francesi sostenitori del delfino Carlo a Cravant (1423) e a Verneuil (17 agosto 1424). Inoltre, grazie ad un'oculata amministrazione dei territori conquistati, Bedford riusc\u00ec a renderli efficienti dal punto di vista economico e governativo, contribuendo cos\u00ec a diminuire le spese inglesi per il loro mantenimento. Nel 1429, la guerra sembrava vedere ormai come vittoriosi gli anglo-borgognoni: Bedford, infatti, stava assediando la citt\u00e0 di Orl\u00e9ans (l'assedio cominci\u00f2 nel mese di aprile), l'ultima vera roccaforte ancora in mano ai francesi fedeli al delfino Carlo. Inaspettatamente, per\u00f2, le forze francesi si rianimarono all'arrivo di Giovanna d'Arco, una giovane contadina di Domr\u00e9my che convinse il delfino di essere un'inviata di Dio venuta appositamente per sconfiggere gli inglesi e mettere il legittimo erede alla corona di Francia sul trono. L'arrivo di Giovanna ebbe un effetto psicologico di rivalsa nell'animo dei soldati francesi, al punto da capovolgere le sorti dell'assedio e costringere Bedford a ritirarsi.\nL'incoronazione di Carlo VII e quella di Enrico VI.\nLe armate francesi, galvanizzate da Giovanna e comandate da generali del calibro di Jean de Dunois e La Hire, ottennero, nel giro di un anno, una serie di schiaccianti vittorie (tra le quali, la pi\u00f9 importante fu la battaglia di Patay) che aprirono la strada di Reims a Carlo, ove fu incoronato col nome di Carlo VII (17 luglio 1429). Bedford, riparatosi nel frattempo a Parigi, pens\u00f2 di far venire in Francia il giovane Enrico: bisognava dimostrare che Enrico, non Carlo, fosse il legittimo sovrano di Francia. Il consiglio di reggenza procedette col rito d'incoronazione, elaborato con la precisa finalit\u00e0 di esaltare il potere reale. Il re fanciullo, innanzitutto, fu incoronato re d'Inghilterra nell'Abbazia di Westminster il 6 novembre 1429 dallo zio Enrico Beaufort. Dopo l'incoronazione inglese, si procedette ad organizzare quella francese. Dopo aver varcato la Manica il 23 aprile 1430, Enrico giunse prima a Calais e, dopo una pausa di alcuni mesi, prese residenza a Rouen presso lo zio Bedford. La lentezza con cui il viaggio procedette fu dovuta alle difficolt\u00e0 che gli inglesi stavano affrontando, nel contempo, nella valle della Loira a causa dell'avanzata di Giovanna d'Arco; ci\u00f2 costrinse re Enrico a non mettersi in cammino verso Parigi per questioni di sicurezza e a risiedere nel capoluogo normanno fino al novembre del 1431. Stabilizzatasi momentaneamente la situazione, Enrico pot\u00e9 riprendere il suo viaggio fino a Parigi, ove fu incoronato (sempre da parte di Beaufort) come re di Francia nella Cattedrale di Notre-Dame, il giorno 16 dicembre 1431. Nonostante la duplice incoronazione, il governo inglese non ottenne l'effetto sperato: in primo luogo, perch\u00e9 il luogo tradizionale d'incoronazione dei re di Francia non era Parigi, ma Reims; in secondo luogo, perch\u00e9 l'incoronazione non avvenne per mano del vescovo di Parigi (un francese, quindi), ma sempre per mano di un prelato inglese. Pertanto, risult\u00f2 sicuramente pi\u00f9 prestigiosa l'incoronazione di Carlo rispetto a quella di Enrico VI, avvenuta due anni dopo in una Parigi occupata dagli inglesi.\nL'inizio della catastrofe: Arras e la morte di Bedford.\nSul versante militare, la guerra contro Carlo VII non proseguiva al meglio. Nonostante gli inglesi fossero riusciti a mandare al rogo, con l'accusa di stregoneria, Giovanna d'Arco (Rouen, 30 maggio 1431), le difficolt\u00e0 finanziarie in cui versava il governo inglese e i continui attriti tra i reggenti causarono una rotta definitiva delle sorti belliche nella guerra in Francia. Il disastro politico-militare fu aggravato, per\u00f2, da una serie di altre motivazioni, tra le quali la pi\u00f9 importante fu la scomparsa di Bedford. Questi, che si era recato nel 1434 per reprimere un'insurrezione in Normandia, mor\u00ec improvvisamente nell'autunno dell'anno seguente a Rouen, mentre si stava svolgendo il Congresso di Arras tra borgognoni, francesi e inglesi. La morte di Bedford (preceduta tre anni addietro da quella della moglie) fu una disgrazia per l'Inghilterra: perdeva, nel contempo, il pi\u00f9 abile tra i reggenti. Difatti, all'indomani della sua scomparsa, gli agenti inglesi non furono capaci di evitare che il duca Filippo di Borgogna lasciasse l'alleanza con gli inglesi, permettendo cos\u00ec a Carlo VII di entrare trionfalmente a Parigi nell'aprile del 1436. Se si eccettua la perdita della capitale francese, i territori inglesi in terra di Francia rimasero intatti fino al 1444, con l'inizio delle trattative di pace di Tours.\nI difficili rapporti con la Lega anseatica.\nDurante la reggenza, oltre agli eventi bellici, si segnalarono degli sviluppi nei rapporti commerciali tra Inghilterra e la potente federazione commerciale della Lega anseatica. Inizialmente, Enrico conferm\u00f2 i privilegi dei mercanti anseatici in territorio inglese ma, nel 1431, furono aumentate le tasse di importazione e di esportazione di diversi generi, che la Hansa non accett\u00f2 di buon grado. Seguirono anni difficili, finch\u00e9 nel 1437, per merito del cardinale Beaufort, fu stipulato \"Il secondo trattato di Londra\" che, in cambio della libert\u00e0 per i mercanti inglesi di commerciare in tutte le citt\u00e0 anseatiche, prevedeva il ripristino di tutti i privilegi per i mercanti anseatici esentati da tutti i diritti non menzionati nella \"Charta Mercatoria\" del 1303. Nonostante le buone intenzioni, gli attacchi inglesi al naviglio anseatico continuarono, i mercanti inglesi nei porti anseatici non furono favoriti nei loro commerci e i prodotti inglesi venivano boicottati.\nIl governo personale di Enrico (1437-1453).\nL'ultima fase della guerra.\nIl sopravvento del partito pacifista.\nEnrico impugn\u00f2 le redini del paese quando fu proclamato maggiorenne il 13 novembre 1437, il medesimo anno in cui mor\u00ec sua madre Caterina. Divenuto adulto, Enrico VI si dimostr\u00f2 profondamente diverso dal padre: era infatti pi\u00f9 votato alla spiritualit\u00e0, privo di quella saggezza mondana necessaria per governare e tutt'altro che abile politico e militare. Enrico, col tempo, permise alla sua corte di essere dominata da pochi favoriti e il partito pacifista (che era a favore della fine della guerra in Francia) prese rapidamente il sopravvento, mentre le voci di Riccardo di York e di Gloucester, esponenti di punta della fazione bellicista, furono relegate ai margini e generalmente ignorate. Nel contempo, il cardinale Beaufort prima e William de la Pole (marchese di Suffolk, all'epoca, e poi elevato al rango di duca nel 1448) poi, convinsero il re che la via migliore per mantenere il controllo dei territori che governava in Francia fosse quella di ottenere la pace con la Francia. Si ricorse a vari espedienti per ottenere tale obiettivo: nel giugno 1439 (incontri di Gravelines), si cerc\u00f2 attraverso Isabella di Borgogna, moglie del duca Filippo, di arrivare a un accordo tra le due parti, ma senza successo. Si tent\u00f2 un nuovo approccio diplomatico nel 1440, quando il cardinale Beaufort liber\u00f2 il duca Carlo d'Orl\u00e9ans (prigioniero in Inghilterra dal 1415) per indurre i francesi ad intavolare dei negoziati, ma anche questo tentativo fall\u00ec come il precedente.\nLa tregua di Tours e Margherita d'Angi\u00f2 (1444-1445).\nIl 20 maggio 1444, il marchese di Suffolk guid\u00f2 un'ambasceria in Francia e ottenne una tregua di due anni (Tregua di Tours) rafforzata dal matrimonio di Enrico con la nipote di Carlo VII, Margherita d'Angi\u00f2. Enrico acconsent\u00ec, specialmente quando sent\u00ec i racconti sulla bellezza della donna, e invi\u00f2 Suffolk a negoziare con il monarca francese. Quest'ultimo approv\u00f2 il matrimonio, a condizione che egli non dovesse preoccuparsi della dote prevista, ricevendo per buona misura in cambio i territori del Maine e dell'Anjou dagli inglesi. Tali condizioni furono accettate, ma della cessione dei predetti territori, il parlamento inglese fu tenuto all'oscuro, in quanto avrebbe respinto sicuramente la proposta regia. Il matrimonio avvenne il 22 aprile del 1445 e Margherita sembr\u00f2 integrarsi fin da subito con la personalit\u00e0 del consorte: la principessa francese, infatti, nonostante avesse solo 16 anni, era pronta a prendere delle decisioni e dimostrava capacit\u00e0 di comando, laddove Enrico si rivelava completamente inetto. Si giunse quindi alla spinosa questione del Maine e dell'Anjou: Enrico, intenzionato a concludere un conflitto del quale non sentiva il motivo e mosso dalla volont\u00e0 di rispettare la parola data, annunci\u00f2 pubblicamente ci\u00f2 di cui era stato tenuto all'oscuro il parlamento. Quest'ultimo, logicamente, reag\u00ec molto negativamente, determinando uno stallo nelle trattative con Carlo VII e concentrando l'odio su Suffolk.\nLa morte di Gloucester (1447).\nMentre il governo inglese temporeggiava con i francesi e cercava di placare gli animi dei parlamentari, nel 1447 il re, la regina ed i loro fidi (Suffolk, il conte di Somerset Edmund Beaufort, ed il cardinale Beaufort) convocarono Gloucester davanti al parlamento, a Bury St Edmunds (18 febbraio) con l'accusa di tradimento. Gloucester mor\u00ec in prigionia, non si sa se per cause naturali o per mano assassina. La morte di Gloucester lasci\u00f2 York come apparente erede di Enrico, ma quest'ultimo non lo riconobbe mai ufficialmente e York continu\u00f2 ad essere escluso dalla corte, essendo stato \"bandito\" a governare l'Irlanda, mentre Enrico e Margherita appoggiarono Suffolk e Edmund Beaufort, che nel frattempo era stato elevato alla dignit\u00e0 di duca (un titolo normalmente riservato ai parenti stretti del sovrano), divenendo il secondo duca di Somerset.\nLa perdita della Normandia e della Guascogna (1449-1453).\nL'inadempimento delle clausole del trattato di Tours causarono la ripresa delle ostilit\u00e0 fra le due nazioni gi\u00e0 a partire dal 1447. I continui tentennamenti di Enrico e l'approvazione, da parte del parlamento, di inviare un corpo d'armata sotto la guida del marchese di Dorset nel febbraio di quell'anno ruppero la tregua. L'iniziativa politica non pot\u00e9 essere pi\u00f9 infelice, in quanto la Francia nel frattempo si era riorganizzata militarmente, mentre l'Inghilterra cominciava a manifestare i primi segni dell'anarchia che la sconvolgeranno da l\u00ec a pochi anni dopo. Difatti, il 16 marzo del 1448 Le Mans, capoluogo del Maine, si arrese davanti alle armate di Carlo VII, relegando gli inglesi al solo ducato di Normandia e alla Guascogna. Come il Maine, la Normandia capitol\u00f2 in pochissimo tempo, a causa del mancato rafforzamento militare da parte di Enrico: il 26 ottobre 1449, con velocit\u00e0 fulminea, gli inglesi persero Rouen. Dopo la battaglia di Formigny del 14 aprile 1450, l'intera Normandia conquistata trent'anni prima da Enrico V ripass\u00f2 cos\u00ec nelle mani dei francesi. Poco pi\u00f9 di due anni dopo, nel 1453, tocc\u00f2 la stessa sorte all'Aquitania, finora quasi mai teatro di eventi bellici. Il Ducato di Aquitania, posseduto sin dai tempi di Enrico II di Inghilterra, era profondamente legato all'Inghilterra da vincoli di natura commerciale: la borghesia di Bordeaux avrebbe perso il suo pi\u00f9 importante cliente di vini, visti i fiorenti traffici con Londra, e la stessa nobilt\u00e0 guascone si sentiva legata da vincoli di fedelt\u00e0 pi\u00f9 alla corona inglese che a quella francese. Nonostante la tenacia sia degli stessi guasconi che del contingente militare inglese, anche i possedimenti nella Francia meridionale andarono persi nella battaglia di Castillon del 17 luglio, durante la quale mor\u00ec il veterano militare John Talbot. Nel 1453, dell'antico impero angioino, rimaneva soltanto il porto di Calais.\nLa caduta in disgrazia di Suffolk (1450).\nMentre si consumava la tragedia della guerra in Francia, i sovrani videro la caduta e la tragica fine del loro alleato, il duca di Suffolk. Nel 1449, dopo la caduta di Rouen, il parlamento prese posizione contro l'influente cortigiano, il pi\u00f9 malvisto tra i seguaci del re e considerato un traditore per le cessioni territoriali proposte a Tour. Pertanto, nel 1450, fu rinchiuso nella Torre di Londra per essere processato. Alla fine fu raggiunto un compromesso, Suffolk non venne giudicato, ma Enrico fu costretto ad esiliarlo per cinque anni. Uscito dalla torre, de la Pole, il 1\u00ba maggio si imbarc\u00f2 per Calais, ma la nave su cui era imbarcato fu intercettata nel canale della Manica da una nave reale ribelle e il duca fu assassinato.\nLe conseguenze del conflitto.\nL'instabilit\u00e0 interna e la rivolta di Jack Cade (1450).\nLa debolezza del sovrano, la divisione in fazioni e il disastro bellico contribuirono allo sfacelo della legge e dell'ordine, alla corruzione e alla crisi economica. I reduci inglesi, spesso senza paga, aumentarono il senso di anomia che vigeva nelle contee meridionali d'Inghilterra, e l'irlandese Jack Cade, forse in accordo con Riccardo di York, guid\u00f2 una ribellione nel Kent con l'appellativo di \"John Mortimer\" a partire dalla primavera del 1450. Il 18 giugno del medesimo anno, ventimila ribelli guidati da Cade si concentrano presso la citt\u00e0 di Blackheath, a sud-est della capitale. Ai rivoltosi, in gran parte contadini, si un\u00ec una parte della cittadinanza di Londra e, soprattutto, un buon numero di soldati e marinai inglesi di ritorno dalla Francia, raddoppiandone il numero. Enrico, dimostrando un'insolita energia nel gestire il potere, si rec\u00f2 a Londra con un esercito per schiacciare la ribellione e, lasciato a Greenwich il grosso delle sue truppe, con l'avanguardia incontr\u00f2 i ribelli a Sevenoaks. Le forze reali, per\u00f2, si sollevarono anch'esse, lasciando sguarnita la capitale e permettendo cos\u00ec a Cade di impossessarsi del ponte della Torre di Londra. Entrato in citt\u00e0, Cade stabil\u00ec la sua residenza alla locanda del Cervo Bianco (che era stato il simbolo del deposto Riccardo II) a Southwark. Durante la notte parte delle truppe reali rimaste fedeli alla causa lancasteriana, riorganizzatesi nella Torre di Londra, diedero l'assalto al ponte ma, alla fine, dovettero ritirarsi nelle postazioni originarie; i ribelli si impossessarono, cos\u00ec, della citt\u00e0. La fine dei torbidi fu dovuta, in gran parte, alla diplomazia del Lord Cancelliere, l'arcivescovo John Kemp, il quale convinse Cade a porre fine alla rivolta. Queste trattative si svolsero l'8 luglio 1450, durante le quali l'arcivescovo concesse il perdono reale a tutti coloro che avrebbero abbandonato le armi. Cade, intimorito dal precipitare della situazione, tent\u00f2 di fuggire nel Sussex, ma fu catturato il 12 luglio ad Heathfield, morendo poco dopo per le ferite ricevute. La rivolta non port\u00f2 a risultati concreti, ma l'evento serv\u00ec ad esternare i sentimenti di malcontento che stavano infervorando gli animi.\nLa follia di Enrico e la reggenza di York (1453-1454).\nTra il luglio e l'agosto del 1453, non appena giunse la notizia della sconfitta di Castillon e la perdita dei possedimenti francesi, Enrico sub\u00ec un crollo psico-fisico che perdur\u00f2 ben 17 mesi. Neanche la nascita del suo erede al trono, Edoardo di Lancaster (1453-1471), riusc\u00ec a rinsanirlo dallo stato catatonico e di demenza in cui era caduto: non era pi\u00f9 neanche in grado di riconoscere n\u00e9 chi gli stava intorno, n\u00e9 s\u00e9 stesso. La regina Margherita, constatata l'incapacit\u00e0 del re d'intendere e di volere, chiese per s\u00e9 la reggenza, ma il 3 aprile 1454 fu Riccardo di York ad essere nominato \"Lord Protector\", ottenendo finalmente la posizione di peso che da tanto tempo desiderava. Riccardo pot\u00e9 cos\u00ec procedere alle sue vendette personali: dopo aver rafforzato la sua posizione alleandosi con il nipote Richard Neville, XVI conte di Warwick, il duca di York escluse la regina dal governo e imprigion\u00f2 Somerset nella Torre di Londra per essere giudicato. Solamente il pronto intervento della regina imped\u00ec il processo intentato contro il suo favorito. Oltre a queste faide interne, Riccardo di York fu impegnato nell'affrontare il problema delle spese del governo e il difficile risanamento interno del reame dopo la disastrosa conclusione della guerra in Francia. Il governo personale del Lord Protettore si interruppe il giorno di Natale del 1454, allorch\u00e9 il re si riprese dalla sua malattia. Immediatamente Somerset riprese la sua posizione di prestigio nella corte, mentre York fu nuovamente isolato grazie all'alleanza stretta da Somerset con Henry Percy, conte di Northumberland.\nLa guerra delle due rose.\nDal 1455 al 1461.\nLa contesa dinastica.\nYork e Warwick, pertanto, decisero di riprendere in mano il potere perso in seguito alla guarigione del re. Entrati apertamente in conflitto con il vero leader della causa reale, la regina Margherita, i due uomini raccolsero intorno a loro una serie di nobili insoddisfatti della piega presa dagli eventi e York, sentendosi forte della sua posizione, reclam\u00f2 il trono in quanto discendente diretto del secondogenito di Edoardo III (1327-1377), Lionello duca di Clarence. Infatti, Enrico IV di Lancaster, il fondatore dell'attuale dinastia, era figlio di Giovanni di Gaunt, che era il terzogenito di Edoardo. Pertanto, Riccardo di York reclam\u00f2 per s\u00e9 il trono in quanto discendente pi\u00f9 diretto dell'ultimo sovrano plantageneto, Riccardo II.\nDa St. Albans a Towton: l'ascesa degli York.\nLe ostilit\u00e0 si aprirono nella primavera del 1455, quando York e i suoi fautori raccolsero delle truppe, marciarono su Londra e alla fine di maggio, entrati in citt\u00e0, sconfissero le truppe reali (il 22 maggio 1455 nella prima battaglia di St Albans), comandate da Somerset che, durante la battaglia, perse la vita. Enrico VI, di fatto prigioniero, fu confermato re dal parlamento, ma \"de facto\" privato di tutti i poteri. In novembre, per di pi\u00f9, il re ebbe una ricaduta e Riccardo di York fu nominato per la seconda volta \"Lord Protector\" il 19 dello stesso mese.\nRispetto alla prima crisi, la seconda fu di pi\u00f9 breve durata: Enrico infatti, il 26 febbraio 1456, si ristabil\u00ec. Pur tenendo York come consigliere, il rapporto tra l'instabile sovrano e il potente duca di York fu sempre meno amichevole ed improntato ad una cordiale ostilit\u00e0. Dopo che il 25 marzo 1458 si tenne una sorta di cerimonia di pacificazione tra la fazione reale e quella yorkista, nell'estate 1459 Riccardo, sempre pi\u00f9 insofferente per la sempre pi\u00f9 crescente ostilit\u00e0 di Margherita nei suoi confronti, si schier\u00f2 definitivamente contro Enrico VI. Nonostante poco dopo fossero stati sconfitti prima a Blore Heath e poi a Ludford Bridge (23 settembre e 12 ottobre), gli yorkisti (riparati momentaneamente in Irlanda) raccolsero le forze rimaste, sbarcarono a Sandwich nel giugno 1460 e, nella battaglia di Northampton (10 luglio 1460), trionfarono sui Lancaster. Conquistata Londra e fatto prigioniero re Enrico, Riccardo convoc\u00f2 in ottobre il parlamento che, dopo avergli negato la corona, lo ricompens\u00f2 nominandolo erede di Enrico al momento della sua morte, eliminando dalla successione il legittimo erede Edoardo di Lancaster. Nel frattempo la regina Margherita, con l'appoggio degli scozzesi, aveva raccolto nel nord un imponente esercito che, riunitosi nello Yorkshire, si avviava verso sud. Riccardo affront\u00f2 i lancasteriani a Wakefield (30 dicembre 1460), ma fu sconfitto e nella battaglia perse la vita. L'eredit\u00e0 di Riccardo fu raccolta dal figlio poco meno che ventenne Edoardo che, dopo essersi riunito alle truppe sconfitte di Warwick, batt\u00e9 alla Battaglia di Mortimer's Cross (2 febbraio 1461) i lancasteriani, aprendosi le porte di Londra (26 febbraio). Enrico fu deposto il 4 marzo 1461 e suo cugino Edoardo fu eletto re per acclamazione divenendo re Edoardo IV di Inghilterra. Edoardo IV insegu\u00ec i lancasteriani e li sconfisse a Towton, il 28 marzo 1461, senza riuscire a catturare Enrico e la regina, i quali riuscirono a fuggire in Scozia.\nLa guerra contro Edoardo e la cattura di Enrico (1461-1470).\nDurante il primo periodo del regno di Edoardo IV, la resistenza dei Lancaster prosegu\u00ec soprattutto sotto la guida della regina Margherita la quale, dopo aver lasciato il marito in Scozia, si rec\u00f2 dal cugino Luigi XI di Francia, ottenendo da lui un piccolo contingente armato guidato da Pierre de Br\u00e9z\u00e9. Forte di queste truppe francesi, Margherita si rec\u00f2 nelle contee settentrionali dell'Inghilterra e del Galles per fomentare delle rivolte contro Edoardo IV. Enrico, che nel 1464 era rientrato sul suolo inglese per galvanizzare gli animi dei partigiani della causa lancasteriana, fu catturato da Edoardo l'anno successivo, mentre vagava nel Lancashire. Poco dopo, il sovrano Lancaster fu imprigionato nella Torre di Londra, rimanendovi per il successivo quinquennio. L'indomita regina Margherita, invece, riusc\u00ec a riparare ancora in Francia, portandosi addietro il figlio Edoardo; da l\u00ec, form\u00f2 un'alleanza con Richard Neville, Conte di Warwick, che aveva avuto un alterco con Edoardo IV e che da questi era stato sconfitto nella battaglia di Stamford del 1470. Dopo aver fatto sposare sua figlia, Anna, con il Principe di Galles Edoardo, Warwick (e con lui il duca di Clarence, fratello di Edoardo IV con cui aveva avuto una serie di litigi) torn\u00f2 in Inghilterra, costrinse Edoardo a fuggire presso Carlo il Temerario duca di Borgogna, liber\u00f2 Enrico VI e lo rimise sul trono il 13 ottobre 1470, con una fastosa \"reincoronazione\". Da tutti i resoconti dell'epoca, il sovrano risulta letargico ed indifferente, specie mentre Warwick ed i suoi uomini lo facevano sfilare per le strade di Londra come il legittimo re d'Inghilterra.\nIl breve ritorno dei Lancaster (1470-1471).\nIl ritorno in auge di Enrico fu destinato a durare molto poco. Nell'arco di pochi mesi, difatti, Warwick incautamente si schier\u00f2 dalla parte di Luigi XI nella guerra contro il ducato di Borgogna, sperando di ottenere in cambio le ricche regioni olandesi e fiamminghe. Carlo il Temerario, che inizialmente si era dimostrato ostile ad Edoardo, reag\u00ec fornendogli l'aiuto necessario per riprendersi il trono con la forza. Questi, dopo aver occupato Londra, batt\u00e9 severamente le truppe del Warwick a Barnet (11 aprile), uccidendolo. Nell'ultimo, disperato tentativo di frenare l'avanzata di Edoardo IV, Margherita e il giovane Edoardo di Lancaster affrontarono il nemico nella battaglia di Tewkesbury del 4 maggio 1471: Margherita riusc\u00ec a fuggire, ma il figlio diciassettenne vi trov\u00f2 la morte.\nLa morte di Enrico VI.\nEnrico VI fu rinchiuso nuovamente nella Torre di Londra, dove fu assassinato nella notte tra il 21 e il 22 maggio 1471. Il sovrano inglese fu dapprima sepolto nell'abbazia di Chertsey, poi nel 1484 il suo corpo fu trasferito nella Saint George's Chapel del castello di Windsor per volere di Riccardo III, ove riposa tuttora.\nLa figura di Enrico VI.\nIl re santo.\nLa figura di Enrico VI come re \u00e8 meglio sintetizzabile in quella di uomo devoto, indeciso e facilmente influenzabile e, qualche tempo dopo l'ascesa al trono, di persona seriamente instabile di mente. Fu premuroso e generoso verso coloro di cui si prendeva cura (compresi i fratellastri Edmund e Jasper Tudor), regalando terre e titoli ai suoi consiglieri e amici. Enrico era un sincero e devoto cristiano, pi\u00f9 un monaco che un sovrano: evit\u00f2 i pomposi simboli del suo ruolo, preferendo abiti semplici, era estremamente pudico, tanto da rifiutare con orrore l'idea del sesso, pregava incessantemente, aborriva la violenza, mai mandando a morte qualcuno in suo nome, ed era prodigo nell'aiutare i poveri e i bisognosi, arrivando ad essere parco a tavola perch\u00e9 gli avanzi fossero dati in elemosina.\nBuona parte della virtuosa condotta di Enrico \u00e8 stata tramandata ai posteri dal \"Collectarium mansuetudinum et bonorum morum regis Enrici VI\", del monaco certosino John Blackman, che provvide a delineare i tratti del carattere poc'anzi delineati. La trattazione latina del Blackman, nei secoli successivi, \u00e8 stata tradotta in inglese, di cui il passo sotto citato ne \u00e8 una prova:\nSe Enrico fosse vissuto in un contesto storico-politico pi\u00f9 calmo, avrebbe sicuramente lasciato una migliore immagine di s\u00e9 nella storia inglese. Uomo tranquillo e pieno di buone intenzioni, Enrico non aveva la stoffa del politico e del generale come il padre, lasciandosi guidare da politicanti e uomini d'arme improvvisati. Appassionato della lettura e dello studio, non dimostr\u00f2 alcuna inclinazione nel guidare in battaglia il suo Paese; ci\u00f2 pu\u00f2 apparire ironico, se si considera che il suo regno fu uno dei pi\u00f9 sanguinosi della storia inglese.\nIl culto popolare.\nPer l'animo caritatevole e la sua grande fede in Dio, fin dall'indomani della sua morte Enrico fu acclamato come santo da parte del popolo: gli venivano attribuiti alcuni miracoli, tra cui la capacit\u00e0 di guarire dal mal di testa. Nonostante i tentativi, da parte di Edoardo IV, di frenare la devozione verso il suo ex rivale, il popolo continu\u00f2 a venerarne la memoria. Enrico VII Tudor (1485-1509), nipote di Enrico VI, favor\u00ec immensamente la devozione del suo predecessore presso il popolo, col fine di legittimare la sua ascesa al trono. Difatti, Enrico tent\u00f2 di canonizzare il suo avo. Non volendo arrendersi davanti al diniego papale, il primo sovrano Tudor coltiv\u00f2 la memoria di Enrico VI attraverso la fondazione della \"Henry VII Chapel\" nell'abbazia di Westminster. La memoria di Enrico non si conserv\u00f2, a causa della Riforma Anglicana patrocinata da Enrico VIII, quando la venerazione per i santi fu considerata idolatria. Nonostante ci\u00f2, i prevosti di Eton e Cambridge, nell'anniversario del suo assassinio, si recano alla Torre di Londra per deporre gigli e rose in segno di ringraziamento per l'alto patronato del sovrano Lancaster verso le loro istituzioni.\nIl re folle.\nLa figura di Enrico VI \u00e8 associata anche alla debilitante malattia mentale che inizi\u00f2 ad affliggerlo a partire dal 1453, quando aveva poco pi\u00f9 di trent'anni. Grazie allo sviluppo della psichiatria, gli esperti (Steve Farrar, per esempio) concordano sul fatto che il sovrano soffrisse di quella malattia mentale ereditata a sua volta dal nonno materno Carlo VI di Francia, da alcuni individuata come una grave forma di schizofrenia. In base ai sintomi psicotici riportati dalle cronache, gli storici propendono nell'individuarne la causa immediata sicuramente al grande stress accumulato negli ultimi anni, sia per l'instabilit\u00e0 interna sia per le difficolt\u00e0 crescenti in Francia, ma individuano nella madre del re, Caterina, la portatrice sana della tara genetica. Come l'avo, infatti, Enrico manifest\u00f2 i primi segni clinici in et\u00e0 relativamente giovane, palesando uno stato catatonico, caratterizzato da amnesia e da disturbi dissociativi, al punto da non riuscire neanche a rendersi conto della nascita del figlio Edoardo, avvenuta durante la sua malattia:\nL'amore per l'istruzione e la cultura.\nGeneroso mecenate, Enrico elarg\u00ec laute sovvenzioni sia alla fondazione dell'Eton College (nell'atto di fondazione chiamato \"the College Roiall of oure Ladie of Eton beside Windesor\") vicino a Windsor, per l'istruzione di 70 studenti di umili origini, sia per il college di Cambridge, dove potevano continuare gli studi. Il re stesso pos\u00f2 la prima pietra del college il 2 aprile 1441. Lui stesso fu educato (talvolta con estrema severit\u00e0) da Richard Beauchamp, conte di Warwick, in letteratura, lingue e religione, dimostrando di possedere una notevole intelligenza e predisposizione per le arti liberali. Continuando il patrocinio architetturale di Enrico V di Inghilterra, commission\u00f2 opere generalmente consistenti in grandi chiese in stile tardo gotico (ingannevolmente definite \"cappelle\"), con annesse delle fondazioni monastiche e/o di istruzione. Infine, sotto il suo regno, visse e mor\u00ec il poeta John Lydgate (1370-1450 ca), la principale figura letteraria inglese tra Chaucer e Tommaso Moro.\nFamiglia e discendenza.\nEnrico VI spos\u00f2 Margherita d'Angi\u00f2, figlia di Renato d'Angi\u00f2 e di Isabella di Lorena, quindi nipote di Carlo VII di Francia. Margherita diede a Enrico un figlio: Edoardo di Lancaster (1453-1471). Riguardo alla paternit\u00e0 di Enrico, gi\u00e0 all'indomani della nascita del principe di Galles erano stati mossi parecchi dubbi. Vari pettegolezzi sostenevano che Edoardo fosse figlio di Margherita e di Somerset, dicerie rafforzate da quanto lo stesso Enrico ebbe a pronunciare quando, dopo aver recuperato la sanit\u00e0 mentale nel Natale del 1454, scopr\u00ec di essere padre:\nEnrico ebbe due fratellastri, Edmondo e Jasper Tudor, figli del secondo matrimonio della madre con il suo paggio gallese Owen Tudor, a cui fu concesso successivamente il titolo di conte.\nEnrico VI nella cultura.\nShakespeare.\nNell'ultimo decennio del XVI secolo, William Shakespeare scrisse una trilogia teatrale sulla vita di Enrico VI: \"Enrico VI, parte I\", \"Enrico VI, parte II\" e \"Enrico VI, parte III\". Ricostruita esattamente dal punto di vista storico, il dramma espone la personalit\u00e0 di Enrico VI indagandone a fondo l'animo tormentato, complessato, proteso a trovare quella pace che il destino non gli ha potuto donare, come il drammaturgo inglese espose drammaticamente in questo monologo:\nUcciso poi da Riccardo III nella Torre di Londra, il monarca Lancaster riapparir\u00e0 come un fantasma nel \"Riccardo III\" alla vigilia della battaglia di Bosworth Field, durante il sonno dell'ultimo sovrano York. Insieme agli spiriti di Edoardo di Lancaster, di Giorgio di Clarence e altri, Enrico maledice il suo assassino, augurandogli la disperazione e la morte.\nNel cinema.\nNel cinema, Enrico VI apparve per la prima volta in \"The Tower of London\" (1939), film ove il sovrano \u00e8 interpretato da Miles Mander. Nel corso del XX secolo, il sovrano Lancaster apparve pi\u00f9 volte nei vari adattamenti televisivi delle opere shakespeariane, venendo interpretato da Terry Scully, Peter Benson, Paul Brennen e David Shelley."}
{"id": "207314", "revid": "2039709", "url": "https://it.wikipedia.org/wiki?curid=207314", "title": "Alleghe Hockey", "text": "LAlleghe Hockey, gi\u00e0 Hockey Club Monte Civetta Alleghe, \u00e8 una squadra di hockey su ghiaccio di Alleghe.\nStoria.\nLa societ\u00e0 fu fondata nel 1933 mentre l'esordio in un campionato avverr\u00e0 nel 1945. Nel 1956 la societ\u00e0 fu sciolta, ma subito rifondata con il nuovo nome di HC Monte Civetta Alleghe. Dopo poche stagioni torner\u00e0 alla denominazione originale.\nI colori storici dell'Alleghe Hockey sono il bianco e il rosso.\nNel campionato italiano i migliori piazzamenti sono due secondi posti nel 1984/85 dietro al Bolzano e nel 2001/02 dietro ai Vipers Milano.\nNella stagione 2004/05 le \"civette\" si erano invece salvate ai play-out, sconfiggendo per 4-0 il Torino nella serie. Quell'anno, con la NHL ferma, il campionato italiano si era arricchito di molti giocatori di talento provenienti dal campionato nordamericano e l'Alleghe era stata una delle squadre che meno riusc\u00ec ad approfittare dell'occasione: approd\u00f2 in biancorosso (solamente per una parte di stagione, prima di spostarsi in AHL ai Manchester Monarchs) il solo Jason Holland.\nLa compagine agordina \u00e8 arrivata poi per tre volte in finale di Coppa Italia: la prima volta nell'edizione del 1991 (sconfitta per un solo gol di scarto nel doppio confronto giocato con l'Asiago), poi nel 2007/08 (battuta per 4-1 dal Pontebba) e la terza volta nel 2012/13 (sconfitta per 7-3 ad opera del Valpellice). Tutte e tre le sfidanti vinsero il primo trofeo della loro storia proprio in queste finali.\nL'unico trofeo vinto dall'Alleghe \u00e8 invece l'Alpenliga del 1993.\nNelle stagioni 2006/07 e 2007/08 la seconda squadra si \u00e8 aggiudicata il titolo nazionale del campionato di serie C under 26 (titolo vinto anche dall'Amatori Agordino nel 2004/05: dalla stagione 2006-2007 la squadra, che gi\u00e0 di fatto era la seconda squadra dell'Alleghe, ha cambiato nome e sede di gioco, passando dal \"Guadagnini\" di Agordo al \"De Toni\" di Alleghe).\nDopo 47 campionati consecutivi disputati in serie A, a causa della mancanza di sponsor di rilievo nella stagione 2013-2014 la societ\u00e0 non si iscrive al massimo torneo nazionale n\u00e9 partecipa alla INL (dove si erano iscritte alcune squadre che uscivano dalla A2) disputando invece la nuova Serie B, la ex serie C (terzo livello del campionato italiano, che in seguito vincer\u00e0) e diviene farm-team del Fassa. A seguito della riforma dei campionati, l'anno successivo la serie B diviene seconda serie del torneo, dove l'Alleghe si iscrive non riuscendo nemmeno per questa stagione ad iscriversi alla serie A e rimanendo farm-team dell'altro club ladino. Raggiunge anche in questa stagione la finale playoff, che, come l'anno precedente gioca e vince contro l'SC Auer Ora, portando cos\u00ec a 4 i titoli di campione nazionale di serie B, titolo che vince immediatamente dopo la vittoria del campionato di serie C e ricalcando cos\u00ec l'impresa ottenuta 45 anni prima.\nPalaghiaccio.\nLo stadio del ghiaccio Alvise De Toni \u00e8 il palaghiaccio di Alleghe (BL) dove si svolgono gli incontri della squadra. Ha una capienza di circa 2.500 spettatori, distribuiti su due gradinate ed una curva. La struttura, costruita nel 1975, \u00e8 stata modificata pi\u00f9 volte; la copertura, realizzata per la XII Universiade invernale, \u00e8 del 1984 mentre al 2006 \u00e8 datato l'ultimo ammodernamento con la chiusura delle pareti, il rifacimento di gradinate ed accesso e la creazione della adiacente sala congressi di 188 posti gestita dal comune di Alleghe.\nSezione femminile.\nNel 2014 \u00e8 nata la sezione femminile, Alleghe Hockey Girls, iscritta al massimo campionato, che ha vinto per la prima volta al termine della stagione 2018-2019."}
{"id": "207316", "revid": "4106", "url": "https://it.wikipedia.org/wiki?curid=207316", "title": "Neuville-aux-Bois (Marna)", "text": ""}
{"id": "207317", "revid": "6923", "url": "https://it.wikipedia.org/wiki?curid=207317", "title": "Ghetto di Venezia", "text": "Il Ghetto era il quartiere di Venezia dove gli ebrei erano obbligati a risiedere durante il periodo della Repubblica di Venezia, a partire dal 1516. Si trova nel sestiere di Cannaregio, \u00e8 rimasto il fulcro della comunit\u00e0 ebraica di Venezia ed \u00e8 sede di sinagoghe e di altre istituzioni religiose.\nIn epoca medievale, il Ghetto era la zona della citt\u00e0 dove si concentravano le pubbliche fonderie e solo a partire dal 1516 fu destinato a residenza obbligatoria per gli ebrei. Da qui \u00e8 derivato poi il nome comune \"ghetto\" per indicare un quartiere ebraico e, in senso ancora pi\u00f9 ampio, un rione in cui si concentrano le minoranze socialmente escluse di una comunit\u00e0.\nEtimologia.\nEsistono quattro ipotesi riguardo all'etimologia della parola \"ghetto\" (\"gh\u00e8to\" in dialetto veneziano):\nNel 2009, l'etimologista Anatoly Liberman ha dichiarato che le quattro ipotesi sono sostanzialmente speculative, suggerendo che la seconda \u00e8 a suo parere la pi\u00f9 attendibile.\nIl toponimo potrebbe per\u00f2 derivare anche dal verbo \"ghettare\", cio\u00e8 \"affinare il metallo con la \"ghetta\"\" (il diossido di piombo), parallelo a \"gettare\" \"fondere i metalli\". Sembra quindi priva di fondamento l'ipotesi etimologica che avvicina \"ghetto\" all'ebraico \"g\u0113t\" \"scritta di divorzio\", dato che il toponimo si \u00e8 radicato ben prima dell'arrivo della comunit\u00e0 ebraica, pur potendo questa accezione della lingua ebraica giustificarne la permanenza e diffusione anche dopo l'insediamento ebraico. Con il termine \"gheto\" in dialetto veneziano s'intendeva la \"colata di metallo fuso\", operazione che avveniva proprio in prossimit\u00e0 dell'insediamento ebraico. Il passaggio da \"geto\" a \"ghetto\" lo si deve agli ebrei di lingua tedesca per i quali il \"ge\" si pronuncia \"ghe\".\nStoria.\nI primi nuclei della comunit\u00e0 ebraica di Venezia sono attestati gi\u00e0 prima dell'anno mille ma sino al tardo Trecento non vi fu un insediamento consistente e stabile. Sino all'istituzione del ghetto gli ebrei, pur sottoposti a varie restrizioni, potevano vivere in qualsiasi luogo della citt\u00e0.\nL'area dove sorse pi\u00f9 tardi il quartiere ebraico fu denominata \"Ghetto\" almeno dagli inizi del XIV secolo, poich\u00e9 vi si trovavano le fonderie pubbliche per la fabbricazione delle bombarde. Gi\u00e0 allora questi spazi erano distinti in due parti, dette rispettivamente Ghetto Vecchio e Ghetto Nuovo.\nVerso l'inizio del Quattrocento le fonderie smisero di funzionare e l'area del Ghetto Nuovo fu affidata ai fratelli Da Brolo, che intendevano edificarvi un complesso residenziale, comprendente venticinque case da affittare e una chiesa. Attorno al 1460 insorse un litigio tra le parrocchie di San Geremia e San Marcuola attorno alla pertinenza ecclesiastica del nuovo quartiere. Alla fine il progetto fu abbandonato e l'area rimase disabitata per diversi decenni. A questo periodo risalgono i tre pozzi al centro del Campo del Ghetto Novo, recanti lo stemma dei Da Brolo.\nIstituzione del quartiere ebraico.\nA Venezia esisteva gi\u00e0 qualcosa di simile al futuro ghetto perch\u00e9 dal XIII secolo presso il fondaco dei tedeschi era presente un singolo edificio, ancora esistente ai piedi del Ponte di Rialto), in cui i mercanti chiamati tedeschi, provenienti dall'Europa centrale come ungheresi e boemi, venivano rinchiusi di notte. Anche gli Ottomani avevano un fondaco, dove vivevano appartati, con un loro luogo di culto e un hammam.\nTra il XIII e il XVI secolo, in tutta l'Europa gli ebrei vennero perseguitati e cacciati (dall'Inghilterra nel 1290, dalla Francia nel 1394, da molte citt\u00e0 tedesche nel 1470, dalla Spagna nel 1492, dal Portogallo nel 1497) e molti di loro trovarono rifugio proprio a Venezia. Una nuova ondata di arrivi si ebbe all'inizio del Cinquecento, quando gli sconvolgimenti della guerra della Lega di Cambrai portarono numerosi ebrei a riversarsi dalla terraferma alla laguna.\nNel XVI secolo.\nNel corso del Cinquecento vennero edificate varie sinagoghe, una per ogni gruppo di omogenea provenienza. Cos\u00ec sorsero la Scuola Grande Tedesca, la Scuola Canton (rito ashkenazita), la Scola Levantina, la Scola Spagnola (di rito Sefardita) e la Scola Italiana di rito italiano. Gli edifici costituiscono tuttora un complesso architettonico di grande interesse.\nVia via la comunit\u00e0 si consolidava economicamente ed era ricca di fermenti culturali. Agli ebrei ashkenaziti il governo veneziano concesse quale occupazione, oltre all'esercizio della medicina e alla strazzeria (vendita di merce usata), il mestiere di prestatori di denaro, cio\u00e8 di fatto un'attivit\u00e0 creditizia che ai cristiani era impedita da motivi religiosi, in quanto si riteneva contrario alla morale lucrare interessi su somme date a pegno. Rimangono numerosissime testimonianze letterarie ed epistolari di questa attivit\u00e0, in quanto andare in ghetto a contrarre un prestito o a riscattare degli oggetti tenuti per garanzia faceva parte degli usi abituali. Le attivit\u00e0 di prestito su pegno avvenivano in deroga al divieto corrente della pratica del prestito contro interessi, ed \u00e8 ricordato anche nel \"Mercante di Venezia\" di Shakespeare.\nQuesta crescita esponenziale della comunit\u00e0 ebraica dest\u00f2 sospetti e preoccupazioni da parte dei residenti cristiani. In citt\u00e0 cresceva il pessimismo, dovuto ai tracolli militari degli anni precedenti, e soprattutto i predicatori francescani ribadivano continuamente la necessit\u00e0 di limitare la libert\u00e0 degli ebrei per riottenere il favore di Dio. L'isolamento di coloro che negavano la divinit\u00e0 di Ges\u00f9 veniva visto come una sorta di rito di espiazione. Il 20 marzo 1516, Zaccaria Dolfin, nel Collegio dei Savi, attacc\u00f2 duramente gli ebrei e chiese che venissero confinati nel Ghetto Nuovo. Il 29 marzo 1516 il Senato, con la maggioranza schiacciante di 130 s\u00ec e 44 no, mise mano alla questione, stabilendo che tutti gli ebrei dovessero obbligatoriamente risiedere nella localit\u00e0 del Ghetto Nuovo. Nacque cos\u00ec un'istituzione, che verr\u00e0 poi ampiamente applicata anche nel resto d'Europa. La legge stabiliva che \"Li Giudei debbano tutti abitar unidi in la Corte de Case, che sono in ghetto appresso San Girolamo\".\nTutto ci\u00f2 non imped\u00ec la crescita demografica della comunit\u00e0, favorita anche da consistenti ondate immigratorie da tutta l'Europa. Per ricavare un numero sufficiente di alloggi si dovette provvedere all'espansione in verticale degli edifici; tutt'oggi le costruzioni del Ghetto, caso unico a Venezia, si caratterizzano per la notevole altezza, sino ad otto piani. Ciononostante, le autorit\u00e0 veneziane si trovarono costrette, in due occasioni, ad ampliare il Ghetto Nuovo: nel 1541 venne aggiunto il Ghetto Vecchio, concesso ai cosiddetti ebrei Levantini, giunti dalla penisola Iberica e dall'impero Ottomano; nel 1633 venne aperto il Ghetto Novissimo, una piccola area a est del Ghetto Nuovo, composta da appena due calli. Anche queste aree dovettero essere provvedute di ingressi sorvegliati.\nLa vita economica e la legge veneziana.\nConformemente al Concilio Lateranense IV, alla comunit\u00e0 ebraica di Venezia era fatto obbligo di portare segni distintivi cuciti sulle vesti, come la \"O\" gialla, sostituita dal 1496 con il berretto giallo e, talvolta, con il \"privilegio del cappel nero\", riservato ai rinomatissimi medici israeliti, come David de Pomis, Giacobbe Mantino e Marco Cal\u00f2. Erano garantite la protezione in caso di guerra, la libert\u00e0 di culto e di impresa attraverso la gestione del Banco dei pegni ad un tasso di interesse massimo fissato per legge, variabile dal 5% al 10% e controllato da un rappresentato della Repubblica.\nI tre principali Banchi dei Pegni sopravvissero fino al 1797, prendevano nome in base al colore delle note-da-banco rilasciate, parallela a quella dei tipografi-stampatori del cinquecento veneto, bandita dall'anno 1566. Agli Ebrei era vietata l'iscrizione alle corporazioni delle Arti e Mestieri, e il decreto del Senato Veneziano (2 aprile 1566) consent\u00ec l'apertura d cinque banchi dei pegni con una riserva di deposito in 5.000 ducati veneziani ad un interesse massimo del 10% e con un orizzonte temporale massimo di cinque anni, disponendo la nullit\u00e0 di ogni atto o patto contrario e il divieto di prestito assistito dalla garanzia di armi straniere e alcune merci importate, oggetti sacri, il quinto di un reddito fisso. Alla comunit\u00e0 era consentito l'acquisto del terreno per la sepoltura dei congiunti, la tintoria, la tessitura e il commercio in particolare di oggetti usati di modesto valore (strazzeria).\nLa vita culturale.\nDopo la morte di san Pio V (1504-1572), le strutture autonome della Repubblica e i suoi attriti con il papato resero l'Inquisizione veneziana meno invasiva e opprimente che in qualsiasi altro luogo italiano. Nella zona di confine fra il ghetto e la citt\u00e0 veneziana, furono composte e poi pubblicate assieme nel 1638, due opere fondamentali del Giudaismo, quali: la \"Historia de\u2019 riti Hebraici\" del rabbino Leon Modena (1571\u20131648), e il \"Discorso circa il stato de gl\u2019Hebrei\" del suo allievo e futuro rabbino Simone (Simcha) Luzzatto (1583-1663).\nI patrizi del primo Seicento frequentavano assiduamente il salotto di Sara Coppio Sullam, una delle donne pi\u00f9 colte dell'epoca, autrice di lavori letterari di cui non \u00e8 rimasto alcunch\u00e9.\nIl ghetto era un centro di produzione, di diffusione e di fruizione della cultura ebraico-veneziana, nel quale anche i cristiani si recavano per trovare amuleti e oroscopi, incantesimi, traduzioni illustrate di testi ebraici di magia, astrologia, cabala e alchimia, che facilmente potevano essere stati o arrivare ad essere messi all'Indice dall'Inquisizione.\nNel XVII e XVIII secolo.\nI rapporti della comunit\u00e0 con la Repubblica furono instabili e periodicamente si svolgevano campagne di conversione al cattolicesimo. Chi aderiva cambiava anche nome, assumendo quello di chi lo aveva indotto a mutare la propria fede religiosa, spesso un membro dell'aristocrazia.\nCon la caduta della Repubblica e l'avvento di Napoleone, le porte del ghetto furono eliminate, cos\u00ec come l'obbligo di residenza.\nDal XX secolo ad oggi.\nIl Ghetto Nuovo si presenta tuttora come un'isola, i cui accessi avvengono solo tramite due ponti. In corrispondenza di questi esistevano dei robusti cancelli, che venivano chiusi e sorvegliati di notte, poich\u00e9 agli abitanti era permesso uscire dal quartiere solo di giorno e con dei segni distintivi. Le imbarcazioni della Serenissima presidiavano canali e abitazioni contro il rischio di furti e violazioni del divieto di attivit\u00e0 notturne.\nAl giorno d'oggi questo complesso \u00e8 rimasto abbastanza integro, anche se gli ebrei veneziani sono ormai ridotti a poche centinaia e non risiedono pi\u00f9 in maggioranza nel ghetto. Due sinagoghe sono tuttora aperte al culto in periodi dell'anno alternati e quasi tutti gli altri edifici della comunit\u00e0 svolgono ancora funzioni istituzionali (museo, casa di riposo ecc.). Il Museo Ebraico di Venezia conserva al suo interno due delle cinque sinagoghe di Venezia visitabili con i tour guidati."}
{"id": "207320", "revid": "453768", "url": "https://it.wikipedia.org/wiki?curid=207320", "title": "The Yardbirds", "text": "The Yardbirds sono uno dei primi gruppi rock del Regno Unito. La band \u00e8 anche nota per aver dato inizio alla carriera di tre tra i pi\u00f9 grandi chitarristi della storia del rock, Eric Clapton, Jeff Beck e Jimmy Page.\nIl complesso giunse ad un beat pi\u00f9 duro e sperimentale dopo una serie di grandi successi come \"For Your Love\", uno dei classici dell'epoca. La loro musica riusciva a connettere l'R&amp;B importato dagli Stati Uniti d'America con lo stile psichedelico che stava prendendo piede in quegli anni.\nGettarono le basi per la successiva esplorazione dell'hard rock e dell'heavy metal da parte dei Led Zeppelin e i chitarristi che fecero parte di questo gruppo divennero ben presto estremamente influenti nel panorama musicale internazionale. Ebbero un ruolo decisivo nell'affermazione del British blues, e tanto il garage rock (e pi\u00f9 tardi il punk) quanto il rock psichedelico (e pi\u00f9 tardi l'acid rock e il progressive rock) devono moltissimo al loro operato.\nAprirono la strada a molte innovazioni chitarristiche degli anni sessanta, quali il fuzz tone, il feedback e la distorsione, oltre ad un notevole miglioramento dell'amplificazione. Furono inoltre tra i primi a porre maggior enfasi sul virtuosismo e la sperimentazione (sia in studio che sul palco) anzich\u00e9 sul ritornello facile.\nNel 1992 sono stati introdotti nella Rock and Roll Hall of Fame.\nLa rivista Rolling Stone li colloca all'ottantanovesimo posto nella sua lista dei 100 migliori artisti di sempre.\nStoria.\nOrigini e primi passi.\nIn origine il gruppo nacque dalla fusione di due complessi preesistenti cio\u00e8 la Metropolis Blues Band, in cui militavano Keith Relf e Paul Samwell-Smith, e i Suburban R&amp;B cui appartenevano Chris Dreja, Jim McCarty e Anthony \"Top\" Topham. Samwell-Smith e McCarty erano stati compagni di studi (presso la \"Hampton Grammar\", un istituto superiore del Middlesex) e, per parte loro, anche Relf, Topham e Dreja avevano frequentato la stessa scuola (la \"Kingston School of Art\").\nLa formazione iniziale dunque comprendeva: Relf alla voce e armonica, Samwell-Smith al basso, McCarty alla batteria, Chris Dreja alla chitarra ritmica ed infine Topham alla chitarra solista. Nel settembre del 1963 la band ebbe l'\"onore\" di sostituire i Rolling Stones come \"house band\" del Crawdaddy, un noto locale di Richmond (Surrey) specializzato in Rhythm &amp; Blues, cominciando a ottenere i primi consensi di pubblico tra gli appassionati del genere. Nell'ottobre successivo avvenne la prima modifica alla formazione: Topham, che essendo il pi\u00f9 giovane del gruppo stava ancora frequentando le scuole superiori, si ritir\u00f2 immediatamente dalle scene musicali perch\u00e9 i suoi familiari non volevano che trascurasse gli studi a causa delle loro esibizioni nei night clubs, e, su segnalazione di Relf, come \"lead guitarist\" subentr\u00f2 Eric Clapton, anch'egli in passato studente alla \"Kingston School of Art\". Poco dopo Giorgio Gomelsky, allora proprietario del Crawdaddy, divenne manager del complesso.\nLe prime incisioni e il successo.\nA dicembre gli Yardbirds fecero un tour come band d'accompagnamento per il celebre armonicista blues Sonny Boy Williamson II: dalle registrazioni di una di queste esibizioni fu successivamente (1966) estratto un album live intitolato Sonny Boy Williamson and The Yardbirds.\nDopo numerosi altri concerti riuscirono a firmare un contratto discografico con la Columbia: nel 1964 furono pubblicati un paio di singoli che per\u00f2 ebbero scarse vendite, \"I Wish You Would\" (maggio) e \"Good Morning Little Schoolgirl\" (ottobre) , entrambi riproposizioni di classici del R&amp;B. Dopo una momentanea sostituzione di Relf con Mike O'Neill per i problemi di salute del primo dovuti all'asma, ci fu la pubblicazione dell'album d'esordio \"Five Live Yardbirds\" (dicembre 1964), altro \"live\" basato principalmente su cover blues e che fissa su nastro una loro esibizione al Marquee risalente al marzo precedente. Durante le feste natalizie gli Yardbirds presero parte al Beatles Christmas Show uno speciale televisivo dei \"Fab Four\" che serv\u00ec a farli conoscere al vasto pubblico britannico.\nInfatti poco dopo ottennero il successo con \"For Your Love\", un brano pop scritto appositamente da Graham Gouldman(futuro componente dei 10cc), pubblicato nel febbraio 1965 ed alla cui incisione prese parte il tastierista Brian Auger: il singolo raggiunse la prima posizione nella classifica britannica dei 45 giri e la sesta in quella statunitense.\nLa fuoriuscita di Clapton e l'evoluzione musicale.\nLo spostamento verso contenuti musicali pi\u00f9 commerciali spinse tuttavia Clapton, allora purista del blues, ad abbandonare il gruppo. La perdita di uno dei membri di maggior talento rischi\u00f2 di essere fatale; Clapton consigli\u00f2 come suo sostituto il giovane turnista Jimmy Page, che tuttavia rifiut\u00f2 l'offerta non volendo perdere il lavoro da session man e raccomand\u00f2 a sua volta un amico, l'allora sconosciuto Jeff Beck che a marzo entr\u00f2 ufficialmente nella formazione. Lo stesso Page ha per\u00f2 dichiarato che la sua decisione fu determinata dal timore di poter incrinare il reciproco rapporto d'amicizia e stima artistica nei confronti di Slowhand, nel caso di un suo ingresso nel complesso.\nGli Yardbirds di Beck, pionieri di un rock ricco di sperimentazioni sonore con distorsioni, fuzz tone, feedback, wah wah, ottennero una nutrita serie di successi, quali \"Heart Full of Soul\", \"Mr You're a Better Man Than I\", \"Shapes of Things\", \"Over Under Sideways Down\", con due album considerati i migliori del gruppo: \"Having a Rave Up\" e \"Roger the Engineer\".\nMuovendosi verso la psichedelia, introdussero innovazioni, quali elementi musicali estranei al blues, come il canto gregoriano di \"Still I'm Sad\", le influenze latino-americane di \"Hot House of Omagararshid\", il riff orientale di \"Over Under Sideways Down\". La versione originaria di \"Heart Full of Soul\" presentava per la prima volta nella storia della musica occidentale un sitar; tuttavia, a causa del suono giudicato troppo debole, lo strumento fu sostituito dalla chitarra di Beck che ne imitava le sonorit\u00e0, perdendo cos\u00ec l'illustre primato (di l\u00ec a pochi mesi, sia i Kinks che i Beatles lo impiegarono in alcuni brani).\nA fine gennaio del 1966 parteciparono al Festival di Sanremo, cantando le canzoni \"Questa volta\" e \"Pafff... bum!\" abbinati rispettivamente a Bobby Solo e a Lucio Dalla. Quello stesso anno la rivista musicale \"Beat Instrumental\" nomin\u00f2 Beck miglior chitarrista dell'anno e il suo lavoro influenz\u00f2 numerosi altri musicisti del periodo.\nLa svolta a due chitarre soliste e l'allontanamento di Beck.\nNonostante il successo il complesso affront\u00f2 importanti cambiamenti,\nil carattere umorale di Beck cominci\u00f2 ad essere mal tollerato dai compagni, ed altrettanto il suo incostante modo di suonare dal vivo: sul palco alternava serate in particolare stato di grazia con esibizioni fiacche ed incolori. In quel periodo Gomelsky lasci\u00f2 il management del gruppo e fu sostituito da Simon Napier-Bell.\nNel maggio 1966 il bassista e leader musicale Paul Samwell-Smith abbandon\u00f2 per dedicarsi al lavoro di produzione: gi\u00e0 stanco dell'atmosfera creatasi all'interno della formazione, fu definitivamente influenzato nella sua decisione dall'esito disastroso di un'esibizione ad una festa universitaria. Jimmy Page, questa volta si offr\u00ec come sostituto al basso e la sua prima apparizione live coi nuovi compagni fu il 21 giugno al Marquee Club di Londra. Ad agosto il gruppo fece un tour americano; alla vigilia di un concerto al \"Carousel Ballroom\" di San Francisco, a causa di un malessere di Beck, Page dovette sostituire il compagno alla chitarra solista ed ebbe cos\u00ec modo di mostrare tutto il suo valore di fronte al pubblico presente. Al rientro di Beck, Chris Dreja venne quindi spostato definitivamente al basso e la band continu\u00f2 con un'inedita (e avveniristica per l'epoca) formazione a due chitarre soliste. Di questa formazione, una delle pi\u00f9 brillanti del periodo, non rimane molto materiale, soltanto il singolo \"Happenings Ten Years Time Ago / Psycho Daisies\", dalle marcate sonorit\u00e0 psichedeliche inciso a luglio e pubblicato il 21 ottobre che fu il loro ultimo evento significativo nelle classifiche britanniche e \"Stroll On\", cover di \"Train Kept A Rollin\"', un classico di Rhythm &amp; Blues celebre per la versione dei The Burnette Brothers Rock 'n' Roll Trio con testo rielaborato per questioni legali. Questo brano fu inciso sul finire dell'Estate appositamente per la colonna sonora del film Blow-Up di Michelangelo Antonioni nel quale la band fece un cameo mentre esegue in playback proprio il pezzo in questione.\nA fine ottobre gli Yardbirds iniziarono la loro partecipazione al \"Dick Clark's Caravan of Stars\", un \"tour collettivo\" statunitense che li vedeva condividere la ribalta con altre celebrit\u00e0 pop. Dopo poche date, il 30 ottobre a Corpus Christi (Texas), Jeff Beck abbandon\u00f2 il palco ad esibizione in corso, dopo aver dato in escandescenze fuggendo a Los Angeles; pochi giorni dopo, raggiunto dal resto del gruppo fu licenziato per il suo comportamento poco professionale anche se ufficialmente il suo allontanamento fu attribuito a motivi di salute.\nPage rest\u00f2 quindi come unico chitarrista, continuando comunque le sperimentazioni dell'era Beck, aggiungendo anche alcuni assoli di chitarra suonati con un archetto da violoncello: resta famosa l'interpretazione di Dazed and Confused, cover non dichiarata di un pezzo di Jake Holmes, che Page esegu\u00ec successivamente anche con i Led Zeppelin, giungendo perfino ad inserirla nel loro primo album.\nTentativi di rilancio e crisi definitiva.\nVerso la fine del tour organizzato da Clark, Napier-Bell cedette la direzione manageriale del complesso a Mickie Most e Peter Grant.\nNonostante l'abilit\u00e0 di Page, il successo degli Yardbirds inizi\u00f2 a declinare rapidamente: l'album \"Little Games\" fu un forte insuccesso e sorte simile tocc\u00f2 ai singoli \"Ha Ha Said The Clown\" e \"Goodnight Sweet Josephine\".\nNel 1968 si cre\u00f2 una disintegrazione all'interno del gruppo, con forti divergenze di orientamento musicale. Relf e McCarty all'epoca assumevano regolarmente marijuana e LSD ed erano orientati verso un \"sound\" psichedelico con influenze folk e classiche; Jimmy Page invece preferiva un hard rock di derivazione blues, lo stile con cui sarebbero diventati famosi i Led Zeppelin. Chris Dreja, oltre a essere maggiormente orientato verso lo stile musicale di Page, svilupp\u00f2 anche una grande passione per la fotografia.\nA marzo Relf e McCarty decisero di fuoriuscire per andare a fondare quella che sarebbe stata la prima formazione del famoso gruppo progressive folk Renaissance, ma furono convinti dal manager Peter Grant a restare per un ultimo tour.\nL'ultima esibizione degli Yardbirds si tenne al Luton Technical College nel Bedfordshire, in Inghilterra, il 7 luglio 1968.\nL'evoluzione verso i Led Zeppelin e gruppi postumi.\nCon lo scioglimento della band, il cantante Keith Relf e il batterista Jim McCarty andarono a formare i Renaissance, per abbracciare sonorit\u00e0 pi\u00f9 morbide.\nRelf e McCarty cedettero al chitarrista Jimmy Page e al bassista Chris Dreja i diritti del nome Yardbirds affinch\u00e9 completassero gli impegni contrattuali presi (una tourn\u00e9e in Scandinavia nel settembre 1968) con una nuova formazione, sotto il nome di \"New Yardbirds\".\nPage inizialmente pens\u00f2 a Terry Reid come nuovo cantante del gruppo, ma questi rifiut\u00f2, segnalando invece come alternativa un cantante di Birmingham al tempo poco conosciuto, Robert Plant, che a sua volta raccomand\u00f2 il suo amico di infanzia John Bonham alla batteria.\nA questo punto per\u00f2, con la \"line-up\" ormai al completo, Dreja decise di abbandonare la carriera musicale per dedicarsi completamente alla fotografia (suo il retrocopertina del primo disco dei Led Zeppelin). Fu sostituito al basso dal \"session man\" John Paul Jones, che aveva gi\u00e0 lavorato con Page in alcune occasioni. Il nuovo gruppo, completato il tour in Scandinavia, cambi\u00f2 nome nell'ottobre 1968 in Led Zeppelin."}
{"id": "207321", "revid": "767487", "url": "https://it.wikipedia.org/wiki?curid=207321", "title": "Indiana Jones e il regno del teschio di cristallo", "text": "Indiana Jones e il regno del teschio di cristallo (\"Indiana Jones and the Kingdom of the Crystal Skull\") \u00e8 un film del 2008 diretto da Steven Spielberg, interpretato da Harrison Ford e basato sulla storia concepita dal produttore esecutivo George Lucas.\nAmbientato nel 1957, il quarto film della serie cinematografica vede un anziano Indiana Jones fronteggiare agenti dell'Unione Sovietica guidati da Irina Spalko alla ricerca di un teschio di cristallo. \"Indy\" \u00e8 aiutato dal suo grande amore Marion Ravenwood, dal greaser \"Mutt\" Williams e dal compagno di avventure Mac. John Hurt e Jim Broadbent interpretano due accademici.\nLa pellicola, quarto capitolo delle avventure del famoso archeologo (anche se cronologicamente si tratta del 26\u00b0, contando oltre ai film anche le produzioni televisive), era in fase di produzione gi\u00e0 al tempo della distribuzione di \"Indiana Jones e l'ultima crociata\" (1989), ma la realizzazione venne rimandata poich\u00e9 Spielberg e Ford disapprovavano l'idea iniziale di Lucas.\nLa squadra di produzione ha dichiarato che la pellicola \u00e8 stata girata, come le tre precedenti, prediligendo l'uso di stuntmen rispetto al ricorso a effetti speciali di computer grafica. Jeb Stuart, Jeffrey Boam, Frank Darabont e Jeff Nathanson stilarono diverse bozze della sceneggiatura; alla fine fu David Koepp a produrre uno \"script\" che riuscisse a soddisfare contemporaneamente Spielberg, Lucas e Ford. Le riprese iniziarono finalmente il 18 giugno 2007 ed ebbero luogo in Nuovo Messico, New Haven (Connecticut), Hawaii, Fresno (California) e a Los Angeles per gli interni. Al fine di mantenere una continuit\u00e0 estetica con i film precedenti, il direttore della fotografia Janusz Kami\u0144ski studi\u00f2 approfonditamente lo stile usato da Douglas Slocombe nei precedenti film della serie.\nIl marketing ha confidato moltissimo sulla nostalgia del pubblico nei confronti della saga, producendo cos\u00ec prodotti ispirati a tutti e quattro i film. Le anticipazioni riguardanti il film sono state controllate da una fortissima segretezza, spesso sconfinata in dispute legali per violazioni dell'accordo di non divulgazione, fino all'arresto di una persona per il furto da un computer di documenti relativi alla produzione.\nTrama.\nDeserto del Nevada, 1957. Un commando di militari sovietici, guidati da Irina Spalko, scienziata esperta di paranormale e pupilla di Stalin, e dal Colonnello Dovchenko, espugna una base segreta americana, l'Hangar 51, conducendovi Indiana Jones e la sua spalla George \"Mac\" McHale. La spietata comandante Spalko intende servirsi del dottor Jones per trovare una particolare cassa contenuta tra migliaia di altre in un deposito, poich\u00e9 dieci anni prima l'uomo aveva avuto occasione di esaminarne il contenuto, vale a dire dei resti di un essere apparentemente extraterrestre. Mentre l'attenzione di tutti \u00e8 catalizzata sul contenuto della cassa, Jones tenta di rovesciare la situazione a suo favore, ma Mac lo ostacola, rivelando di essere al soldo dei Russi. L'eroe riesce comunque a scappare, stende Dovchenko, e si ritrova al centro di un test nucleare, al quale miracolosamente sopravvive, per poi essere recuperato dai militari Usa.\nDecontaminato, viene sospettato dagli agenti dell'FBI di essere una spia comunista (siamo in tempo di maccartismo) a causa della sua amicizia con Mac, tanto che, al ritorno al Marshall College, il suo ufficio viene sottoposto a perquisizione, mentre Charles Stanforth, amico e preside del college, arriva anche a dimettersi pur di difenderlo. Jones, messo in aspettativa dal College, decide di lasciare gli Stati Uniti, per stabilirsi a Londra. Fatte le valigie, mentre sta partendo in treno, per\u00f2, viene raggiunto dal giovane Mutt Williams, che gli chiede aiuto: sua madre \u00e8 stata rapita mentre si interessava della scomparsa del professor Harold Oxley, un archeologo compagno di Indiana all'Universit\u00e0 di Chicago, il quale le aveva lasciato una lettera indecifrabile, che la donna aveva giudicato comprensibile soltanto da Jones. L'uomo intravede una pista che porta a Nazca, in Per\u00f9, verso il Teschio di cristallo di Akator, un manufatto leggendario oggetto di venerazione e paura. Sulle sue tracce, vi sono anche agenti del KGB, che interrompono i due e li costringono a una rocambolesca fuga in moto per il \"campus\" universitario.\nGiunti in Per\u00f9, i due scoprono che Oxley era impazzito, e, visitando la cella di un sanatorio in cui era stato rinchiuso, trovano la mappa del cimitero in cui \u00e8 stato sepolto il \"conquistador\" spagnolo Francisco de Orellana, che aveva visitato la mitica El Dorado, e portato via da essa il Teschio. Recuperato l'oggetto ed evitati gli indios custodi delle tombe, i due vengono rapiti da Mac e dal colonnello Dovchenko. La Spalko \u00e8 convinta che il possesso del Teschio fornisca a chi lo possiede poteri mentali e conoscenza, e decide di servirsi di Jones per scoprire sia come usare il Teschio, sia la strada per la mitica Citt\u00e0 d'oro.\nPer ottenerne la collaborazione, Jones viene ricattato minacciando la morte di Mutt e la madre, che si rivela essere Marion Ravenwood, sua vecchia fiamma. Interrogando il professor Oxley, ormai apparentemente delirante, Jones riesce a trovare la strada da percorrere: attraversando il Rio do Sono, un affluente del Rio delle Amazzoni. Tentando di fuggire dai russi, Marion e Jones finiscono nelle sabbie mobili, e la donna, certa di morire, rivela all'ex fidanzato che Mutt \u00e8 suo figlio, e che il suo vero nome \u00e8 Henry Jones III. Come prima reazione, Indy rimprovera a Marion di aver permesso al giovane di lasciare la scuola (il ragazzo infatti si guadagna da vivere come meccanico). I due sono poi salvati proprio dal loro figlio, ma vengono fatti nuovamente prigionieri a causa di Oxley.\nIl giorno dopo, durante la ricerca, al gruppo si ripresenta l'occasione per fuggire, e Mac li accompagna, poich\u00e9 rivela di essere un agente della CIA, e di fare quindi il doppio gioco. Dopo un inseguimento nella giungla, a bordo di una jeep sottratta ai russi, il gruppo finisce in un terreno popolato da formiche giganti. In aiuto della Spalko, arrivano il colonnello Dovchenko e un gruppo ben armato di soldati. Dopo un combattimento all'ultimo sangue, Indiana riesce a gettare il colonnello in pasto alle formiche , mentre Oxley si salva mostrando il teschio agli insetti che stranamente temono, ripresa la fuga con i suoi compagni di avventura, dopo aver superato tre cascate, giunge all'ingresso della mitica citt\u00e0 d'oro.\nEspugnata l'entrata, sono aggrediti da una trib\u00f9 di indios, ma riescono a fuggire mostrando loro il teschio. Dopo aver superato una \"trappola\", arrivano a El Dorado , che stranamente \u00e8 fatta di pietra come una qualunque citt\u00e0. All'interno, trovano una raccolta di antichi manufatti di tutte le civilt\u00e0 terrestri, ori e preziosi, ma soprattutto una sala contenente tredici scheletri di cristallo, di cui uno mancante del teschio. Ma ricompaiono a sorpresa i russi, poich\u00e9 Mac aveva lasciato dietro di s\u00e9 una scia di segnalatori elettronici, essendo sempre stato loro alleato e avendo mentito sul doppio gioco.\nLa Spalko colloca il Teschio al suo posto, il quale, parlando in antica lingua Maya per bocca del professor Oxley, manifesta la sua gratitudine. A questo punto, gli scheletri, non alieni provenienti da altri mondi nello Spazio, ma di natura infradimensionale, riprendono vita fondendosi in una sola creatura, che apre un varco dimensionale nel quale vengono risucchiati Mac e tutti i russi, mentre la Spalko si disintegra, bruciata dall'immensa quantit\u00e0 di sapere che l'essere le dona come \"ricompensa\". Nel finale, mentre Jones e i suoi amici fuggono per scampare allo \"sgretolamento\" della sala dei tredici scheletri, giunti all'esterno assistono attoniti al decollo di un immenso disco volante, diretto nello \"spazio tra gli spazi\", su cui l'intera citt\u00e0 era edificata. La citt\u00e0 crolla e s'inabissa definitivamente al di sotto delle acque del fiume. Oxley, avendo riconsegnato il teschio, ritorna normale mentre Indy rivela che non hanno trovato una citt\u00e0 d'oro perch\u00e9 per gli antichi Inca il tesoro era la conoscenza.\nIndiana Jones torna ad insegnare all'universit\u00e0, e finalmente lui e Marion convolano a nozze e Mutt accetta Indiana come padre.\nProduzione.\nLe prime voci riguardanti un presunto quarto capitolo della saga di Indiana Jones iniziarono a diffondersi su giornali e riviste specializzate nel corso del 1994, un paio d'anni dopo l'uscita del videogioco \"Indiana Jones and the Fate of Atlantis\", che aveva riscosso un tripudio di consensi e recensioni entusiastiche in tutti i paesi del mondo. A quell'epoca, si era portati a pensare che il quarto film della serie sarebbe stato liberamente tratto da quella storia.\nSpielberg spieg\u00f2 di aver ricominciato a pensare seriamente alla saga quando, nel 1994, ricevette l'Oscar per \"Schindler's List\" dalle mani di Harrison Ford, il quale gli anticip\u00f2 il suo interesse per una nuova avventura di Indiana Jones, ma il regista gli consigli\u00f2 scherzosamente di rivolgersi a George Lucas: una settimana dopo ricevette una telefonata dallo stesso Lucas, che aveva appena parlato con Ford. Spielberg, ormai abituato a ricevere domande dai fan su un nuovo film su Indiana Jones, si dichiar\u00f2 il pi\u00f9 difficile da persuadere, tra lui, Ford e Lucas, a questo progetto. Poi, durante le riprese, vedere Ford e Karen Allen riprendere i loro ruoli fece emozionare sia lui che la troupe.\nTra i titoli trapelati nel corso degli anni per il quarto capitolo, si ricordano:\nNei contenuti speciali del DVD ufficiale, Spielberg, Lucas e Koepp affermano che il titolo del film, inizialmente, avrebbe dovuto essere \"Indiana Jones e gli Extraterrestri\". Tra gli altri possibili inseriti nella lista da Koepp, si ricordano anche:\nSceneggiatura.\nNel 1996, alcuni giornalisti rivelarono che la Lucasfilm stava lavorando segretamente ad una nuova sceneggiatura, affidata alle cure di Jeffrey Boam. In alcune interviste concesse in quel periodo, Steven Spielberg annunci\u00f2 che le indiscrezioni erano vere: Jeffrey Boam stava realmente lavorando ad una nuova storia, che per\u00f2 non avrebbe avuto niente a che vedere con Atlantide, n\u00e9 tantomeno con il videogioco uscito qualche anno prima. Spielberg dichiar\u00f2 infatti che l'avventura sarebbe stata incentrata su uno dei racconti della mitologia biblica, Adamo ed Eva. Fonti anonime interne alla Paramount sostennero \"Indiana Jones and the garden of life\" (\"Indiana Jones e il giardino della vita\") come il probabile titolo.\nIl 18 agosto del 1996, un rappresentante della Lucasfilm annunci\u00f2 non solo che i lavori sulla sceneggiatura erano terminati ma anche che Lucas, Spielberg e Ford l'avevano approvata a pieni voti. Le riprese del film avrebbero dovuto iniziare il pi\u00f9 presto possibile. Da quel periodo in avanti ci furono speculazioni secondo le quali il film sarebbe stato girato nell'estate del 1998, per poi uscire al cinema nel 1999. All'alba di quell'anno, per\u00f2, \"Indiana Jones 4\" era ancora un nulla di fatto. Alcuni portavoce della Paramount dichiararono che in realt\u00e0 nessuno tra Spielberg e Ford aveva mai approvato la sceneggiatura di Boam. Nello stesso periodo, per\u00f2, si venne anche a sapere che i lavori sul progetto \"Indiana Jones 4\" non erano cessati affatto, perch\u00e9 svariate altre storie erano in attesa di valutazione (tra le altre cose Hal Barwood, una delle menti principali che erano state dietro al videogioco \"Indiana Jones e il destino di Atlantide\", dichiar\u00f2 in un'intervista che durante la lavorazione al suo nuovo progetto, \"Indiana Jones e la macchina infernale\", George Lucas gli aveva chiesto espressamente di modificare la storyline del videogioco in quanto alcune delle idee principali sarebbero potute tornare utili per il quarto film).\nTali voci continuarono a sussistere per diversi anni senza conferme n\u00e9 smentite ufficiali da parte dei registi (Spielberg e Lucas) o degli attori coinvolti (Harrison Ford) finch\u00e9, intorno agli inizi del 2000, cominciarono a trapelare notizie secondo le quali la Lucasfilm aveva ingaggiato Jeb Stuart, la cui sceneggiatura, \"Indiana Jones and the saucer men from Mars\" (\"Indiana Jones e gli extraterrestri da Marte\") catturava un'idea principale di Lucas, cio\u00e8 la presenza di alieni, ma venne poi scartata. Anche \"Indiana Jones and the Monkey King\" (\"Indiana Jones ed il Re Scimmia\"), sceneggiatura proposta da Chris Columbus, fece la stessa fine. Entrambe furono poi rilasciate dagli archivi della LucasFilm e sono oggi di pubblico dominio.\nNei primi mesi del 2002 si cominci\u00f2 a parlare di un coinvolgimento del regista M. Night Shyamalan, mentre veniva reso pubblico anche il precedente ingaggio di Tom Stoppard. Ma fu solo nel maggio di tale anno che le cose cominciarono a muoversi nella giusta direzione. La LucasFilm, infatti, aveva in quei giorni affidato a Frank Darabont il compito di scrivere una nuova storia. Il lavoro prosegu\u00ec incessantemente per pi\u00f9 di un anno ed il risultato fu qualitativamente molto superiore ai precedenti.\nIl 3 giugno 2003 il soggetto di \"Indy 4\" scritto da Frank Darabont venne dichiarato come completato. Ma a febbraio del 2004 il progetto venne ufficialmente accantonato dopo che George Lucas rifiut\u00f2 il soggetto scritto da Darabont, promossa a pieni voti invece da Spielberg: speculazioni asserivano che lo sceneggiatore avesse trattato male il tema della comparsa del fratello cattivo di Indy, ruolo per il quale si vociferava il nome di Kevin Costner.\nLucas dichiar\u00f2 anche che non avrebbe potuto seguire attentamente il progetto fino a quando non avesse terminato le riprese del terzo episodio della nuova trilogia di \"Guerre stellari\".\nNell'ottobre del 2004, alla lista di illustri sceneggiatori che avevano partecipato alla stesura del film, andava ad aggiungersi anche Jeff Nathanson, che avrebbe di l\u00ec a poco compiuto la missione con successo.\nLa sceneggiatura definitiva del film, scritta proprio da Nathanson, venne poi approvata da George Lucas, Steven Spielberg ed Harrison Ford durante il corso del 2005. Sembrava infatti che dopo l'uscita di Munich, suo ultimo film di quel periodo, Spielberg si volesse dedicare interamente alla produzione di \"Indiana Jones 4\". Nonostante questo, invece, alcuni lavori di rifinitura proseguirono durante il corso di tutto il 2006 per mano di George Lucas e David Koepp. Alla fine, il solo Koepp figur\u00f2 come autore dello script, escludendo completamente Darabont che si dichiar\u00f2 deluso.\nCast.\nHarrison Ford fu tra i maggiori promotori del progetto, e ovviamente ricopr\u00ec per la quarta volta il ruolo di Indiana Jones, interpretando un eroe circa sessantenne, coerente quindi con l'et\u00e0 reale di Ford: ci\u00f2 comunque non gli imped\u00ec di girare molte delle scene d'azione senza controfigura.\nSean Connery, attore ritiratosi dalle scene nel 2003 che in \"Indiana Jones e l'ultima crociata\" interpretava Henry Jones Senior, padre di Indiana, fu per sei mesi in trattative con la Paramount, valutando il copione e l'eventualit\u00e0 di un suo ritorno. Fece poi sapere di non essere intenzionato a riprendere parte al progetto, costringendo Lucas a una veloce riscrittura della sceneggiatura in modo da eliminare il personaggio.\nIl 13 aprile 2007, sul sito ufficiale di Indiana Jones, venne comunicato il nome del primo membro del cast che avrebbe affiancato Ford, ovvero il giovane attore Shia LaBeouf, il quale si dichiar\u00f2 entusiasta della sua partecipazione e di lavorare con attori cos\u00ec di talento. Reduce dal successo di \"Transformers\", per prepararsi al ruolo l'attore si document\u00f2 sul periodo degli anni cinquanta, ed impar\u00f2 bene a maneggiare il coltello, abilit\u00e0 poi inserita nella pellicola. Fin dal suo annuncio comunque vi furono molte voci riguardo ad un suo possibile ruolo come figlio di Indy.\nNel corso del 2007 vennero annunciati i nomi di Cate Blanchett, Ray Winstone e John Hurt. La Blanchett, proposta da Spielberg e approvata di buon grado da Lucas, si dichiar\u00f2 entusiasta del ruolo, sia perch\u00e9 desiderava avere finalmente un ruolo da \"cattiva\", sia perch\u00e9 da bambina adorava Indiana Jones e sognava di sposarlo. Winstone venne accreditato come la spalla di Indy fin dall'inizio, mentre di Hurt si vocifer\u00f2 potesse ricoprire il ruolo o del padre di Indy (in seguito al rifiuto di Sean Connery), di Abner Ravenwood, padre di Marion, oppure di Albert Einstein, quest'ultimo \"rumor\" anacronistico poich\u00e9 lo scienziato mor\u00ec nel 1955 mentre la pellicola sarebbe stata ambientata nel 1957.\nIl 18 giugno venne ufficializzata la presenza nel cast di Jim Broadbent come un professore di Yale, ruolo simile al Marcus Brody interpretato negli altri capitoli della saga dallo scomparso Denholm Elliott, mentre il 26 luglio annunci\u00f2 il suo ritorno Karen Allen, la storica Marion Ravenwood del primo episodio della saga.\nMolte voci di corridoio nel corso degli anni hanno suggerito la presenza di personaggi provenienti da capitoli precedenti della saga, come Willie Scott (Kate Capshaw) o l'arabo Sallah (John Rhys-Davies), ruolo quest'ultimo scritto ma poi eliminato in favore di un personaggio pi\u00f9 giovane, mentre lo stesso Rhys-Davies non fu nemmeno contattato dalla produzione.\nAltre voci di corridoio poi rivelatasi infondate hanno riguardato:\nLocation.\nIl set delle scene iniziali fu allestito nella cittadina di Deming, Nuovo Messico, mentre altre scene (come gli esterni di una chiesa) a New Haven, Connecticut.\nRiprese.\nLe riprese del film, iniziarono il 18 giugno 2007 per terminare l'11 ottobre dello stesso anno. Al brindisi augurale per l'inizio dei lavori sul set ha partecipato anche George Lucas.\nEffetti speciali.\nPer dare maggiore continuit\u00e0 e rendere la stessa atmosfera degli episodi precedenti, il regista Steven Spielberg, in accordo con il produttore Frank Marshall, realizz\u00f2 la maggior parte delle scene dal vero con stuntman, utilizzando quindi la grafica computerizzata per circa il 30% della pellicola, limitatamente ai blue screen per i fondali, la rimozione di particolari come i cavi di sicurezza, e circa 200 inquadrature con effetti speciali. Lo scenografo Guy Hendrix si disse poi soddisfatto della realizzazione dei set.\nColonna sonora.\nLa colonna sonora \u00e8 stata pubblicata il 20 maggio 2008.\nPromozione.\nIl 1\u00ba ottobre 2007 venne riportata una notizia secondo cui l'attore Tyler Nelson, in preda all'emozione di lavorare con Spielberg e Ford, aveva rivelato ad un quotidiano dell'Oklahoma alcuni dettagli di troppo riguardo ad una scena. Questo aveva fatto infuriare il regista Spielberg, che, secondo quanto riportato, reag\u00ec escludendo Nelson da alcune scene del film. Il 14 febbraio 2008 la Paramount Pictures ha presentato il primo \"teaser trailer\" ufficiale del film, il giorno successivo \u00e8 stata pubblicata in rete anche la versione italiana del \"trailer\".\nIn un sondaggio fatto dal sito \"MovieTickets.com \" il film di Spielberg \u00e8 stato al primo posto nella classifica dei film pi\u00f9 attesi per il 2008, battendo in larga misura la concorrenza di film come \"Il cavaliere oscuro\" di Christopher Nolan e \"Iron Man\" di Jon Favreau. Dopo che molti media italiani avevano rivelato nella settimana precedente all'uscita del film molte delle sequenze pi\u00f9 importanti che la produzione voleva tenere segrete, i fan di Indiana Jones lanciarono una petizione firmata anche da diversi uffici stampa.\nDistribuzione.\nData di uscita.\nL'uscita nelle sale avvenne in contemporanea mondiale il 22 maggio 2008, mentre nelle sale italiane il giorno successivo.\nAccoglienza.\nIl film \u00e8 stato presentato in anteprima al Festival di Cannes 2008 il 18 maggio 2008 ed \u00e8 stato distribuito in tutto il mondo il 22 maggio 2008. Ha ricevuto recensioni generalmente positive da parte della critica. Tuttavia, ha polarizzato i fan del franchise. I critici hanno elogiato il film per gli effetti visivi, le performance, le sequenze d'azione, la colonna sonora di John Williams e il design dei costumi, ma hanno criticato i dialoghi, la trama, il ritmo e l'uso eccessivo della CGI. \u00c8 stato anche un successo finanziario come i precedenti tre film della serie, incassando oltre 790 milioni di dollari in tutto il mondo, diventando il film con il maggior incasso del franchise\nIncassi.\nIl film \u00e8 uscito gioved\u00ec 22 maggio 2008 in Nord America e ha incassato 25 milioni di dollari nel giorno di apertura. Nel suo weekend di apertura, il film ha incassato una cifra stimata di 101 milioni di dollari in 4.260 sale negli Stati Uniti e in Canada, classificandosi al primo posto al botteghino, e diventando la terza pi\u00f9 ampia apertura di tutti i tempi. Nei suoi primi cinque giorni di uscita, ha incassato 311 milioni di dollari in tutto il mondo. Il totale di $ 151 milioni di incasso del film negli Stati Uniti lo ha classificato come la seconda pi\u00f9 grande uscita del fine settimana del Memorial Day, dietro a \"\".\nHa incassato 317,101,119 dollari nel Nord America e 473,552,823 dollari a livello internazionale, per un totale di 790,653,942 dollari. \u00c8 stato il terzo film di maggior successo del 2008 a livello nazionale, dietro \"Il cavaliere oscuro\" e \"Iron Man\", e il secondo film di maggior incasso dell'anno a livello internazionale, dietro \"Il cavaliere oscuro\".\nNel febbraio 2010, \u00e8 stato il venticinquesimo film con il maggior incasso di tutti i tempi a livello nazionale e il quarantaquattresimo con il maggior incasso a livello mondiale, nonch\u00e9 il film di Indiana Jones di maggior successo finanziario se non adeguato all'inflazione dei prezzi dei biglietti.\nCritica.\nIl film ha ricevuto critiche contrastanti. Rotten Tomatoes ha mostrato il 78% di gradimento, basandosi su 255 opinioni. I consensi erano: \u00abSebbene gli elementi della trama fossero abbastanza familiari, il film consegna ancora tensione e il ritorno di Harrison Ford come protagonista \u00e8 pi\u00f9 che benvenuto\u00bb. Metacritic riport\u00f2 che il film aveva ottenuto un punteggio di 65/100, indicandolo come \u00abgeneralmente favorevole\u00bb dai suoi 40 critici. Yahoo! assegn\u00f2 al film la valutazione B, basandosi su 15 giudizi. Il 26 dicembre 2016 il film venne classificato con 6,2/10 dall'Internet Movie Database, ottenendo il minor valore IMDb dell'intera saga. Roger Ebert diede al film 3,5 stelle su 4, indicando che aveva comparato il film ai tre capitoli precedenti. Stesso giudizio fu quello di Leonard Maltin, che confer\u00ec un giudizio pi\u00f9 alto di quello che diede a \"Il tempio maledetto\" e \"L'ultima crociata\". \u00abDopo una pausa di 19 anni\u00bb dichiara Maltin \u00abIndy torna con lo stesso tono di avventure che ebbe in \"I predatori dell'arca perduta\"\u00bb.\nAi Critics' Choice Movie Award del 2009 il film ottenne la candidatura come \"Miglior film d'azione\". La Visual Effects Society candid\u00f2 la scena della distruzione della valle come \"Migliore effetto visivo dell'anno\". Oltre a ci\u00f2 diede al film i premi \"Best Outstanding Matte Paintings\", \"Best Models and Miniatures\" e \"Best Created Environment in a Feature Motion Picture\". Il film si piazz\u00f2 alla 453\u00aa posizione della classifica dei 500 pi\u00f9 grandi film di tutti i tempi del magazine \"Empire\". Ai 51\u00b0 Grammy Award, John Williams vinse un premio per il tema musicale. Il film ottenne altre candidature ai Saturn Award: \"Best Science Fiction Film\", \"Best Director\", \"Best Actor\", \"Best Supporting Actor\", \"Best Costumes\" e \"Best Special Effects\"; dei suddetti premi, \"Il regno del teschio di cristallo\" vinse solo il premio per i \"Migliori costumi\".\nAd ogni modo, la Associated Press consider\u00f2 l'accoglienza del pubblico \u00abrispettosa \u2013 anche se tutt'altro che brillante\u00bb, dicendo che \u00abad alcuni spettatori piacque l'anteprima, si divert\u00ec, anche se il film non valeva i 19 anni di attesa\u00bb; J. Sperling Reich, che scrive per FilmStew.com, ha dichiarato: \u00abSembrava che recitassero semplicemente il loro ruolo, sembrava che nessuno mettesse il cuore nel proprio personaggio\u00bb. Il critico James Berardinelli diede al film 2 stelle su 4, definendolo \u00abil pi\u00f9 privo di vita della serie\u00bb e \u00absemplicemente non un buon film\u00bb. La critica di \"At the Movies\" Margaret Pomeranz diede al film 2 stelle e mezzo su 5, dicendo che \u00abi produttori hanno avuto 19 anni per inventarsi qualcosa di veramente eccitante e originale, ma ho l'impressione che ci fosse molta pigrizia e cinismo in quest'ultima avventura\u00bb.\nAi Razzie Awards del 2009 il film vinse il premio come \"Peggior sequel\". Secondo Comcast il film \u00e8 all'11\u00ba posto fra i peggiori sequel di tutti i tempi. Il magazine \"Paste\", invece, lo classifica come 10\u00ba peggior sequel nella sua classifica dei peggiori 20 film (\"The 20 Worst Sequels to Good Movies\"). Listverse.com lo classific\u00f2 all'8\u00ba posto nella sua Top 10 dei peggiori sequel. Il film, inoltre, \u00e8 stato classificato come quello con pi\u00f9 errori ed incongruenze del 2008.\nCasi mediatici.\nNell'ottobre 2007 Roderick Davis rub\u00f2 dall'ufficio di Spielberg un computer contenente 4000 foto dal set del film, ma venne poi arrestato dalla polizia mentre tentava di venderle."}
{"id": "207322", "revid": "125594837", "url": "https://it.wikipedia.org/wiki?curid=207322", "title": "Mura aureliane", "text": "Le Mura aureliane sono una cinta muraria costruita tra il 270 e il 275 dall'imperatore Aureliano per difendere Roma, capitale dell'impero, da eventuali attacchi dei barbari. Dopo aver subito numerose ristrutturazioni in epoche successive, sia nell'antichit\u00e0, sia in epoca moderna, le mura si presentano oggi in un buono stato di conservazione per la maggior parte del loro tracciato; nell'antichit\u00e0 correvano per circa 19\u00a0km, oggi sono lunghe 12,5\u00a0km (bench\u00e9 alcuni tratti siano in condizioni critiche). Costruite oltre 1.700 anni fa, con il loro percorso di oltre 18 km che cinge una superficie pari a pi\u00f9 di 1.200\nettari, sono tra le cinte murarie antiche pi\u00f9 lunghe e meglio conservate al mondo.\nStoria.\nEdificazione.\nIn quel periodo (270-275 d.C.) la citt\u00e0 si era sviluppata ben oltre le vecchie \"Mura serviane\" (che circondavano solamente i sette colli), costruite nel VI secolo a.C., durante l'et\u00e0 repubblicana, protetta da parecchi secoli di espansione dello Stato; ma la nuova minaccia, rappresentata dalle trib\u00f9 barbare che fluivano alla frontiera germanica, non poteva essere controllata dall'impero, che versava allora nella difficile crisi del III secolo.\nE infatti, dopo il 250 orde di Goti calarono dalla Scandinavia, loro terra d'origine, espandendosi a sud fino alla Grecia e sottoponendo l'intera Europa centro-meridionale a un pesante saccheggio. L'unica barriera che riusc\u00ec in qualche modo a frenare l'impeto di questi assalti si rivel\u00f2 essere la presenza di mura fortificate, e cos\u00ec riuscirono a scampare citt\u00e0 come Milano, Verona e poi Mileto e Atene.\nInizialmente Roma si considerava immune da ogni pericolo: secoli di tranquillit\u00e0 facevano ritenere impensabile che un nemico potesse violare il sacro suolo dell'Urbe. Una fortunosa conferma di questa convinzione si ebbe quando, intorno al 260, gli Alemanni invasero la penisola, arrivando fino a Roma. Ma evidentemente anche loro erano convinti dell'invulnerabilit\u00e0 di una citt\u00e0 cos\u00ec importante, e rinunciarono ad aggredirla, come gi\u00e0 aveva fatto cinque secoli prima Annibale nella seconda guerra punica. Il sacco di Atene del 267 da parte degli Eruli, che calarono dal Dnepr, generando la paura del saccheggio anche a Roma, port\u00f2 a un'accelerazione del progetto di edificazione delle mura. Nel 270 Aureliano riusc\u00ec ad arrestare, nei pressi di Piacenza, non senza difficolt\u00e0, un'ennesima invasione di Alemanni e Goti; il pericolo era scampato ancora una volta, ma ormai ci si rese conto della necessit\u00e0 di correre urgentemente ai ripari: da molto tempo le legioni non erano pi\u00f9 in grado di controllare il territorio dello Stato per tutta la sua estensione.\nLa costruzione delle mura ebbe inizio probabilmente nel 271 e si concluse entro quattro anni, anche se la definitiva rifinitura avvenne verso il 279, sotto l'imperatore Probo. Il progetto era improntato alla massima velocit\u00e0 di realizzazione e semplicit\u00e0 strutturale, oltre, ovviamente, a una garanzia di protezione e sicurezza. Queste caratteristiche fanno pensare che un ruolo non secondario, almeno nella progettazione, sia stato rivestito da esperti militari. E d'altra parte, poich\u00e9 all'epoca gli unici nemici che potevano rappresentare qualche pericolo non erano in grado di compiere molto pi\u00f9 che qualche razzia, un muro con robuste porte e un camminamento di ronda poteva ritenersi sufficiente. Comunque, nessun nemico assedi\u00f2 le mura prima dell'anno 408.\nAi tempi di Massenzio risalgono alcuni interventi di riassesto e rinforzo del muro, oltre alla predisposizione, in funzione anti-costantiniana, di un fossato che per\u00f2 fu forse terminato proprio da Costantino.\nRistrutturazioni successive.\nAll'inizio del V secolo (circa 130 anni dopo la costruzione del muro), si affacci\u00f2 nella penisola una nuova minaccia di barbari, con i Goti di Alarico. La muraglia necessitava di una profonda ristrutturazione, non solo per gli inevitabili danni del tempo, ma anche per le diverse possibilit\u00e0 poliorcetiche a disposizione dei nemici e per le mutate condizioni interne dello Stato e della citt\u00e0 di Roma in particolare: l'esercito era molto pi\u00f9 debole e numericamente scarso e le armi pi\u00f9 limitate. Occorreva innalzare le mura per offrire un ostacolo maggiore al nemico, aumentare le feritoie per rimediare alla carenza di baliste, limitare le porte, modificare l'assetto e la struttura difensiva di quelle che rimanevano e chiudere quasi tutte le uscite secondarie. Il fossato, poi, non esisteva pi\u00f9.\nSi tratt\u00f2 dell'intervento pi\u00f9 incisivo operato sulle Mura Aureliane, e risale all'imperatore Onorio o, per maggior precisione, al suo magister militum, il generale Stilicone: in un paio di anni intorno al 403 l'altezza delle mura fu quasi raddoppiata (dai 6-8 metri circa precedenti ad almeno 10,50-15) creando un doppio camminamento, uno inferiore (quello precedente, che diventa cos\u00ec coperto, con feritoie per gli arcieri) e uno superiore, scoperto e circondato da merlature. Anche le torri furono rinforzate con un secondo piano e molte porte vennero ristrutturate. In questo periodo il mausoleo di Adriano, sulla riva destra del Tevere, viene incorporato nelle mura, inglobando cos\u00ec, oltre a Trastevere e al Gianicolo, anche l'area del colle Vaticano, che gi\u00e0 Aureliano aveva dovuto escludere.\nC'\u00e8 per\u00f2 da rilevare che l'intervento non sort\u00ec effetti completamente positivi: nell'ultimo secolo distruzioni, inondazioni, frane e scarichi avevano accumulato sulla facciata esterna del muro una quantit\u00e0 immensa di immondizie, macerie e detriti. La rimozione e lo sterro di tutto questo materiale, sparpagliato lontano dalla citt\u00e0, scopr\u00ec le mura in tutta la loro altezza, in alcuni tratti mettendo a nudo anche le fondazioni; il terreno fu abbassato, provocando un dislivello dei piani stradali e la conseguente sopraelevazione di alcune porte. La retorica contemporanea si produsse in un coro di lodi e celebrazioni per la magnificenza dell'intervento ma le garanzie di sicurezza e di resistenza della muraglia calarono sensibilmente, e lo squilibrio architettonico che ne deriv\u00f2 fu la causa di una pericolosa instabilit\u00e0 dell'intera struttura.\nMa ancora una volta, nessun nemico assedi\u00f2 la citt\u00e0; il 24 agosto del 410 Alarico entr\u00f2 in Roma per la porta Salaria, incredibilmente lasciata aperta: a distanza di otto secoli, era il primo nemico che violava il suolo dell\"'Urbe\" dopo i Galli, nel 390 a.C. In questo periodo le mura subiscono pesanti danni (secondo Procopio di Cesarea, che descrive nelle sue \"Guerre\" il lungo assedio del 536-538, all'inizio del VI secolo circa un terzo del perimetro era danneggiato pi\u00f9 o meno gravemente) e per la ricostruzione si utilizz\u00f2 il materiale di riporto ricavato dalle distruzioni che i Goti operarono per l'intera citt\u00e0, conferendo a tante parti del muro quell'aspetto di un insieme eterogeneo costituito da un miscuglio di tufo, marmo e mattoni.\nNon furono tanto gli Unni di Attila a destare preoccupazione per la citt\u00e0, visto che vennero fermati, pi\u00f9 o meno \u201cmiracolosamente\u201d, abbastanza lontano, quanto piuttosto i Vandali di Genserico, che nel 455, come gi\u00e0 aveva fatto Alarico, entrarono in Roma per le porte Ostiense e Portuense ancora una volta spalancate. Era per\u00f2 un momento in cui il potere civile era praticamente inesistente, e di conseguenza anche quello militare era latitante. A parziale ulteriore attenuante della mancata difesa non va per\u00f2 sottovalutato che all'epoca la citt\u00e0 attraversava un periodo difficile: ne sarebbe prova un editto di Teodosio II e Valentiniano III che nel 440 imponeva il restauro urgente di mura, torri e porte; editto che, secondo le fonti, parrebbe essere stato ignorato, anche perch\u00e9 due anni pi\u00f9 tardi la citt\u00e0 ebbe da fare i conti con una pestilenza, ricordata da L. A. Muratori nei suoi \"Annali d'Italia\". Il terremoto del 443 aggrav\u00f2 sensibilmente lo stato delle cose, arrecando danni anche ingenti.\nSolo alla fine del secolo le mura furono finalmente restaurate da Teodorico, re ostrogoto d'Italia, dopo essersi liberato di Odoacre, re erulo d'Italia, in una guerra che provoc\u00f2 altri danni alle mura di Roma. Ancora un grosso spavento si ebbe quando nel 537 Vitige, re degli Ostrogoti attacc\u00f2 ripetutamente (ma invano) le mura di Roma difese da Belisario, generale dell'imperatore Giustiniano, durante il lungo assedio della citt\u00e0, e poi, quarant'anni dopo, il ventennale assedio longobardo. Ma la citt\u00e0 era ormai in piena decadenza; l'impero era finito e il potere politico lasciava il posto al potere ecclesiastico.\nPapa Pio IV, nella seconda met\u00e0 del Cinquecento, provvide alla ristrutturazione e rafforzamento delle mura in seguito al timore che Roma potesse essere invasa dai pirati barbareschi che in quegli anni si erano resi particolarmente minacciosi verso la capitale, devastando le citt\u00e0 costiere laziali. L'intervento comprese anche l'edificazione di una pi\u00f9 vasta cinta difensiva in sostituzione delle Mura leonine, erette da papa Leone IV a difesa della Basilica di San Pietro, gi\u00e0 saccheggiata durante l'incursione dell'846 da parte dei pirati saraceni.\nLe mura nell'et\u00e0 moderna.\nLe mura continuarono ad avere un ruolo difensivo per la citt\u00e0 per secoli (insieme con gli ampliamenti sulla riva destra, le Mura Leonine e Gianicolensi, rispettivamente nel IX e nel XVII secolo) fino al 20 settembre 1870, quando con la presa di Roma i Bersaglieri aprirono una breccia vicino a Porta Pia e posero fine al dominio temporale del papato.\nDiversi furono gli interventi da parte dei papi lungo i secoli: i pi\u00f9 rilevanti furono l'edificazione, nella parte sud, non lontano da Porta San Sebastiano, dei bastioni del Sangallo nel XVI secolo, pi\u00f9 adatti all'uso dei cannoni rispetto alle mura antiche e la totale distruzione delle mura che circondavano il Gianicolo, per opera di papa Urbano VIII verso la met\u00e0 del XVII secolo. Nel 1821, proprio a ridosso delle mura all'altezza della Piramide Cestia, venne aperto il Cimitero acattolico.\nVerso il XXI secolo.\nProprio alla loro lunga funzionalit\u00e0 \u00e8 legato il buono stato di conservazione che, tuttavia, nella parte sud della citt\u00e0, in via di Porta Ardeatina, ha conosciuto a Pasqua del 2001 un parziale collasso per una lunghezza di 20 metri circa, dovuto a fenomeni infiltrativi, provocati dall'acqua piovana e dalla mancata manutenzione del complesso murario da parte del Comune che, pure, nel 1999 aveva stanziato e speso poco meno di 30 miliardi di lire per i restauri necessari.\nPer ripristinare lo \"status quo ante\" ed evitare nuovi collassi in futuro, l'Istituto di acustica (Idac) del Consiglio Nazionale delle Ricerche e l'Universit\u00e0 degli Studi di Roma \"Tor Vergata\" hanno condotto analisi fortemente innovative per progettare e costruire un'apparecchiatura di indagine diagnostica, basata sul sistema della TAC, al fine di studiare l'evoluzione e l'eventuale degrado dei materiali che costituiscono le mura. Il danno alle Mura \u00e8 stato poi opportunamente riparato nel 2006.\nDentro Porta San Sebastiano il Museo delle Mura \u00e8 dedicato proprio a questa grande opera architettonica.\nUn nuovo crollo si \u00e8 verificato il 1\u00ba novembre 2007: un tratto di mura alto 10 metri e largo quindici, per una profondit\u00e0 di un metro, \u00e8 rovinato lungo viale Pretoriano, nel quartiere di San Lorenzo, fortunatamente senza conseguenze sulle vite umane (in quella zona parecchi senzatetto si riparano sotto le mura). Una concausa del crollo \u00e8 stata individuata nelle forti e incessanti piogge che imperversavano sulla citt\u00e0 in quei giorni.\nDegrado e abuso delle mura.\nSebbene il Comune di Roma prevedesse, con una delibera del 1980, interventi di recupero, restauro e lotta all'abusivismo, non \u00e8 ancora riuscito a ottenere una dignitosa sistemazione per la fascia adiacente al muro, quello che un tempo era il \"Pomerium\". Propriet\u00e0 private addossate al muro, inglobamento di tratti di muro in propriet\u00e0 private, concessione di torri o bastioni adeguatamente sistemati per uso abitativo hanno completamente snaturato alcune parti del complesso, deturpandone l'aspetto originario, sebbene eleganti portoncini, balconi e finestrelle, realizzati a volte in un improbabile stile rinascimentale e magari parzialmente nascosti tra una vegetazione rampicante, cerchino di rendere l'abuso meno sgradevole. Si tratta di una presenza sparsa un po' dovunque, lungo il tragitto delle mura, ma con una particolare concentrazione nell'area tra porta Pinciana e piazza Fiume e in quella intorno a porta Tiburtina e a porta Ardeatina.\nAll'uso residenziale privato che viene tollerato di un bene storico e archeologico si aggiunge spesso non solo quello commerciale-artigianale, con piccole aziende ed esercizi commerciali addossati al muro (bar, officine meccaniche, ecc.), ma anche quello operato da grandi aziende anche pubbliche (nei pressi di porta San Giovanni o di Castro Pretorio, ad esempio), istituti bancari nazionali o sedi e acquartieramenti militari. In tutti questi ultimi casi lo sfruttamento del monumento risulta tanto pi\u00f9 pesante in quanto vengono occupate aree di notevole ampiezza, che rendono quindi di lunghezza elevata i tratti di muro occultati e resi inaccessibili.\nStruttura originaria delle mura.\nIl tracciato originario seguiva per buona parte il confine daziario di Roma, che non era una struttura fisica preesistente, ma semplicemente una linea ideale, identificata da pietre (dette appunto \u201cdaziarie\u201d) sistemate, verso il 175, una per ogni via principale di accesso alla citt\u00e0, nel punto in cui, convenzionalmente, erano posti gli \u201cuffici di dogana\u201d. Le mura Aureliane ribadivano pertanto un confine commerciale gi\u00e0 esistente e tre di queste pietre sono state rinvenute murate o interrate nei pressi di altrettante porte (la Salaria, la Flaminia e l'Asinaria).\nPer dare maggior rapidit\u00e0 all'edificazione diverse squadre lavorarono contemporaneamente su tratti separati, e per motivi economici e militari molte costruzioni precedenti furono incluse nei quasi 19\u00a0km di perimetro delle mura. Fra queste, l'Anfiteatro Castrense, la Piramide Cestia, due o forse tre lati del Castro Pretorio, di cui furono murate altrettante porte, e diversi tratti di vari acquedotti vennero inglobati nella struttura muraria. Questa era alta dai 6 agli 8 metri (pi\u00f9 2 di fondazioni) e dello spessore di 3,30 metri (60\u00a0cm di muro e 2,70\u00a0m di ronda). Inoltre, per limitare le spese di esproprio dei terreni su cui realizzare la cinta, poco meno del 40% dell'intero perimetro fu fatto passare su terreno demaniale.\nL'intera struttura si componeva di 378 tratti di muro merlato intervallati ogni 30 metri da 381 torri a pianta rettangolare e da 14 porte principali, oltre a diverse altre porte e passaggi secondari, 116 servizi igienici e numerosissime feritoie. Solo ai lati delle porte si trovavano torri cilindriche, ma \u00e8 dubbio se fossero inizialmente cos\u00ec o se la forma a pianta circolare sia frutto del restauro realizzato da Onorio. Nei punti orograficamente pi\u00f9 scoscesi la parte interna del muro era rinforzata da un terrapieno.\nGli architetti di Aureliano compresero che pi\u00f9 di una cinta muraria piatta, le torri e le baliste (circa 800) piazzate su ciascuna torre avrebbero garantito una maggior copertura di tiro e avrebbero quasi completamente eliminato gli inevitabili \u201cpunti morti\u201d. Ogni torre fu quindi provvista di finestre laterali che potessero assicurare un raggio d'azione lungo tutto il tratto di muro fino alla torre successiva, sia su un lato sia sull'altro. In tempi successivi alcune finestre ballistarie furono murate (ogni torre aveva, generalmente, una finestra per lato e due frontali), sostituite da semplici feritoie, e le baliste furono sistemate solo nei punti strategicamente pi\u00f9 importanti.\nUna delle preoccupazioni maggiori per una citt\u00e0 assediata era la disponibilit\u00e0 di rifornimento idrico. Questo, oltre certamente alla difesa di un'area alquanto abitata, fu uno dei principali motivi per cui la cerchia delle mura inglob\u00f2 anche la zona di Trastevere e del Gianicolo, sul lato destro del fiume, consentendo in tal modo il controllo, per un tratto abbastanza lungo, di entrambe le sponde del Tevere.\nPorte nelle Mura.\nLe porte, in numero di 18, erano generalmente di tre tipi, a seconda dell'importanza che all'epoca rivestivano le strade che da esse si dipartivano: le pi\u00f9 importanti si componevano di due arcate gemelle, avevano una pavimentazione in travertino ed erano affiancate da due torri cilindriche; una sola arcata avevano quelle porte a cui si riconosceva un'importanza secondaria, con pavimentazione in \"opus latericium\", attico in travertino e due torri cilindriche; al terzo tipo appartenevano porte costituite da una semplice arcata e affiancate dalle comuni torri quadrangolari. Fa eccezione a questa classificazione la Porta Prenestina-Labicana (oggi Porta Maggiore) che, sebbene appartenesse, come importanza, al III tipo, fu per\u00f2 aperta inglobando l'arco a due fornici costruito dall'imperatore Claudio nel 52 e facente parte dei due acquedotti sovrapposti \"Claudia\" e \"Anio novus\". Ancora al III tipo dovrebbe appartenere la Porta Settimiana, ma i numerosi restauri e rifacimenti non consentono alcuna certezza sulla sua struttura originale. Altre porte erano considerate solo secondarie.\nC'era poi tutta una serie di passaggi (difficilmente quantificabili a causa dei numerosi interventi di ristrutturazione e modifica), le \"posterule\" (o postierle), come la Porta Ardeatina: delle semplici aperture nel muro con un paio di metri di luce, la cui difesa consisteva in una rientranza del muro stesso, a formare un piccolo bastione. Alcuni di questi passaggi si aprivano verso il fiume, nel lungo tratto di mura erette sulla sponda sinistra del Tevere all'incirca dall'attuale Ponte Regina Margherita fino a Ponte Sisto, in corrispondenza di piccoli scali per le merci; il pi\u00f9 importante si trovava nei pressi della \"Torre dell'Annona\", diventata poi \"Tor di Nona\".\nGi\u00e0 Costantino, con generose donazioni di terreni ed edifici, oltre alla liberalizzazione religiosa, aveva affidato alle gerarchie della giovane chiesa cristiana una solida piattaforma per l'acquisizione di una posizione primaria nella gestione delle cose romane. Ai tempi di Onorio e Alarico l'influenza della chiesa era gi\u00e0 diventata predominante, tant'\u00e8 che da allora si assistette, un po' alla volta, a una sorta di \u201ccristianizzazione\u201d delle porte, nel senso che i nomi (che prima derivavano dalla via che da ciascuna porta usciva) cambiarono riferendosi a chiese e tombe di Santi che attraverso di esse erano raggiungibili. Era, tra l'altro, il segno di un decadimento di importanza di molte strade consolari.\nIl fenomeno non coinvolse per\u00f2 tutte le porte; alcune conservarono il loro nome originario, sia perch\u00e9 le rispettive strade erano cadute in abbandono (porta Latina, Metronia e Clausa) o per un calo demografico dell'area circostante (porta Settimiana) o per la permanenza dell'importanza della loro caratteristica (Porta Portuense e Salaria, sotto cui ancora passava l'antichissima \u201cvia del sale\u201d). In qualche caso il nome \u201ccristianizzato\u201d venne col tempo ulteriormente cambiato, come per la porta Nomentana, divenuta di Sant'Agnese e poi, dopo la met\u00e0 del Cinquecento, porta Pia, ricostruita poco distante dalla sua posizione originaria.\nSegue l'elenco delle 18 porte nelle Mura Aureliane, da nord e in senso orario:\nIl tracciato.\nAmmone geometra misur\u00f2 le mura di Roma prima dell'invasione dei Goti di Alarico e le trov\u00f2 avere una lunghezza di 21 miglia: esse sono in gran parte ancora in piedi. La prima traccia visibile, partendo da nord e proseguendo in senso orario, \u00e8 la Porta Flaminia (oggi Porta del Popolo, tra l'omonima piazza e il piazzale Flaminio), alla quale segue il tratto, abbastanza ben conservato (ma la porzione iniziale \u00e8 frutto di rifacimenti recenti) che, includendo con un tracciato sinuoso il Pincio, \u00e8 noto con il nome di Muro Torto e che in origine costituiva la struttura di sostegno per gli \"Horti Aciliorum\", una delle ville imperiali. Il muro costeggia il lato destro della strada che a sua volta, sulla sinistra, costeggia Villa Borghese.\nAlla sommit\u00e0 della collina, dove via del Muro Torto diventa Corso d'Italia incrociando via Veneto, si trova Porta Pinciana, da cui usciva l'antica Via Salaria (la Via Salaria Vetus). Il tratto successivo, che continua a costeggiare Corso d'Italia, \u00e8 particolarmente ben conservato (e in parte abitato), con 18 torri ancora in buono stato. In una delle ultime torri, quella di fronte a via Po, sono ancora visibili i segni della battaglia del 20 settembre 1870 che segn\u00f2 la fine del potere temporale dei papi: una palla di cannone dell'esercito italiano \u00e8 ancora conficcata nel muro; quel muro che, costruito per tener testa a catapulte e arieti, resistette a cinque ore di cannoneggiamenti.\nAll'altezza di piazza Fiume si apriva la Porta Salaria, costituita da un unico fornice tra due torri semicircolari. Danneggiata durante la presa di Roma nel 1870, fu ricostruita prima di essere definitivamente smantellata nel 1921: la sua pianta \u00e8 ancora indicata, appena visibile, sul selciato odierno. Di qui usciva la via Salaria Nova, il cui percorso coincide in gran parte con quello della moderna via Salaria. Subito dopo la porta, nella parte alta del muro, in corrispondenza quindi del camminamento interno, \u00e8 visibile la meglio conservata delle latrine ancora esistenti, costituita da una sporgenza nel muro, di forma semicilindrica, posta su due mensole di travertino.\nIl muro, sempre piuttosto ben conservato sebbene in questo tratto sia stata aperta la nota \u201cbreccia di Porta Pia\u201d, continua a costeggiare corso d'Italia per un breve tratto fin dove quest'ultimo diventa viale del Policlinico, incrociando la via Nomentana: qui si apre la Porta Pia, risalente alla seconda met\u00e0 del XVI secolo e aperta in sostituzione della Porta Nomentana, che si trova circa 75 metri pi\u00f9 a est, oggi chiusa, dalla quale usciva l'antica via omonima. Di quest'ultima porta sono visibili gli stipiti e la torre semicircolare di destra, mentre quella di sinistra fu abbattuta nel 1827.\nNel successivo breve tratto di muro si aprivano due uscite secondarie (o posterule), murate nella ristrutturazione operata da Onorio: la prima a una quarantina di metri dalla porta Nomentana e l'altra, subito dopo l'incrocio con viale Castro Pretorio, nelle immediate vicinanze dei \"castra\", la grande caserma dei pretoriani che l'imperatore Tiberio costru\u00ec tra il 20 e il 23 per riunire in un'unica sede le 9 coorti istituite da Augusto come guardia imperiale. L'accampamento aveva pianta rettangolare ed era delimitato da un muro alto circa 4,70 metri per uno spessore di 2,10, nel quale si aprivano quattro porte al centro di ciascun lato e dal quale sporgevano torri quadrate. Quando Aureliano incluse i \"castra\" nel perimetro difensivo, il muro esterno fu rialzato di circa 5 metri (circa 2,5-3 metri in alto e 2 in basso, come fondazioni), fu munito di una nuova e pi\u00f9 fitta merlatura e vennero chiuse le porte settentrionale (le cui tracce sono ancora visibili) e orientale. La porta sul lato meridionale \u00e8 scomparsa, con buona parte del muro su tutto il lato. In seguito Massenzio rialz\u00f2 ulteriormente il muro e rinforz\u00f2 le torri, oggi quasi completamente scomparse. Il muro sul lato rivolto verso la citt\u00e0 (lungo l'attuale viale Castro Pretorio) e la relativa porta Praetoriana furono probabilmente smantellati quando Costantino sciolse il corpo dei pretoriani. Al tempo di Onorio, fu abbassato il livello del terreno lungo il lato esterno a nord e in parte a est, mettendo a nudo le fondazioni per ben 3,5 metri.\nIl muro segue il perimetro dei \"castra\" lungo viale del Policlinico su tutto il lato nord, est e parte di quello meridionale. Abbandonata poi l'area dell'accampamento si apriva un'altra porta, all'altezza del civico 4-6 di via Monzambano, rivestita di travertino, il cui nome originario non \u00e8 noto ma che viene denominata Porta Clausa (o \"Chiusa\"), perch\u00e9 gi\u00e0 in epoca antica ma non ben precisata fu murata e messa fuori uso. Attraverso questa porta passava la via che, congiungendosi con quella proveniente dalla porta Viminalis delle mura serviane, si congiungeva pi\u00f9 a sud con la via Tiburtina.\nIl tratto successivo, costeggiato nel suo lato interno da viale Pretoriano, \u00e8 conservato solo parzialmente nella sua parte inferiore, mutilato a causa di vari tagli effettuati per aprire passaggi stradali e in parte nascosto e inglobato in propriet\u00e0 pubbliche e private, in particolare il Palazzo Aeronautica costruito a ridosso della fortificazione (1929-31). Riappare nel tratto costeggiato, nel lato esterno, da viale di Porta Tiburtina - con l'inserzione di fornici per la viabilit\u00e0 odierna aperti tra via dei Ramni e piazzale Sisto V, ove si trova l'arco di Sisto V - fino all'incrocio con via Tiburtina Antica, dove si trova la monumentale Porta Tiburtina, poi chiamata Porta S. Lorenzo.\nIl muro prosegue oltre Piazzale Tiburtino, costeggiato da via di Porta Labicana. Tra la quinta e la sesta torre dopo la porta, quindi circa all'incrocio con via dei Sabelli, venne inglobata nel muro la facciata di un edificio in laterizio, probabilmente una casa di abitazione a tre piani, dove sono ancora individuabili le finestre murate e le mensole in travertino che sostenevano un balcone al secondo piano. La presenza dell'edificio imped\u00ec la costruzione di una torre che avrebbe dovuto trovarsi in quel punto. Poco oltre \u00e8 visibile una posterula con architrave, chiusa, che era forse utilizzata per l'accesso agli \"Horti Liciniani\", di cui rimane, sull'altro lato della sede ferroviaria, l'edificio circolare noto come \"Tempio di Minerva Medica\". All'inizio di via dei Marsi si trova una torre merlata ristrutturata da Clemente XI a seguito dei danni subiti a causa di un terremoto nel 1704.\nProseguendo lungo via di Porta Labicana il muro piega leggermente a sinistra; poco prima dell'incrocio con via dei Bruzi scompare, tagliato per far posto alla sede ferroviaria, e ricompare sull'altro lato, in piazza di Porta Maggiore, dominata dalla monumentale porta Praenestina-Labicana, oggi conosciuta come porta Maggiore, composta da due arcate degli acquedotti \"Claudia\" e \"Anio novus\"\nIl tratto seguente delle mura, che piega bruscamente verso est seguendo all'incirca il tracciato iniziale di via Casilina, continua a sfruttare le arcate dell'acquedotto che, con la chiusura dei fornici, venne trasformato in muro difensivo. All'altezza dell'incrocio con la Circonvallazione Tiburtina il muro abbandona l'acquedotto e piega di nuovo bruscamente con un angolo acuto verso sud-ovest a seguire il tracciato stradale, inglobando il Palazzo Sessoriano (il palazzo imperiale i cui resti sono ora compresi nell'area della basilica di Santa Croce in Gerusalemme) e l'anfiteatro castrense, di cui \u00e8 stato sfruttato il muro perimetrale chiudendo le arcate e lasciando sporgere una parte dell'ellisse. Il muro segue poi il tracciato di viale Castrense, ben conservato e con restauri recenti; i problemi dovuti al dislivello del terreno furono affrontati con la realizzazione, in alcuni punti, di una doppia galleria sovrapposta all'interno del muro, per non interrompere il camminamento. I restauri moderni sono ben visibili soprattutto sul lato esterno, mentre la facciata interna del muro \u00e8 meglio conservata nel suo aspetto originario. Alla fine di viale Castrense si arriva alla Porta San Giovanni, aperta nel 1574 per facilitare la viabilit\u00e0 in sostituzione della vicina Porta Asinaria.\nLa successiva sezione di muro \u00e8 in parte scomparsa; i resti indicano che il tragitto costeggiava il perimetro della Basilica di San Giovanni in Laterano e le antiche strutture di sostegno del Palazzo del Laterano, visibili nell'area del campo sportivo tra via Sannio, via Farsalo e piazzale Ipponio; qui si apriva una posterula ancora esistente a met\u00e0 del XIX secolo che serviva come accesso diretto al palazzo. All'inizio di via della Ferratella in Laterano \u00e8 visibile uno spezzone di mura al di sotto del piano stradale, che poi, seguendo la strada in un tratto con consistenti ristrutturazioni medievali e moderne, tornano a rialzarsi fino alla Porta Metronia. Originariamente era una posterula priva di importanza, ma per agevolare il traffico moderno sono state aperti diversi passaggi, come \u00e8 stato fatto anche ai lati di porta S. Giovanni. Su una torre \u00e8 ancora presente un'iscrizione che ricorda un restauro del 1157. Altri restauri importanti sono stati effettuati per opera di Pio IX.\nIl tratto successivo \u00e8 tra i meglio conservati della cinta muraria. Alcune coppie di mensole indicano la presenza di latrine di epoca aureliana. Il muro piega verso sud-est lungo tutto il tracciato di viale Metronio e poi gira a sud dove si apre, all'incrocio con la via omonima, la Porta Latina, anch'essa tra le meglio conservate di tutta la cinta, da cui partiva la via Latina, poi confluita nella via Anagnina.\nIl successivo tratto costeggia per intero il tracciato di viale delle Mura Latine, girando prima verso sud-est e poi decisamente a ovest. L'ottimo stato di conservazione e i restauri e rifacimenti che si sono succeduti dal Medioevo fino al secolo scorso (sono visibili stemmi di Pio II, Pio IV, Alessandro VII e Urbano VIII), hanno reso possibile l'apertura al pubblico e uno studio approfondito dell'intera sezione, almeno fino alla successiva monumentale Porta San Sebastiano, gi\u00e0 Porta Appia dal nome della via che da essa usciva, nella quale \u00e8 ospitato il Museo delle Mura.\nInteressante e ben conservato anche il tratto successivo, che segue il viale di Porta Ardeatina. Poco prima dei quattro passaggi moderni aperti sulla via Cristoforo Colombo per motivi di viabilit\u00e0, immediatamente addossata a una torre ad angolo si apre una posterula, che consentiva il passaggio a una stradina di nessuna importanza che probabilmente univa la via Ardeatina alla via Appia, e che fu chiusa ai tempi di Onorio. Nei pressi si trova, inglobata nel muro, una tomba risalente alla prima et\u00e0 imperiale.\nSuperata via Colombo le mura proseguono sempre verso ovest lungo viale di Porta Ardeatina e, dopo un centinaio di metri, ha inizio il maestoso bastione, lungo circa 300 metri, eretto nella prima met\u00e0 del XVI secolo da Antonio da Sangallo il Giovane, per la cui costruzione fu demolito un tratto di mura comprendente, tra l'altro, la Porta Ardeatina, dalla quale usciva la via omonima. Il bastione venne costruito per volere di papa Paolo III al fine di migliorare l'efficienza difensiva della zona, che sembrava troppo debole ed esposta alla minaccia turca. In realt\u00e0 l'appalto parlava genericamente di rifacimento delle mura cittadine, ma considerato il tempo e la spesa necessari per la costruzione di quell'unico tratto, sembra che il papa ne ordin\u00f2 la sospensione. La struttura architettonica del bastione \u00e8 ovviamente ben diversa da quella del resto delle mura, costruite per ospitare baliste anzich\u00e9 cannoni, come \u00e8 dimostrato dalle feritoie a imbuto anzich\u00e9 a finestra. Anche le merlature, inadeguate contro le cannonate, vennero sostituite da casematte dalle quali si poteva far fuoco con armi leggere. Otto ambienti sotterranei consentivano, grazie a cunicoli, sortite esterne. Un grande stemma di Paolo III, affiancato da quelli del Senato Romano e della Camera Apostolica, \u00e8 visibile a un angolo del bastione.\nSubito dopo il bastione, riprende il muro pi\u00f9 antico, abbondantemente restaurato e ricostruito soprattutto in epoca rinascimentale e poi da Alessandro VII e da Pio IX, che comunque tentarono di mantenere la struttura originaria, nonostante i vistosi \"rattoppi\" e, per ultimo, dal Comune di Roma. Segue sempre, per un tratto abbastanza lungo, il viale di Porta Ardeatina, che piega verso nord-ovest, poi una curva a sud-ovest e infine direttamente a ovest, inglobando cos\u00ec il rione S. Saba, chiamato anche \"Piccolo Aventino\". Dopo un breve tratto demolito per le esigenze di traffico del piazzale Ostiense, in cui forse esisteva una posterula, si giunge alla Porta Ostiensis, oggi Porta San Paolo (la meglio conservata insieme con quella di S. Sebastiano), da cui partiva la via Ostiense, che conduceva a \"Portus\".\nSubito dopo la porta il muro piega verso sud-ovest e, dopo un altro tratto demolito per esigenze di viabilit\u00e0 si incontra la piramide di Caio Cestio, un monumentale sepolcro della prima et\u00e0 imperiale inglobato nella cinta muraria. Subito dopo il sito di una posterula che, gi\u00e0 chiusa da Massenzio, venne demolita nel 1888. Di qui le mura, che presentano segni di molte ristrutturazioni e qualche apertura per esigenze di viabilit\u00e0, procedono in linea retta verso il Tevere, che incontrano all'altezza della sede ferroviaria presso il Ponte dell'Industria, includendo l'area del rione di Testaccio.\nIl muro seguiva poi verso nord, per circa 800 metri, il corso del fiume, ma nulla rimane di questo tratto. Sul Lungotevere Testaccio \u00e8 ancora visibile, di fronte al Mattatoio, una delle due torri medievali (l'altra era sulla riva opposta) dalle quali si tendeva la catena che poteva sbarrare il traffico fluviale. All'incirca nella zona di incrocio tra il lungotevere e via B. Franklin il muro si interrompeva per proseguire sull'altra sponda del fiume. Ancora quasi nessuna traccia del muro fino a tutta la zona del Gianicolo (dove del resto le Mura Aureliane sono state sostituite dalle mura leonine e dalle gianicolensi): gli unici indizi sono forniti dalla presenza di due delle tre porte. La prima, porta Portuensis, distrutta nel 1643 e sostituita, pi\u00f9 a nord, dalla Porta Portese, si apriva nel primissimo tratto di mura sulla riva destra del fiume, nel punto dove aveva inizio la via Portuense, circa all'incrocio con l'attuale via E. Bezzi. Il muro seguiva poi presumibilmente il tracciato di via degli Orti di Trastevere, piazza B. da Feltre e quindi compiva una larga curva salendo dalle parti di viale Glorioso e poi verso via A. Masina fino ad arrivare al piazzale dove si trova la Porta San Pancrazio, un tempo porta Aurelia perch\u00e9 da l\u00ec aveva inizio l'omonima via consolare.\nDopo la porta, che costituiva il vertice di un angolo acuto, le mura scendevano di nuovo all'incirca lungo il tracciato di via Garibaldi, poi via di Porta S. Pancrazio e di nuovo via Garibaldi per arrivare su via della Lungara dove, nei pressi dell'incrocio con via S. Dorotea si apre la porta Settimiana, l'ultima sul lato destro del Tevere. Poco pi\u00f9 a est, infatti, qualche metro a monte di Ponte Sisto, il muro si interrompeva di nuovo per riprendere sul lato opposto e costeggiare per intero la riva del fiume fino al Ponte Elio, oggi Ponte Sant'Angelo, dove si apriva la porta Cornelia, chiamata pi\u00f9 tardi porta S. Pietro. Da qui proseguiva sempre lungo la riva del fiume fino all'altezza dell'odierno Ponte Regina Margherita dove svoltava vero est per raggiungere la Porta Flaminia. Come per il tratto del Gianicolo, di tutto il lungo percorso da ponte Sisto a ponte Regina Margherita non rimane pi\u00f9 alcuna traccia."}
{"id": "207323", "revid": "1728", "url": "https://it.wikipedia.org/wiki?curid=207323", "title": "Mura Aureliane", "text": ""}
{"id": "207327", "revid": "919135", "url": "https://it.wikipedia.org/wiki?curid=207327", "title": "Ipocicloide", "text": "Lipocicloide \u00e8 una curva piana appartenente alla categoria delle rullette ossia delle curve generate da una figura che rotola su di un'altra. L'ipocicloide infatti \u00e8 definita come la curva generata da un punto di una circonferenza che rotola sulla parte interna di un'altra circonferenza. Essa \u00e8 un caso particolare di ipotrocoide.\nForma matematica.\nLa rappresentazione parametrica di un'ipocicloide generata da una circonferenza di raggio formula_1 che rotola (senza strisciare) su di una circonferenza di raggio formula_2 (con formula_3) \u00e8 data da:\nL'ipocicloide \u00e8 una funzione continua ed \u00e8 differenziabile ovunque tranne sulle cuspidi.\nSe formula_5 \u00e8 un numero razionale allora l'ipocicloide \u00e8 una curva chiusa con formula_5 cuspidi. In particolare se formula_7 allora l'ipocicloide ha formula_8 cuspidi; invece se formula_9 allora l'ipocicloide ha un numero di cuspidi pari al numeratore della frazione ai minimi termini che deriva da formula_5 (quindi supponendo formula_11 abbiamo esattamente formula_2 cuspidi). Se invece formula_13 \u00e8 un numero irrazionale la curva non si chiude mai."}
{"id": "207334", "revid": "599013", "url": "https://it.wikipedia.org/wiki?curid=207334", "title": "Msc", "text": ""}
{"id": "207343", "revid": "121737785", "url": "https://it.wikipedia.org/wiki?curid=207343", "title": "Gruppo protettivo", "text": "Un gruppo protettivo, in chimica \u00e8 una molecola P che, fatta reagire con un'altra molecola A, va a legarsi ad un gruppo funzionale di A facendo in modo che tale gruppo funzionale non prenda parte o interferisca con reazioni chimiche che si devono attivare su altri gruppi della molecola A.\nSono molto importanti soprattutto in reazioni multistep finalizzate alla sintesi di molecole complesse con pi\u00f9 gruppi funzionali: infatti pu\u00f2 presentarsi la situazione di dover far reagire un certo gruppo 1 di una molecola, ma, un altro gruppo 2 della stessa molecola potrebbe prender parte alla reazione. In questo caso si lega al 2 un gruppo protettivo, si attiva la reazione su 1 dopodich\u00e9 si libera due dal gruppo protettivo.\nCaratteristica fondamentale del gruppo protettivo \u00e8 che deve essere facilmente rimovibile, in altre parole, la reazione di rimozione (\"cleaving\") di questo gruppo deve avere una resa molto alta (&gt;90%).\nOvviamente anche la reazione di inserzione deve avvenire in alte rese. In realt\u00e0, la caratteristica fondamentale \u00e8 che il gruppo protettivo scelto sia stabile nell'ambiente di reazione: cio\u00e8 non deve reagire, fino a quando non verr\u00e0 rimosso. \nSpesso nella sintesi organica all'interno di una molecola ci possono essere due o pi\u00f9 gruppi protettivi: se tali gruppi possono essere rimossi e inseriti in condizioni talmente diverse da non interferire uno con l'altro (ad esempio rimuovo il gruppo protettivo X senza rimuovere Y e cos\u00ec via) vengono definiti \"ortogonali\".\nEsempi.\nEsistono molti gruppi protettivi specifici per i vari gruppi funzionali."}
{"id": "207346", "revid": "125668303", "url": "https://it.wikipedia.org/wiki?curid=207346", "title": "Stato Indipendente di Croazia", "text": "Lo Stato Indipendente di Croazia (in croato: \"Nezavisna Dr\u017eava Hrvatska\", abbreviato in NDH) era uno Stato fantoccio di Italia e Germania che comprendeva la maggior parte dell'odierna Croazia e tutta l'attuale Bosnia ed Erzegovina durante la seconda guerra mondiale.\nVenne istituito il 10 aprile 1941 su parti del territorio che gi\u00e0 erano parte della Jugoslavia, dopo l'occupazione militare delle forze congiunte italo-tedesche. Lo Stato, alleato delle Potenze dell'Asse, fu ufficialmente una monarchia e un protettorato italiano dalla firma del Trattato di Roma del 18 maggio 1941 fino alla capitolazione italiana l'8 settembre 1943. Proposto come re da Vittorio Emanuele III, il principe Aimone di Savoia-Aosta inizialmente rifiut\u00f2 di assumere la corona per protestare contro l'annessione all'Italia della Dalmazia a maggioranza croata. Tuttavia egli accett\u00f2 in seguito il trono sotto pressione di Vittorio Emanuele III e venne incoronato re col nome di Tomislao II, ma rifiut\u00f2 di lasciare l'Italia e non mise mai piede in Croazia. Il governo dello Stato fu posto sotto il controllo del gruppo nazionalista di estrema destra denominato Ustascia (\"Usta\u0161e\") e del suo \"Poglavnik\", Ante Paveli\u0107.\nPer i suoi primi due anni di esistenza, fino al 1943, lo Stato fu un condominio territoriale di Germania e Italia: Berlino e Roma occuparono integralmente il territorio croato, stabilendo due zone d'occupazione, e l'Italia annesse direttamente al proprio territorio metropolitano la Dalmazia centrale come parte dell'agenda irredentista del \"Mare Nostrum\" italiano. Nel 1942 la Germania offr\u00ec all'Italia la possibilit\u00e0 di prendere il controllo militare di tutta la Croazia, per convogliare le truppe tedesche dalla Croazia al fronte orientale; tuttavia l'Italia rifiut\u00f2 l'offerta, ritenendo di non poter gestire da sola l'instabile situazione dei Balcani. Dopo l'arresto di Mussolini e l'armistizio italiano con gli Alleati, il 10 settembre 1943 lo NDH dichiar\u00f2 nullo il Trattato di Roma del 18 maggio 1941 con il Regno d'Italia ed annett\u00e9 la porzione della Dalmazia che l'Italia aveva strappato alla Jugoslavia nel 1941. La Croazia tent\u00f2 di annettere anche Zara, italiana sin dal 1919 ma rivendicata dall'irredentismo croato, ma la Germania non lo permise.\nLo Stato Indipendente di Croazia cess\u00f2 di esistere alla fine della Seconda guerra mondiale nel maggio del 1945, quando le forze dell'Asse e croate vennero sconfitte e la Croazia e la Bosnia ed Erzegovina divennero, come Repubblica Popolare di Croazia e Repubblica Popolare di Bosnia ed Erzegovina, parte della Repubblica Federativa Popolare di Jugoslavia.\nGeografia.\nDelimitazione dei confini.\nI confini esatti dello Stato Indipendente di Croazia non erano stabiliti al momento della sua costituzione. Circa un mese dopo la nascita dello Stato, aree significative di territorio popolate da croati vennero cedute ai suoi alleati dell'Asse, il Regno d'Ungheria e il Regno d'Italia.\nMe\u0111imurje e la Baranja meridionale vennero annesse (occupate) dal Regno d'Ungheria. L'NDH continu\u00f2 a rivendicare entrambi i territori, chiamando la regione di Osijek come \"Grande Parrocchia Baranja\", nonostante nessun territorio di quella regione fosse sotto il suo controllo. Questi confini non vennero mai ufficialmente stabiliti e l'Ungheria consider\u00f2 come confine tra le due nazioni il fiume Drava.\nRispetto ai confini repubblicani stabiliti dalla Repubblica Socialista Federale di Jugoslavia dopo la guerra, lo Stato Indipendente di Croazia comprendeva l'intera Bosnia ed Erzegovina, con la sua maggioranza di serbi e bosniaci non-croati, oltre a 20\u00a0km\u00b2 di Slovenia (villaggi di Slovenska vas, Nova vas pri Mokricah, Jesenice na Dolenjskem, Obre\u017eje e \u010cedem) e l'intera Sirmia (parte della quale era gi\u00e0 compresa nel Banato del Danubio).\nGeografia antropica.\nSuddivisioni amministrative.\nLo Stato Indipendente di Croazia aveva tre livelli di divisioni amministrative: grandi contee o grandi parrocchie (sg. \"velika \u017eupa\"), distretti (sg. \"kotar\") e municipalit\u00e0 (sg. \"op\u0107ina\"). Nel momento dell'istituzione, lo Stato aveva 22 grandi parrocchie, 142 distretti e 1.006 municipalit\u00e0. Il livello di amministrazione pi\u00f9 alto erano le grandi parrocchie (pl. \"velike \u017eupe\"), ognuna delle quali amministrata da un \"prefetto supremo\" (\"veliki \u017eupan\").\nStoria.\nProclamazione dello Stato indipendente di Croazia.\nIn seguito all'intervento dell'Asse nel Regno di Jugoslavia, nel 1941, e la rapida sconfitta dell'esercito jugoslavo (\"Jugoslovenska vojska\"), l'intero paese fu militarmente occupato dalle forze dell'Asse. I governi tedesco e italiano misero al governo il partito di estrema destra Ustascia, formando lo \"Stato Indipendente di Croazia\".\nL'istituzione dell'NDH fu proclamata il 10 aprile 1941 da Slavko Kvaternik, deputato leader degli Ustascia. Il capo dello Stato era Ante Paveli\u0107. Sulla carta, lo Stato Indipendente di Croazia era una monarchia, ma il re, Aimone di Savoia-Aosta (futuro quarto duca d'Aosta e fratello del vicer\u00e9 d'Etiopia Amedeo), che assunse il nome di Tomislavo II (come Tomislav, primo re croato nel 925), non aveva potere effettivo e non mise mai piede sul territorio dell'NDH. Non avendo nessuna esperienza politica e non essendo a conoscenza dei piani esatti del governo italiano, Aimone-Tomislao rifiut\u00f2 di partire per la Croazia; lo scrisse chiaramente in una lettera a Vittorio Emanuele e in un'altra indirizzata a Mussolini, nella quale asser\u00ec che la risoluzione territoriale dalmata, \u00abterra che non si sarebbe mai potuta italianizzare\u00bb, era un ostacolo a qualsiasi riconciliazione con i croati: Aimone non accett\u00f2 di diventare re di una nazione amputata dall'Italia e pass\u00f2 alla storia come il \u00abre che non fu mai\u00bb.\nIl nome del nuovo Stato era un riferimento ovvio al desiderio di indipendenza croato, che era stato perseguito senza successo dal 1102. Vladko Ma\u010dek, il capo del Partito Rurale Croato-Partito Croato dei Contadini, il pi\u00f9 forte partito croato del momento, rifiut\u00f2 l'offerta dei tedeschi di essere il leader del governo, ma chiese alla gente di obbedire e cooperare con il nuovo governo il giorno stesso della proclamazione di Kvaternik. Ante Paveli\u0107 arriv\u00f2 a Zagabria nelle prime ore del mattino del 15 aprile, alla testa di poche centinaia di seguaci vestiti con divise italiane per diventare il \"poglavnik\" (l'equivalente croato di \"duce\").\nSecondo Vladko Ma\u010dek, l'istituzione dello Stato fu attuata con l'approvazione della classe borghese che non aveva pi\u00f9 fiducia nel Regno di Jugoslavia, ma i contadini guardarono il nuovo Stato con sospetto. La concessione di una banovina (provincia) autonoma era troppo recente (1939) per eliminare l'attrito che aveva segnato gli ultimi venti anni sotto il regime militarista dei re serbi.\nLo Stato includeva la maggior parte della Croazia odierna, ma parte della Dalmazia, l'Istria e la Venezia Giulia facevano parte dell'Italia; Me\u0111imurje e la Baranja meridionale facevano parte dell'Ungheria. Inoltre includeva tutta la moderna Bosnia ed Erzegovina. All'incirca includeva tutta l'area dell'ex Impero austro-ungarico in cui si parlasse croato o serbo, per una superficie di circa 102.000\u00a0km\u00b2\nSecondo le stime tedesche, nel nuovo Stato vivevano:\nLe zone d'occupazione.\nNell'estate del 1941, gli Ustascia, responsabili di efferati crimini contro le popolazioni civili, si dimostrarono, nonostante la barbarie e la violenza delle repressioni, incapaci di mantenere l'ordine. Onde evitare che la situazione degenerasse, la Germania e l'Italia decisero di occupare integralmente il territorio croato, stabilendo due zone d'occupazione e una linea di demarcazione che seguiva l'asse nord-sud: Samobor-Sarajevo-Ustipra\u010da. Le autorit\u00e0 italiane protestarono per il termine \u00ablinea di demarcazione\u00bb perch\u00e9 lasciava presupporre una divisione in due \u00abzone di influenza\u00bb della Croazia; ribadirono ripetutamente che si trattava di un termine convenzionale, \u00abadottato puramente e semplicemente ai fini militari contingenti\u00bb, altrimenti sarebbe \u00abcaduto ogni fondamento di quella realt\u00e0 [...] acquisita per gli accordi col Reich: Croazia \"spazio vitale\" dell'Italia\u00bb.Il territorio dello Stato Indipendente di Croazia venne cos\u00ec occupato dai tedeschi e dagli italiani:\nIl 26 agosto 1941, italiani e croati stabilirono le rispettive competenze nella zona d'occupazione del Regio Esercito. Il 7 settembre nacquero la seconda zona, dove i poteri del Regio Esercito furono assai estesi, e la terza zona. La seconda zona fu delimitata a nord dal fiume Kupa tra Osilnica (esclusa) e Zdikovo (inclusa); a ovest da Osilnica alla penisola di Sabbioncello, comprese tutte le isole; a sud da Gruda a Triglav; a est da Triglav a Zdikovo, lungo la linea che andava da Bjolasca a Tounj. La terza zona, dove i poteri civili restarono in mano ai croati, comprese quella parte di territorio che si estendeva fra i confini della seconda zona e la linea di demarcazione italo-tedesca.\nAlla fine del 1941, l'addetto militare tedesco a Roma, generale Enno von Rintelen, propose a Mussolini l'occupazione totale della Croazia. L'offerta tedesca nacque dalla consapevolezza di aver raggiunto in Croazia posizioni di controllo politico ed economico assolutamente inattaccabili e dalla necessit\u00e0 di sostenere le truppe della Wehrmacht in Serbia, rafforzandole con quelle presenti nel nuovo Stato croato.\nNella riunione del 18 dicembre 1941 con il duce, Galeazzo Ciano, Raffaele Casertano e i generali Mario Roatta (Stato maggiore del Regio Esercito), Giovanni Magli (Comando supremo) e Vittorio Ambrosio (comandante della II Armata, denominata Supersloda) discussero la proposta dell'alleato. Quest'ultimo spieg\u00f2 che l'occupazione della terza zona era il \u00abpresupposto all'occupazione di tutta la Bosnia\u00bb, mentre le posizioni nella seconda zona dovevano essere consolidate mediante un proficuo lavoro di penetrazione politica, giacch\u00e9 la zona delimitata dalle Alpi dinariche costituiva, dal punto di vista militare e da quello economico, il completamento naturale della Dalmazia italiana. Egli riconobbe che ogni sforzo sarebbe stato vanificato se non fosse stata chiarita la posizione tedesca. Dal colloquio emersero due soluzioni alternative:\nL'occupazione italiana della Bosnia orientale non fu mai realizzata perch\u00e9 il generale Edmund Glaise von Horstenau, plenipotenziario presso la legazione tedesca di Zagabria, avvert\u00ec i croati dell'esistenza di un \u00abpiano italiano\u00bb d'occupazione totale della Croazia, omettendo di precisare che dietro la proposta di Roma vi era stata un'espressa richiesta tedesca. Il 2 gennaio 1942, il generale Ambrosio propose il ritiro delle truppe d'occupazione nella seconda zona e l'eliminazione progressiva di ogni influenza croata. Pietromarchi condivise l'idea che l'occupazione della terza zona non potesse essere considerata fine a se stessa, poich\u00e9 avrebbe costituito uno spreco di sangue, di denaro, di energie e di prestigio assolutamente inutile e sproporzionato agli sforzi. Mussolini ordin\u00f2 ad Ambrosio di \u00abeliminare l'influenza croata dalla seconda zona e dare la sensazione che l'Italia non deve andare pi\u00f9 via. Evitare che i presidi croati si rafforzino e ottenere l'allontanamento definitivo degli ustascia.\u00bb\nGli ustascia e le leggi razziali.\nLo Stato avrebbe in seguito istituito un proprio esercito, diviso i due gruppi:\nL'esercito era forte di circa 110.000 effettivi alla fine del 1942 e di circa 130.000 nel 1943. D'altra parte, l'NDH non aveva una flotta navale, secondo i termini dell'Accordo di Roma con l'Italia, e la flotta aerea era limitata a circa trenta piccoli aerei commerciali. Inoltre regolari croati e volontari formarono la \"Hrvatska legija\" (\"Legione croata\"), i cui reparti vennero aggregati alla Wehrmacht (come Verst\u00e4rktes (kroatisches) Infanterie-Regiment 369) ed al Regio Esercito italiano (come Legione croata autotrasportabile).\nBuona parte della popolazione dello Stato Indipendente di Croazia non era croata, soprattutto a causa dell'inclusione della Bosnia. Era presente una consistente parte di popolazione \"serba\" (circa il 19% della popolazione della Croazia del tempo, pi\u00f9 del 30% della popolazione dell'NDH), \"bosgnacchi\", \"tedeschi\", \"ungheresi\" ed altri. I cattolici, (soprattutto croati, tedeschi ed ungheresi) costituivano pi\u00f9 del 50% dei 6,3 milioni di persone. I \"bosgnacchi\", la cui maggioranza \u00e8 di fede musulmana, erano per\u00f2 considerati croati a tutti gli effetti: Paveli\u0107 li definiva infatti \"il fior fiore della nazione croata\".\nIl regime subito promulg\u00f2 una serie di leggi razziali che riflettevano l'accettazione dell'ideologia della Germania nazista, con enfasi sulle questioni nazionali croate. Il giudizio pi\u00f9 illuminante riguardo a questa serie di leggi antisemite \u00e8 stato dato da Raul Hilberg nella sua opera in tre volumi \"\"The Destruction of the European Jews\" (La distruzione degli ebrei d'Europa). Secondo Hilberg, la Croazia, come la Repubblica Slovacca, era uno Stato fantoccio della Germania e \"una creazione tedesca fatta a tempo di record\", che nelle loro politiche razziali rispett\u00f2 e persino \"miglior\u00f2\"\" la definizione della Germania nazista.\nIl governo croato, e soprattutto le milizie, intesero per\u00f2 molto spesso l'antisemitismo e il razzismo su basi religiose pi\u00f9 che razziali, oppure mescolando elementi religiosi e razziali. Inoltre furono effettuati numerosi massacri di cittadini ortodossi, che per\u00f2 potevano salvarsi in caso di conversione alla religione cattolica (sovente gli Ustascia erano accompagnati da sacerdoti o frati).\nLa prima \"Ordinanza legale per la difesa del popolo e dello stato\", datata 17 aprile 1941, prescriveva la pena di morte per l'\"infrangimento dell'onore e degli interessi vitali del popolo croato e la sopravvivenza dello Stato Indipendente di Croazia\". Fu presto seguita dalla \"Ordinanza legale delle razze\" e dalla \"Ordinanza legale per la protezione del sangue ariano e l'onore del popolo croato\", datate 30 aprile 1941, cos\u00ec come l'\"Ordinanza per la creazione e la definizione del comitato razziale-politico\", datata 4 giugno 1941.\nLa questione ebraica.\nDurante la seconda guerra mondiale, il piano di sterminio nazista port\u00f2 all'uccisione di 6 milioni di ebrei, senza distinzioni di sesso n\u00e9 di et\u00e0. Paveli\u0107 e il movimento ustascia parteciparono attivamente allo sterminio del popolo ebraico e gi\u00e0 nel 1941 il ministro croato degli affari interni Andrija Artukovic afferm\u00f2 sulla \"Deutsche Zeitung in Kroatien\" (il giornale tedesco in Croazia) che il governo della NDH \"in breve tempo risolver\u00e0 la questione ebrea nello stesso modo come l'ha risolta il governo tedesco\".\nFu proibita agli ebrei la partecipazione alle proprie professioni di sempre, alle organizzazioni e alle istituzioni sociali e culturali croate, particolarmente alla letteratura, giornali, arti figurative e musicali, teatri e film.\nI campi di concentramento e le vicende belliche.\nLe normali prigioni non riuscivano a sostenere l'arrivo continuo dei nuovi prigionieri e il governo ustascia cominci\u00f2 a preparare le basi di quello che sarebbe diventato il campo di concentramento di Jasenovac dal luglio 1941. Il regime avrebbe poi allestito un totale di otto campi di concentramento.\nGli Ustascia cominciarono a condurre una deliberata campagna di massacri, deportazioni e conversioni religiose forzate nel tentativo di rimuovere gli \"indesiderati\": serbi, ebrei, zingari, dissidenti croati ed altri. Le atrocit\u00e0 contro i non-croati cominciarono il 27 aprile 1941, quando una nuova unit\u00e0 dell'esercito ustascia massacr\u00f2 la comunit\u00e0 serba di Gudovac, vicino a Bjelovar.\nLe precedenti formazioni politiche e religiose, come il Partito Agricolo e la Chiesa cattolica, vennero coinvolte. Chi si opponeva era arrestato.\nIl Partito Rurale Croato-Partito Croato dei Contadini venne bandito l'11 luglio 1941 in un tentativo degli Ustascia di assumerne il ruolo di rappresentanza dei contadini croati. Vladko Ma\u010dek venne mandato al campo di concentramento di Jasenovac, ma in seguito rilasciato a causa della sua popolarit\u00e0. A Ma\u010dek venne di nuovo chiesto in seguito dagli stranieri di riformare un partito di opposizione al governo Paveli\u0107, ma rifiut\u00f2.\nLa Chiesa cattolica neg\u00f2 in molti casi la partecipazione alle conversioni religiose forzate, anche se numerosi preti e frati (in particolar modo francescani) si unirono alle file ustascia.\nIl movimento antifascista emerse molto presto nel 1941 sotto il comando del partito comunista, guidato da Josip Broz Tito, come in altre parti della Jugoslavia. I partigiani croati (\"partizani\") cominciarono quella che sarebbe stata riconosciuta come la Guerra di Liberazione Jugoslava il 22 giugno 1941, quando la loro prima unit\u00e0 armata venne formata a Brezovica, vicino a Sisak. I partigiani ingaggiarono un combattimento per la prima volta il 27 giugno a Lika.\nIl primo appoggio massiccio da parte croata pervenne a Tito dai croati di Dalmazia, allora parte del Regno d'Italia.\nMentre le forze tedesche si sforzavano di agire come intermediario nella sanguinosa guerra serbo-croata, le forze italiane si astennero da ogni intermediazione e finirono involontariamente per fomentare il conflitto. Ufficialmente alleata di Paveli\u0107 e del suo Stato Croato, nella pratica l'Italia fascista armava ed appoggiava anche l'azione dei \"\u010detnici\" allo scopo di contrastare l'azione dei croati pi\u00f9 ostili all'Italia. Su questa base i \"\u010detnici\" potevano impunemente massacrare i croati nella zona d'occupazione italiana e viceversa facevano i croati.\nGli arresti in massa dei croati anti-italiani da parte della polizia mussoliniana, ed il loro trasferimento nei campi di concentramento e nelle prigioni italiane, facilitarono ulteriormente l'azione dei \"\u010detnici\".\nPaveli\u0107 e i tedeschi, condizionati dall'esistenza delle diverse zone d'occupazione, non potevano efficacemente difendere i croati della Dalmazia (e neanche fermare le rappresaglie croate contro i \"\u010detnici\" in Dalmazia e specialmente nel Montenegro).\nIn tale disperata situazione, a molti dei croati della Dalmazia non rimase altro che unirsi ai partigiani. Fu questo un secondo appoggio massiccio e prezioso per il movimento di Tito.\nNell'inverno 1942-43, dopo le sconfitte tedesche in Africa e a Stalingrado, Tito ottenne un terzo notevole appoggio: la maggioranza dei musulmani bosniaci (i bosgnacchi) pass\u00f2 dagli ustascia ai partigiani. Vedendo che i tedeschi, e con loro gli ustascia, andavano incontro alla sconfitta, ai musulmani non rimaneva che tentare un accordo con i partigiani.\nQuesti ultimi posero una sola condizione: abbandonare la nazionalit\u00e0 croata ed accettare la definizione di gruppo nazionalmente indeterminato.\nCon questa mossa il gruppo serbo-ortodosso diveniva democraticamente e legalmente maggioranza relativa nella Bosnia-Erzegovina.\nI musulmani acconsentirono, essendo per loro inaccettabile soltanto dichiararsi appartenenti alla nazionalit\u00e0 serba.\nUn'altra fazione ribelle erano i \u010detnik (plurale serbo: \"\u010detnici\"), i realisti serbi. La prima unit\u00e0 armata \u010detnik in Croazia venne formata il 28 giugno (il giorno del \"Vidovdan\", una festa serba).\nCon l'aumentare delle atrocit\u00e0 commesse dagli Ustascia, i partigiani gradualmente ricevevano aiuto da un numero sempre maggiore di persone della popolazione civile. Dapprima erano isolate unit\u00e0 di guerriglia formate nelle aree delle atrocit\u00e0 (ecco perch\u00e9 si riteneva che i partigiani fossero un movimento composto soprattutto da serbi).\nAlla fine del 1942, le notizie delle atrocit\u00e0 ustascia nel campo di concentramento di Jasenovac si erano diffuse tra la popolazione croata. Noti scrittori come Vladimir Nazor e Ivan Goran Kova\u010di\u0107 fuggirono dai territori controllati dagli Ustascia per unirsi ai partigiani, e vennero seguiti da molti altri.\nIl 13 luglio 1943 venne proclamata la Croazia Democratica sotto la guida di Andrija Hebrang (padre) nelle aree occupate dalle forze partigiane croate. Nel 1943 i partigiani formarono i nuovi consigli politici: ZAVNOH e ZAVNOBiH (il \"Consiglio antifascista di Stato per liberazione popolare\" di Croazia e Bosnia ed Erzegovina) che avrebbero funzionato in seguito come governi ad interim. Lo Stato Federale di Croazia (\"Federalna Dr\u017eava Hrvatska\", \"FDH\"), sotto la guida di Andrija Hebrang e Vladimir Nazor, venne fondato il 9 maggio 1944 nel corso della terza sessione dello ZAVNOH.\nI guerriglieri realisti \u010detnik, che si erano uniti per proteggere i serbi dagli Ustascia, a loro volta commisero atrocit\u00e0 varie contro i croati. Pi\u00f9 tardi nella guerra, sia gli Ustascia sia i \u010detnici collaborarono con le Potenze dell'Asse e combatterono insieme contro i partigiani. Inoltre sia gli Ustascia che i cetnici avevano sovente sentimenti razzisti verso ebrei, sinti e rom.\nL'esercito ustascia venne sconfitto all'inizio del 1945, ma continu\u00f2 a combattere fino a poco dopo la resa tedesca il 9 maggio 1945. Vennero presto sopraffatti e lo Stato Indipendente di Croazia cess\u00f2 di esistere nel maggio 1945, non lontano dalla fine della guerra. L'avanzata delle forze partigiane di Tito, unite all'Armata Rossa sovietica, caus\u00f2 la ritirata di massa degli Ustascia.\nIl complesso dei campi di concentramento di Jasenovac \u00e8 stato il luogo dell'assassinio di centinaia di migliaia di persone (alcuni stimano che questo campo sia stato il terzo pi\u00f9 grande della Seconda guerra mondiale. Il numero dei morti viene stimato in circa 400\u00a0000 persone, ma tutte le registrazioni scritte vennero distrutte per nascondere i crimini. Alla fine della guerra la popolazione serba dell'NDH era stata ridotta al 14% della popolazione, a causa delle uccisioni o delle conversioni (ma anche parzialmente a causa dell'emigrazione in Voivodina nel 1946-1947), mentre gli ebrei croati vennero praticamente annientati (solo uno su cinquanta sopravvisse alla guerra).\nNel maggio 1945, un grande gruppo composto di anticomunisti, ustascia e civili, si ritir\u00f2 in fuga dalle forze partigiane, dirigendosi a ovest verso l'Italia e l'Austria. Ante Paveli\u0107 si stacc\u00f2 dal gruppo e si diresse prima in Austria ed Italia e poi definitivamente in Argentina. Il resto del gruppo negozi\u00f2 il passaggio con le forze britanniche sul confine austro-sloveno. Dopo che fu rifiutato al gruppo di passare, (cf. Operazione Keelhaul), si ritiene che i partigiani abbiano ucciso pi\u00f9 di 50.000 persone nel massacro di Bleiburg, dal nome del villaggio di Bleiburg, vicino al confine, dove avvenne l'esecuzione di massa. Chi sopravvisse si incammin\u00f2 in una \"marcia della morte\" verso la Jugoslavia.\nLa Repubblica Popolare di Croazia (una repubblica costituiva della Repubblica Popolare Federale di Jugoslavia) cominci\u00f2 la sua esistenza poco pi\u00f9 tardi nello stesso anno.\nStime sulle vittime.\nLa storiografia post-bellica calcolava un totale di circa 800.000 serbi uccisi dal regime ustascia. Fino ad anni recenti i dati sono stati accettati e, ancora nel 1996, il dr. Bulajic, direttore del \"Museo per le vittime del genocidio\" a Belgrado, attestava che le vittime del genocidio attuato a Jasenovac, secondo fonti attendibili, non ammonterebbero a meno di 700.000 vite umane.\nStudi recenti, sia serbi sia croati, hanno cercato di ridefinire con maggiore obiettivit\u00e0 l'entit\u00e0 delle perdite umane avvenute nel territorio jugoslavo durante la seconda guerra mondiale. Questi studi demografici indipendenti, prima quello del demografo e esperto di statistica dell'UNESCO, Bogoljub Ko\u010dovi\u0107, poi quello del demografo delle Nazioni Unite Vladimir Zerjavi\u0107, sono giunti a risultati analoghi e concordi.\nZerjavi\u0107 calcola il numero dei caduti in territorio croato, ovvero nello Stato Indipendente di Croazia governato da Paveli\u0107, e li suddivide per etnie: 322.000 serbi, 255.000 croati e musulmani, 20.000 ebrei e 16.000 zingari. Compresi in questa cifra ci sono le vittime del campo di Jasenovac, dove sarebbero morti 48.000-52.000 serbi, 13.000 ebrei, 12.000 croati e 10.000 zingari. La cifra totale delle vittime sarebbe di circa 80.000, e questo \u00e8 il dato oggi adottato anche dal Museo dell'Olocausto di Washington e dal Centro Simon Wiesenthal."}
{"id": "207348", "revid": "122998435", "url": "https://it.wikipedia.org/wiki?curid=207348", "title": "Corindone", "text": "Il corindone (pronuncia: ) \u00e8 un minerale, un ossido di alluminio, appartenente al gruppo dell'ematite; cristallizza nel sistema trigonale.\nAbito cristallino.\nIl corindone presenta un habitus tabulare, o prismatico o a barilotto (per sequenza di bipiramidi).\nSi tratta di un minerale allocromatico. La colorazione dipende da impurit\u00e0 che tuttavia non alterano la sua composizione chimica. Il corindone \u00e8 un ossido di alluminio, esattamente come l'allumina, ma cristallizzato in forme diverse. Il corindone, nelle sue qualit\u00e0 pi\u00f9 pregiate, \u00e8 una pietra preziosa che a seconda del colore assume diversi nomi.\nOrigine e giacitura.\nLe variet\u00e0 pregiate di questo minerale sono relativamente comuni tra le paragenesi delle aureole di contatto fra rocce intrusive acide e rocce calcareo-argillose. Come minerale magmatico si trova in rocce ignee peralluminose generatesi usualmente per anatessi crostale. In rocce metamorfiche si pu\u00f2 trovare entro metapeliti di alto grado metamorfico. Viene annoverato tra uno dei primi minerali formatisi dalla condensazione della Nebulosa solare primitiva ad una temperatura di 1410 \u00b0C.\nA causa della sua durezza e della sua elevata resistenza alle alterazioni a cui sono sottoposti tutti i minerali presenti in rocce affioranti sulla superficie terrestre, il corindone pu\u00f2 concentrarsi come minerale residuale entro depositi sedimentari alluvionali derivanti dall'accumulo di detriti litici provenienti dalla disgregazione di rocce ignee o metamorfiche, costituendo anche importanti giacimenti di carattere alluvionale. I suoi giacimenti sono in India, in Birmania, in Madagascar (principale deposito di zaffiro al mondo), Sri Lanka, Tanzania, Laos e Thailandia. Piccole quantit\u00e0 si trovano in Italia sul monte Terminillo (Lazio) e in Val Sessera (Piemonte).\nForma in cui si presenta in natura.\nSi rinviene spesso in cristalli che raggiungono una dimensione massima di pochi centimetri ed \u00e8 frequente trovare giacimenti di corindone in masse microcristalline.\nVariet\u00e0.\nSi tratta di un minerale \"allocromatico\", cio\u00e8 un minerale che si presenta in tutti i colori. La colorazione dipende da elementi chimici cromofori che tuttavia non alterano la sua composizione chimica.\nLe principali variet\u00e0 gemmologiche sono:\nSono spesso chiamate impropriamente 'zaffiri' anche altre variet\u00e0 ad esclusione del rubino. Tra parentesi la vecchia nomenclatura.\nLe corrispondenti gemme artificiali oggi sono facilmente prodotte mediante fusione di allumina con impurezze (opportunamente dosate).\nCommercialmente si trovano altre definizioni, provenienti dalle zone di commercializzazione (India, Thailandia, Birmania, ecc.)"}
{"id": "207349", "revid": "968255", "url": "https://it.wikipedia.org/wiki?curid=207349", "title": "Denny M\u00e9ndez", "text": " \u00c8 stata eletta Miss Italia 1996.\n\u00c8 la prima e per adesso unica Miss Italia nera e la prima di origine non italiana.\nBiografia.\nNata a Santo Domingo il 20 luglio 1978, si trasferisce in Italia all'et\u00e0 di 11 anni, andando ad abitare a Montecatini Terme. Inizia quindi gli studi come operatrice turistica e, all'et\u00e0 di 14 anni, partecipa alle sue prime sfilate, organizzate da brand di abbigliamento (Sarli, Gattinoni, Gianfranco Ferr\u00e9). Nel 1996, vince il titolo di Miss Italia a Salsomaggiore Terme e si classifica quarta a Miss Universo 1997. Intraprender\u00e0 poi la carriera di modella professionista e, in seguito, quella di attrice, studiando per lungo tempo con Francesca De Sapio presso il Teatro Duse di Roma e con Ivana Chubbuck a Los Angeles. Nel 2003 ha recitato nel film \"Il ronzio delle mosche\" e nella fiction \"Chiaroscuro\", insieme a Nino Manfredi.\nDal 2003 al 2005 \u00e8 stata nel cast della soap opera \"Un posto al sole\", nel ruolo di \"Barbara Cifariello\", per cui vincer\u00e0 anche il premio \"Arechi d'oro\" al Festival del cinema di Salerno. Ha avuto una piccola parte nel film \"Ocean's Twelve\" (2004), di Steven Soderbergh, e in un episodio della fiction con Veronica Pivetti \"Provaci ancora prof!\" (2007). Nel 2013 \u00e8 protagonista del video Movidindi della cantante Ilaria Porceddu mentre nel 2015 \u00e8 impegnata a girare un video con Andrea Bocelli, una piccola parte nel film \"Speed Kills\" con John Travolta e una campagna mondiale come testimonial per una nota marca di orologi, insieme all'attore Gerard Butler.\nNel 2019 ha una piccola parte nel film \"Trading Point - Oltre la leggenda\" con John Travolta.\nVita privata.\nIl 9 settembre 2016 diventa mamma di India Nayara, nata a Los Angeles, avuta dal compagno Oscar Generale."}
{"id": "207355", "revid": "287204", "url": "https://it.wikipedia.org/wiki?curid=207355", "title": "Evry", "text": ""}
{"id": "207356", "revid": "287204", "url": "https://it.wikipedia.org/wiki?curid=207356", "title": "Evry (Yonne)", "text": ""}
{"id": "207359", "revid": "164655", "url": "https://it.wikipedia.org/wiki?curid=207359", "title": "Liana Millu", "text": "Biografia.\nDi famiglia ebraica, rimasta assai presto orfana di madre, crebbe con i nonni materni, in quanto il padre, capostazione, viveva lontano da casa. Manifest\u00f2 un precoce interesse per il giornalismo e inizi\u00f2 giovanissima a collaborare con il quotidiano livornese \u201cIl Telegrafo\u201d, sul quale firmava gli articoli come \"Millu\", modificando il suo cognome originario, Millul. \nOttenuto il diploma magistrale, nel 1937 inizi\u00f2 a insegnare nelle scuole elementari di Montebradoni, nei pressi di Volterra, proseguendo l'attivit\u00e0 giornalistica. Espulsa dall'insegnamento a seguito delle leggi razziali fasciste, si impieg\u00f2 come istitutrice presso una famiglia ebrea fiorentina, fino a quando, nel 1940, si trasfer\u00ec a Genova, dove esercit\u00f2 vari mestieri, pur continuando a scrivere: con lo pseudonimo di N\u00e0ila - anagramma di \u201cLiana\u201d - pubblic\u00f2 due racconti, \"Il collega\" e \"Monte Pio\", sulla rivista \u201cSettimo giorno\u201d.\nCon la Resistenza.\nDopo l'armistizio di Cassibile partecip\u00f2 alla Resistenza italiana entrando nel gruppo clandestino denominato \u201cOtto\u201d (dal nome del fondatore, il neuropsichiatra Ottorino Balduzzi), gruppo che aveva il compito di mantenere i collegamenti tra i campi alleati, ossia tra gli inglesi, gli statunitensi e i prigionieri inglesi provenienti dai Lager liberati.\nRecatasi a Venezia in missione da parte dell'organizzazione, vi fu arrestata per la delazione di un infiltrato; dopo essere passata per il campo di transito di Fossoli, fu deportata ad Auschwitz, poi trasferita a Ravensbr\u00fcck e, di qui, al campo di Malkow, presso Stettino, per lavorare in una fabbrica di armamenti.\nFu liberata nel maggio del 1945, dopo un anno di prigionia, e fece rientro in Italia nel mese di agosto. Riprese a insegnare nelle scuole elementari e si dedic\u00f2, fin dal suo ritorno dalla prigionia, a testimoniare l'esperienza della deportazione.\nOpere.\nIl suo libro \"Il fumo di Birkenau\", che racconta le vicende di sei donne, sue compagne di prigionia a Birkenau, \u00e8 del 1947 (Milano, La prora), stesso anno della prima edizione di \"Se questo \u00e8 un uomo\" di Primo Levi, a cui \u00e8 stata legata da grande amicizia. \u00c8 uno dei primissimi memoriali di deportati ebrei nei campi di sterminio nazisti. Sette furono i deportati ebrei autori di racconti autobiografici pubblicati in Italia nei primi anni del dopoguerra: Lazzaro Levi alla fine del 1945, Giuliana Fiorentino Tedeschi, Alba Valech Capozzi, Frida Misul e Luciana Nissim Momigliano nel 1946, e infine nel 1947 Primo Levi e appunto Liana Millu. Ad essi vanno aggiunti: Luigi Ferri, la cui deposizione (in tedesco) \u00e8 resa nell'aprile 1945 di fronte ad uno dei primi tribunali d'inchiesta sui crimini nazisti; Sofia Schafranov, la cui testimonianza \u00e8 raccolta nel 1945 in un libro-intervista di Alberto Cavaliere; e Bruno Piazza, il cui memoriale, scritto negli stessi anni, sar\u00e0 per\u00f2 pubblicato solo nel 1956.\nIl libro di Millu \u00e8 stato da allora molte volte riedito, fino al 2005, dalla Giuntina di Firenze, e tradotto in molte lingue. In realt\u00e0 il libro\u00a0\u2013 come Millu stessa ha detto\u00a0\u2013 inizi\u00f2 a essere scritto nei giorni immediatamente successivi alla liberazione dal campo, in condizioni assai precarie, in attesa di fare ritorno in Italia.\nAl centro del romanzo \"I ponti di Schwerin\", secondo libro di Liana Millu, uscito nel 1978 per l'editore Lalli di Poggibonsi e poi nuovamente nel 1994 per ECIG di Genova, la vicenda di Elmina, del suo rientro a casa dalla prigionia, ma anche delle sue esperienze di vita prima e dopo la deportazione. In una testimonianza resa a David Dambitsch, e pubblicata nel volume dello stesso Dambitsch Millu ha parlato in questi termini del carattere autobiografico del romanzo:\n\"\u201cDue cose mi hanno spinto a scrivere questo libro. In primo luogo il ritorno dal Lager. Ma altrettanto importante era per me la rappresentazione di una giovane donna che aveva vissuto settanta anni fa e che aveva un solo scopo: la realizzazione di se stessa. Era una scelta molto difficile e dura. Ero una femminista, senza conoscere nemmeno il significato della parola; infatti durante il fascismo non esisteva n\u00e9 la parola n\u00e9 la cosa cui essa si riferisce. Quando ero giovane avevo un solo scopo: diventare libera e indipendente [...]. Ne \"Il fumo di Birkenau\" non sono propriamente presente, ma sono, come l'ha definito Primo Levi, un \u201cocchio che osserva\u201d (das \u201cbeobachtende Auge\u201d); non sono dunque un personaggio esistente, ma solo osservante. \"I ponti di Schwerin\" \u00e8 un testo che tratta della mia vita, della mia vita dopo il Lager, della mia vita come donna.\u201c\"\nAgli inizi degli anni ottanta, insieme con Rosario Fucile, d\u00e0 alle stampe \"Dalla Liguria ai campi di sterminio\", pubblicato dalla Regione Liguria e dall'Associazione nazionale ex deportati (ANED), associazione, questa, nella quale Liana Millu ha svolto un'intensa attivit\u00e0 e ricoperto incarichi di responsabilit\u00e0.\nNel 1988 esce la raccolta di racconti \"La camicia di Josepha\" (Genova, ECIG). Il volumetto \"Dopo il fumo. Sono il n. A 5384 di Auschwitz-Birkenau\" \u00e8 stato pubblicato nel 1990 (Brescia Morcelliana).\nIl suo diario - \"Tagebuch: il diario del ritorno dal lager\" (prefazione di Paolo De Benedetti; introduzione di Piero Stefani -Firenze, Giuntina, 2006 - ) \u00e8 stato pubblicato dopo la morte, avvenuta nel febbraio del 2005. Il suo ultimo messaggio prima di morire, \u00e8 stato scritto il 27 gennaio 2005 nel Giorno della Memoria ed \u00e8 rivolto agli studenti:\n\"\u201cMi spiace non essere l\u00ec e iniziare nel solito modo. \u00abSono il numero A 5384 di Auschwitz-Birkenau\u00bb. Le parole sono sempre le stesse, ma oggi risuonano con la forza di milioni di persone che parlare non possono pi\u00f9. Mi rivolgo a tutti, particolarmente ai ragazzi, perch\u00e9 conoscere quel passato \u00e8 garanzia per il loro, per il nostro avvenire. Avvicinate quel passato, il vostro presente ne sar\u00e0 rafforzato. Andate in quei luoghi funesti e non per un giorno. Studiarli porter\u00e0 bene alla vostra vita, io lo so. Non limitatevi ad un giorno. Cercate soprattutto di vedere, di andare: tornerete migliori e pi\u00f9 forti, la vostra coscienza ne sar\u00e0 approfondita. Questo vi auguro. E vi benedico in nome di quelli che non poterono farlo. 27 gennaio, ripetete questa data, 27 gennaio: riguarda tutti, ci riguarda tutti. Che Dio vi benedica e vi aiuti a non dimenticare mai.\u201c\" I suoi resti mortali riposano nel cinerario comune del cimitero di Staglieno.\nPostuma anche la pubblicazione di \"Campo di betulle: Shoah, l'ultima testimonianza di Liana Millu\", curata dal giornalista Roberto Pettinaroli, con prefazione di Moni Ovadia e postfazione di Fernanda Contri."}
{"id": "207364", "revid": "1543377", "url": "https://it.wikipedia.org/wiki?curid=207364", "title": "Finder", "text": "Il Finder \u00e8 l'applicazione sviluppata da Apple che su macOS si occupa di gestire file, cartelle, dischi e il lancio di altre applicazioni.\nIl Finder si comporta come la shell in altri sistemi operativi, ma usa un'interfaccia grafica.\nFu introdotto nel 1984 con il primo computer Macintosh e con l'avvento di macOS, basato su UNIX, \u00e8 stato completamente riscritto per il nuovo sistema operativo.\nIl Finder \u00e8 la prima applicazione che interagisce con l'utente dopo l'avvio. Bisogna distinguerlo dall'interfaccia grafica del sistema operativo. Il Finder \u00e8 un'applicazione come le altre; esso visualizza il file system usando la metafora della scrivania (desktop environment): per ogni cartella o disco c'\u00e8 una relativa icona e c'\u00e8 anche un cestino, dove vengono spostati temporaneamente i file eliminati.\nStoria del Finder.\nDal Finder 1.0 al 4.1.\nIl Finder originale, usato con il MFS (Macintosh File System), includeva sempre una cartella vuota al livello principale di ogni disco. Quando quella cartella veniva rinominata e utilizzata, il Finder creava una nuova cartella vuota. Le cartelle non potevano essere nidificate nei Finder 1.0-4.1. In effetti, le \"cartelle\" sotto MFS sono una metafora creata dal Finder e non rappresentavano l'effettiva organizzazione dei dati nel disco.\nIl Finder poi aveva anche una cartella \"cestino\": la sola via per eliminare un file era trascinarlo nel Cestino per poi svuotare quest'ultimo. Anche il Cestino era una metafora e non rappresentava l'effettiva organizzazione del disco. La lista dei file trascinati nel Cestino veniva conservata solo in memoria. Il Finder perci\u00f2 vuotava il Cestino quando veniva chiuso, compreso il caso in cui si apriva un'altra applicazione. Se avveniva un crash, gli elementi nel Cestino venivano riportati nella loro posizione originale.\nIl Finder originale era anche un motivo di frustrazione da parte degli utenti per la lenta copiatura dei file, la quale richiedeva dozzine di cambi di disco sul Macintosh originale, dotato di un solo drive. Molti di questi problemi erano da attribuirsi alla carenza di memoria sul Macintosh 128K. Apple cerc\u00f2 di risolvere il problema con il Finder 1.1 nel maggio 1984. Con il Finder 4.1, nell'aprile 1985, non solo la velocit\u00e0 del Finder miglior\u00f2 decisamente, ma furono aggiunte nuove funzioni, incluso il comando \"Nuova Cartella\" e un comando \"Spegni\" nel nuovo menu \"Speciale\", che permetteva anche l'accesso al \"MiniFinder\". Il MiniFinder era un'interfaccia semplificata che ricordava le applicazioni e i documenti usati pi\u00f9 spesso e permetteva di aprirli pi\u00f9 rapidamente, con conseguente miglioramento della velocit\u00e0 nel cambio applicazione.\nFinder 5.x.\nApple rimpiazz\u00f2 l'MFS con l'HFS (Hierarchical File System) nel settembre 1985, come parte del Finder 5.0, che fu introdotto con il primo disco rigido del Mac, l'Hard Disk 20. Le cartelle nidificate non furono pi\u00f9 una metafora, ma furono invece l'effettiva rappresentazione dell'organizzazione dei dati sul disco. Il Finder 5.0 aggiunse anche un comando \"Espelli\" nel menu \"File\" e alcuni cambiamenti estetici nelle icone di sistema.\nFinder 6.x.\nLe precedenti versioni del Finder si chiudevano quando un altro programma veniva aperto. Questo era dovuto alla natura \"single-tasking\" del Mac OS originale. Il System 5.x arriv\u00f2 con il Finder 6.0 e il nuovo MultiFinder, che permetteva il multitasking cooperativo. Il MultiFinder era attivato con un'impostazione di un pannello di controllo che aveva effetto dopo il riavvio. Il System 6.0.x arriv\u00f2 con il Finder 6.1.x e introdusse una versione molto migliorata del MultiFinder, fra le altre novit\u00e0.\nIl Mac OS originale utilizzava un \"desktop universale\", che visualizzava l'unione del contenuto delle \"Desktop folder\" (cartella scrivania) di tutti i dischi. Questo vuol dire che un file trascinato da un disco sul desktop non sempre viene copiato sul disco rigido del Mac, e spesso spariva quando il disco che lo conteneva veniva espulso (nel Finder si espelleva un disco trascinando la sua icona sul Cestino).\nDal Finder 7.0 al 9.2.\nNel 1991 la Apple produsse il System 7, una riscrittura importante del sistema operativo. Come ogni componente dell'OS, il Finder fu sottoposto ad un'importante revisione. Il MultiFinder non fu pi\u00f9 un'opzione, ma fu attivo di default. Le finestre del Finder furono colorate, e la vista ad elenco fu espansa per includere i \"triangoli di visualizzazione\", che permettevano all'utente di vedere il contenuto di una cartella senza aprire una nuova finestra. L'icona del Cestino fu migliorata e furono introdotte le \"Etichette\", che permisero all'utente di assegnare le etichette di metadata ai file. I file \"etichettati\" furono colorati e la funzione di ricerca del sistema operativo era in grado di basarsi su quelle etichette. Il Cestino divent\u00f2 una cartella vera e propria, e l'utente poteva vuotarlo quando voleva.\nUn comando \"Metti a posto\" fu introdotto nel System 7. Esso permetteva agli utenti di trascinare un file sulla scrivania, usare quel file da essa, e poi riportare il file al suo posto con un solo comando. Il Finder 7.0 introdusse anche gli \"alias\" (collegamenti), che permettevano ai file di essere rappresentati in pi\u00f9 posti con dei puntatori. Il comando \"Metti a posto\" permetteva anche di espellere i floppy disk e i CD-ROM.\nAnche se il Sistema fu soggetto a cambiamenti importanti nel corso degli anni, il Finder rimase praticamente invariato fino all'avvento del Mac OS 8 nel 1997. Il Finder 8.0 fu la prima versione a supportare il multithreading. Per la prima volta copiare un file o vuotare il Cestino non bloccava gli altri usi del Finder. Come il resto del sistema, il Finder 8.0 prese il look Platinum. Esso introdusse nuove funzioni, come le finestre a pop-up, che apparivano come \"schede\" in fondo allo schermo del Mac finch\u00e9 non venivano cliccate (anche se un approccio simile era gi\u00e0 stato introdotto nel System 7.5.5 attraverso il controllo Contrazione Finestre). Quando venivano cliccate, visualizzavano il loro contenuto. Le cartelle ad impulso furono introdotte nel Finder 8.0. Esse permettevano all'utente di trascinare i file dentro la gerarchia di cartelle, che si aprivano una dopo l'altra per permettere di trascinare il file alla giusta \"profondit\u00e0\".\nIl Finder 8.1, prodotto all'inizio del 1998, introdusse un supporto pi\u00f9 efficiente: il file system HFS+, e fu l'ultimo aggiornamento al Classic Finder di Mac OS.\nDal Finder 10.0 al 10.2.\nIl Finder di macOS non fu un aggiornamento dei Finder precedenti, fu invece basato sul file manager ereditato dal sistema operativo NeXTSTEP. Esso fu una svolta decisiva rispetto al Finder originale e ricevette poca approvazione dai vecchi utenti Macintosh. Apple invent\u00f2 un nuovo principio: il Finder non sar\u00e0 pi\u00f9 l'intera interfaccia grafica, ma sar\u00e0 soltanto \"come ogni altra applicazione\". Comunque il Finder rimase il programma di default e probabilmente la metafora del desktop sar\u00e0 usata ancora a lungo nelle prossime versioni del Finder.\nIl Finder 10.0 manca di alcune funzioni rispetto al Finder Classic. Il desktop universale fu rimpiazzato da un desktop che visualizza i contenuti della cartella Scrivania dell'utente che sta usando il computer. Le etichette sparirono, come le finestre a pop-up, le stampanti da scrivania, il comando \"Metti a posto\" e le cartelle ad impulso. Nel Finder 10.0 il Cestino fu rimosso dalla scrivania, non essendo pi\u00f9 parte del Finder, ma del Dock.\nIl Finder 10.0 evit\u00f2 anche l'orientamento \"spaziale\" del Finder Classic, dove ogni posto sull'hard disk \u00e8 rappresentato da una finestra - e solo una - per orientarsi verso un sistema di browser come Windows 98.\nIl Finder 10.0 introdusse una barra degli strumenti personalizzabile in cima ad ogni finestra, e la vista a Colonne ereditata da NeXT, che visualizza la gerarchia di cartelle in una serie di colonne da destra a sinistra. Gli utenti potevano anche decidere quali dei dischi dovevano apparire sulla scrivania.\nIl Finder 10.2 rintrodusse le finestre ad impulso, ma non avevano tutte le funzioni che avevano le finestre ad impulso del Finder 8.0. Questa versione del Finder, poi, permise di navigare e scaricare - ma non caricare - file su un server FTP.\nCome il Finder 1.0, la visualizzazione della gerarchia di cartelle del Finder di Mac OS X fu una metafora. Comunque, siccome un utente macOS pu\u00f2 aprire facilmente una shell UNIX, i veri nomi di file sono pi\u00f9 apparenti. Per esempio, i file UNIX non possono contenere il carattere \"/\" (\"slash\") nel loro nome; siccome gli utenti Macintosh storicamente possono usare il carattere \"/\" (ma non \":\") in un nome di file, il Finder scambia questi due caratteri \u2013 un utente digita il nome Input/Output che il Finder converte sotto il vero nome di Input:Output. I soli caratteri che non sono permessi in un nome di file sono: i due punti e i caratteri di controllo. Il Finder e le shell supportano entrambi i nomi di file Unicode.\nFinder 10.3.\nMac OS X Panther introdusse una versione aggiornata del Finder che ripristin\u00f2 delle funzioni del Finder classico, mentre introdusse un'interfaccia rinnovata, ma non in modo radicale.\nIl Finder 10.3 aveva uno stile \"metallo satinato\", come quello del programma di musica iTunes di Apple. Come i precedenti Finder, dopo Mac OS X 10.0, gli utenti potevano personalizzare la barra degli strumenti sopra ogni finestra. Questa barra degli strumenti aveva una casella di ricerca, che permetteva di cercare in tempo reale all'interno del disco o della cartella selezionata, un po' come quando si cercano i brani musicali in iTunes. Un nuovo pannello alla sinistra di ogni finestra del Finder, la \"barra laterale\", permetteva di trascinare i dischi e le cartelle pi\u00f9 usati per un rapido accesso. La barra laterale appariva anche nelle finestre \"Apri\" e \"Salva\" delle applicazioni e permetteva anche l'espulsione dei dischi rimovibili. Le Etichette e la capacit\u00e0 di cercare file per i metadata tipo e creatore, funzioni perse nel Finder 10.0, furono ripristinate nel Finder 10.3.\nFinder 10.4.\nMac OS X Tiger introdusse altre aggiunte al Finder, come la funzione presentazione. Questa funzione permette di visualizzare le foto a pieno schermo direttamente dal Finder. Spotlight, un'importante funzione introdotta in Tiger, permette di cercare in tempo reale nel contenuto dei file. La classica scorciatoia comando-F per la finestra di ricerca \u00e8 stata sostituita da comando-barra spaziatrice che apre ora una finestra di ricerca basata su molti criteri. Ad esempio tempi di creazione, ultima modifica e apertura di un file, per tipo di file (pdf, rtf, etc.), per \"keyword\" o label, e per grandezza. Questi criteri di ricerca possono essere salvati nelle Smart folder, che visualizzano i risultati di una ricerca in tempo reale. Esistono altri due metodi di ricerca: l'elemento di menu Spotlight (comando-spazio) e la finestra di Spotlight (comando-option-spazio). Tecnicamente per\u00f2, la finestra di Spotlight non fa parte del Finder. Questa pu\u00f2 essere aperta direttamente dal sistema e alcuni ipotizzano che l'organizzazione dei dati e la \"metafora del desktop\" stiano per essere sostituiti dalle funzioni di ricerca ad alta velocit\u00e0 di macOS e Windows Vista, che rendono il Finder e Windows Explorer superflui.\nIl Finder 10.4 introduce anche le \"cartelle di masterizzazione\", speciali cartelle che possono contenere gli alias degli elementi che devono essere masterizzati. In questo modo \u00e8 possibile registrarli su CD con un solo clic. Prima, invece, era necessario trascinare le icone degli elementi da masterizzare sull'icona del CD e il Finder faceva una copia di questi elementi, perci\u00f2 era necessario spazio su disco a sufficienza.\nOra il Finder permette di inserire nei nomi di file e cartelle una gamma di caratteri Unicode ancora pi\u00f9 estesa.\nFinder 10.5.\nMac OS X Leopard introduce modifiche importanti del Finder. L'interfaccia grafica \u00e8 ridisegnata sullo stile delle applicazioni iLife e iTunes, includendo nella barra di navigazione sulla sinistra non soltanto i dispositivi (dischi rigidi, dischi virtuali, CD/DVD, dischi di rete) e le cartelle preferenziali dell'utente (raggruppate sotto la voce Posizioni) sull'analogia delle precedenti versioni, ma anche una funzione di ricerca rapida basata sulla cronologia (documenti relativi al giorno in corso, al giorno precedente, alla settimana precedente) e sulla tipologia (immagini, filmati, documenti). L'integrazione con Spotlight \u00e8 piena: la finestra del Finder prevede nell'angolo superiore destro un campo di ricerca, basato su Spotlight, che inizia a presentare i risultati a mano a mano che l'utente digita il criterio, utilizzando un meccanismo di autocompletamento simile a quello usato nelle applicazioni iLife e iTunes. Un'altra importante innovazione \u00e8 l'introduzione della modalit\u00e0 di visualizzazione Cover Flow, anch'essa derivata dall'interfaccia di iTunes, che consente la visualizzazione completa del contenuto di un file, qualunque esso sia (testo, documento Office, immagine, filmato, audio eccetera), direttamente nel Finder o a schermo pieno, tramite la semplice pressione della barra spaziatrice e senza dover richiamare la relativa applicazione (funzionalit\u00e0 Quick Look). Aumentano inoltre le informazioni memorizzate insieme a ciascun file, accessibili anche per la ricerca Spotlight: per esempio, i dati EXIF delle fotografie digitali sono visibili nel dettaglio delle informazioni, all'interno del campo Commenti Spotlight, e vengono inseriti automaticamente in questo campo quando l'immagine viene caricata sul computer. Un'altra importante novit\u00e0 \u00e8 la capacit\u00e0 di supportare, per ora in sola lettura, il file system ZFS.\nFinder 10.6.\nCon OS X Snow Leopard, Finder viene riscritto completamente a 64 bit e ha il pieno supporto a Grand Central Dispatch; secondo Apple, Finder \u00e8 pi\u00f9 reattivo e pi\u00f9 veloce nell'aprire e visualizzare documenti. Finder 10.6 supporta la visualizzazione delle icone fino a 512 pixel e la riproduzione di contenuti multimediali direttamente dall'icona stessa.\nFinder 10.10.\nCon OS X Yosemite viene rivista l'interfaccia grafica del Finder e aggiunto il supporto a iCloud Drive.\nAlternative al Finder.\nProgrammatori di terze parti hanno sviluppato alternative shareware al Finder, e aggiungono alle funzioni del Finder altre caratteristiche."}
{"id": "207369", "revid": "85889990", "url": "https://it.wikipedia.org/wiki?curid=207369", "title": "Stele di frontiera di Netjerkheperu", "text": "La Stele di frontiera \u00e8 una lastra di pietra incisa in antico egizio, datata a circa il 1863 a.C., rinvenuta a Semna in Nubia, sul confine meridionale dell'Egitto.\nVenne fatta scolpire da Netjerkheperu,sovrano egizio della XII dinastia noto anche come Sesostris III, per sancire lo spostamento verso sud della sfera d'influenza egizia.\nNel testo il sovrano si rivolge direttamente all'eventuale nemico o comunque a chiunque si avvicini al confine."}
{"id": "207373", "revid": "1226", "url": "https://it.wikipedia.org/wiki?curid=207373", "title": "Elettromiogramma", "text": ""}
{"id": "207374", "revid": "1982", "url": "https://it.wikipedia.org/wiki?curid=207374", "title": "Plagnal", "text": ""}
{"id": "207380", "revid": "9", "url": "https://it.wikipedia.org/wiki?curid=207380", "title": "Appiano (storico)", "text": ""}
{"id": "207381", "revid": "287204", "url": "https://it.wikipedia.org/wiki?curid=207381", "title": "Visual Studio .NET", "text": ""}
{"id": "207382", "revid": "1982", "url": "https://it.wikipedia.org/wiki?curid=207382", "title": "Pouzin", "text": ""}
{"id": "207383", "revid": "110157", "url": "https://it.wikipedia.org/wiki?curid=207383", "title": "Belprahon", "text": "Belprahon (toponimo francese; in tedesco \"Tiefenbach\", desueto) \u00e8 un comune svizzero di 298 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale sono uniti nella forma del \"commune mixte\"."}
{"id": "207384", "revid": "1318658", "url": "https://it.wikipedia.org/wiki?curid=207384", "title": "Opel", "text": "La Opel Automobile GmbH (conosciuta semplicemente come Opel) \u00e8 una casa automobilistica tedesca, la cui sede \u00e8 a R\u00fcsselsheim am Main in Assia. Ha fatto parte, dal 1929 al 2017, del gruppo General Motors, e dal 6 marzo 2017 al 16 gennaio 2021 del gruppo francese PSA, poi fusosi in Stellantis. In passato \u00e8 stata anche una casa costruttrice di macchine per cucire, biciclette e motociclette.\nStoria.\nI primi anni: l'industria delle macchine per cucire.\nL'azienda fu fondata nell'agosto 1862 da Adam Opel, inizialmente come fabbrica per la costruzione di macchine per cucire. Nei primi decenni di attivit\u00e0, l'azienda era una societ\u00e0 in accomandita (\"Adam Opel KG\"). Solo alla fine del 1928 sarebbe stata convertita in societ\u00e0 per azioni. Le macchine per cucire furono il primo, e probabilmente il pi\u00f9 grande amore di Adam Opel in quanto costituirono la base della sua formazione professionale quando era ancora giovane, subito dopo gli studi. Il futuro fondatore della Casa di R\u00fcsselsheim comp\u00ec infatti i suoi primi passi nel settore dell'industria delle macchine per cucire nel 1858, presso un'azienda francese, la \"Journaux-Leblond\", con sede a Parigi. Fu qui che ebbe modo di conoscere anche altre aziende concorrenti come la \"Plaz &amp; Cie\", sempre parigina, o come la \"Howe\", con sede a Londra.\nFu prendendo a modello la produzione di queste due aziende che la \"Adam Opel KG\" cominci\u00f2 la sua produzione di macchine da cucire. Dopo aver trascorso alcuni altri mesi (dal marzo al luglio 1862) presso un'altra azienda francese del settore, la \"Huguenin et Reimann\", Adam torn\u00f2 a R\u00fcsselsheim e registr\u00f2 la ragione sociale \"Adam Opel KG\" e come primissimo sito di produzione utilizz\u00f2 una vecchia stalla in disuso di propriet\u00e0 di un suo zio a R\u00fcsselsheim. Durante i primi anni di produzione, poich\u00e9 i metodi di produzione dell'acciaio in Francia furono ritenuti di miglior qualit\u00e0 rispetto a quelli utilizzati in Germania, per fabbricare in loco alcuni componenti, la neonata fabbrica di R\u00fcsselsheim si approvvigion\u00f2 di acciaio proprio presso alcuni fornitori francesi, in particolare presso il fratello Georg Opel, che aveva aperto una propria attivit\u00e0 nel settore metallurgico proprio a Parigi. Fu solo in seguito che torn\u00f2 ai fornitori tedeschi. Le capacit\u00e0 di lavorare l'acciaio non mancarono, visto che il padre di Adam Opel era un fabbro assai conosciuto in zona. Il marchio inizialmente utilizzato per l'azienda fu costituito dalle iniziali del fondatore, \"A.O.\", incrociate fra loro. Oltre che alla produzione in proprio di macchine per cucire, la \"Adam Opel KG\" funse anche da distributore della \"Plaz &amp; Cie.\" in Germania.\nGli inizi non furono affatto facili: oltre al fatto che mancava ancora l'esperienza nel settore della produzione di macchine per cucire, il giovane Adam Opel dovette scontrarsi anche con l'astio che egli suscitava nei cuori e nelle menti dei sarti locali, assai adirati per la concorrenza che una macchina per cucire avrebbe potuto costituire. Una volta si ritrov\u00f2 persino coinvolto in una rissa: alcuni sarti lo attesero lungo la strada e lo malmenarono. Per questo, Adam Opel prese ad effettuare le consegne dei suoi prodotti in gran segreto ed effettu\u00f2 campagne promozionali in altre zone della Germania. Nonostante questi fatti, la neonata fabbrica di macchine per cucire riscosse un buon successo, tanto che nel 1867 Adam Opel acquist\u00f2 un terreno proprio di fronte alla ferrovia che passava gi\u00e0 all'epoca per la citt\u00e0 di R\u00fcsselsheim e vi costru\u00ec un impianto pi\u00f9 adatto alle esigenze produttive della sua giovane azienda. Per inciso, ancor oggi lo stabilimento di R\u00fcsselsheim della Opel, ormai divenuto un'enorme realt\u00e0 industriale, \u00e8 delimitato dalla ferrovia che da Francoforte porta a Magonza passando appunto per R\u00fcsselsheim, dove \u00e8 presente anche una stazione specifica per i dipendenti Opel. Il trasferimento dell'attivit\u00e0 nella nuova e pi\u00f9 vasta sede comport\u00f2 anche nuove assunzioni di personale addetto, per cui i dipendenti della Opel passarono da 25 a 40.\nUna delle particolarit\u00e0 nella gamma di articoli che la Opel aveva a catalogo durante i primi anni di produzione stava nella presenza di una cucitrice per calzolai, un arnese pensato proprio per fabbricare calzature. Invece, tra i modelli di macchina per cucire che riscossero maggiori consensi vanno menzionate quelle commercializzate con le denominazioni di \"Fortuna\" (lanciato nel 1869) e \"Sophia\" (lanciato nel 1870). Quest'ultimo prese il nome dalla moglie di Adam Opel, con la quale l'imprenditore tedesco era convolato a nozze nel 1868. Nel 1870, la produzione di macchine per cucire raggiunse le 15.000 unit\u00e0. Nello stesso anno, Adam Opel modific\u00f2 il marchio di fabbrica della Opel, che venne racchiuso in un cerchio recante la dicitura \"N\u00e4hmaschinenfabrik R\u00fcsselsheim\" (\"Fabbrica di macchine per cucire R\u00fcsselsheim\" in tedesco). Intanto, per\u00f2, la guerra franco-prussiana del 1870 interruppe i rapporti di collaborazione fra la \"Plaz &amp; Cie.\" e la \"Adam Opel KG\". Perci\u00f2, a partire dal 1871, l'azienda parigina si espanse essa stessa in Germania.\nMa pur riscuotendo un buon successo, le macchine per cucire della \"Adam Opel KG\" furono molto simili a quelle della \"Plaz &amp; Cie.\", anche troppo. Per questo, nel 1884 la \"Plaz &amp; Cie.\" intent\u00f2 una causa legale contro l'azienda di R\u00fcsselsheim, la quale fu costretta a pagare un'ammenda di 800 marchi (pari a circa 16\u00a0000 euro attuali). Adam Opel pag\u00f2 senza battere ciglio, anche perch\u00e9 il successo che stava comunque ottenendo ridusse la sanzione ad una cifra poco pi\u00f9 che simbolica. Si trattava insomma di un prezzo decisamente basso da pagare. Nel corso degli anni a venire, la produzione aument\u00f2 significativamente, grazie anche al successo di modelli come la \"Delphin\" e la \"Perfecta\", vere colonne portanti della produzione di macchine per cucire Opel nel corso degli ultimi anni del XIX secolo e dei primi anni del secolo successivo. Fu un fatto di assoluta gravit\u00e0 a decretare la fine della produzione delle macchine da cucire. Nel 1911, proprio mentre l'azienda aveva raggiunto da poco la milionesima unit\u00e0 prodotta, un grave incendio devast\u00f2 letteralmente la fabbrica lasciando senza scampo tale ramo produttivo.\nMa nel frattempo la Opel aveva diversificato ormai da molti anni la propria attivit\u00e0.\nDalla macchina per cucire alla bicicletta.\nIl crescente successo della produzione di macchine per cucire Opel, anche a dispetto di alcune vicissitudini legali, spinse Adam Opel ad espandere l'ambito produttivo della sua attivit\u00e0 anche alle biciclette. La produzione di biciclette fu avviata tra il 1886 ed il 1887. All'avvio di tale produzione partecip\u00f2 anche il primogenito di Adam, Carl Opel, ancora giovanissimo, ma che di l\u00ec a non molto avrebbe assunto la direzione generale nel settore delle biciclette. I primi esemplari di bicicletta costruiti dalla Opel furono sostanzialmente dei velocipedi a ruota alta, ma ben presto la fabbrica si sarebbe orientata verso le vere e proprie biciclette, considerate pi\u00f9 sicure e meno soggette a rovinose cadute. In concomitanza con l'avvio della produzione di biciclette, anche il logo della Casa fu rinnovato.\nDurante l'ultimo decennio del XIX secolo, la Opel pens\u00f2 ad una soluzione per eliminare la trasmissione a catena sulle ruote posteriori: anche altre Case costruttrici stavano sperimentando alcuni sistemi volti allo stesso fine. Nel frattempo le vendite crebbero a tal punto che la \"Adam Opel KG\" divenne il primo costruttore di biciclette tedesco e si espanse anche al di fuori dei confini tedeschi quando, alla fine del 1892, venne perfezionato un accordo fra la stessa Opel e l'austriaca Beyschlag, fino a quel momento nota per la sua produzione di pattini da ghiaccio e desiderosa di ampliare il proprio giro di affari importando altri prodotti dall'estero. Per questo, l'opportunit\u00e0 prospettata ad Otto Beyschlag (il fondatore dell'azienda austriaca) da Heinrich Opel, uno dei figli di Adam, si rivel\u00f2 allettante. Fu cos\u00ec che dal 1893 la Opel divenne presente anche in Austria, consolidando in questo modo la sua reputazione.\nA tale promettente situazione fece da contraltare un gravissimo fatto: nel 1895 Adam Opel mor\u00ec in seguito a febbre tifoidea. Per questo, i cinque figli del fondatore presero in mano le redini dell'azienda. Nel frattempo, la sperimentazione di nuove soluzioni tecniche per le biciclette Opel prosegu\u00ec, ma fu solo nel 1899 che la Casa di R\u00fcsselsheim present\u00f2 la cosiddetta \"Kettenlos\" (\"senza catena\" in tedesco). La \"Kettenlos\" era caratterizzata dalla presenza di una vera e propria trasmissione ad albero, che era accoppiato ai pedali ed alla ruota attraverso due coppie coniche. Tale soluzione particolare fu adottata anche da altri costruttori tedeschi, come la D\u00fcrkopp, la Wanderer, la Adler e la Brennabor. Tale soluzione tecnica fu d'altro canto assai costosa, perci\u00f2 la \"Kettenlos\" riusc\u00ec a ritagliarsi solo un ruolo di nicchia nel mercato delle biciclette a causa del suo prezzo elevato (420 marchi contro i 340 richiesti per la pi\u00f9 costosa fra le biciclette a catena, mentre la meno costosa scendeva addirittura a 215 marchi). Oltretutto la \"Kettenlos\" presentava anche alcuni altri svantaggi, come ad esempio lo smontaggio della ruota posteriore, resa difficoltosa dalla presenza degli organi di trasmissione. Visto il successo solo parziale di tale modello, alla Opel si prefer\u00ec avere in catalogo dei prodotti che garantissero vendite in massa, in maniera tale da poter ridurre i prezzi di vendita senza per questo compromettere gli utili, ma anzi, consolidarli. Per questo, nel 1908 la \"Kettenlos\" scomparve dal listino e dai piani produttivi della Casa di R\u00fcsselsheim. Il grave incendio del 1911, che spinse i vertici Opel a cessare la produzione di macchine per cucire, comport\u00f2 anche una pausa di circa un anno nella produzione di biciclette, produzione che per\u00f2 riprese a partire dal 1912.\nLa produzione di biciclette prosegu\u00ec nei decenni successivi solo nelle pi\u00f9 tradizionali e redditizie configurazioni a catena. Al successo della Opel come costruttore di biciclette contribuirono anche i successi nelle competizioni ciclistiche. Durante gli anni '20, la Casa di R\u00fcsselsheim divenne il maggior costruttore di biciclette al mondo. A quel punto, il listino ciclistico della Opel si era arricchito anche con un modello dotato di un piccolo motore: nel 1936, la produzione di biciclette fu venduta alla NSU di Neckarsulm e le biciclette prodotte da quel momento in poi furono commercializzate con il marchio NSU-Opel fino al 1940. In totale, la Opel costru\u00ec circa 2,6 milioni di biciclette, senza contare la produzione NSU-Opel.\nL'avvento dell'autotrazione.\nQuello automobilistico \u00e8 senz'ombra di dubbio il settore industriale per il quale la Opel \u00e8 maggiormente conosciuta, tuttavia fu altrettanto sicuramente l'ambito meno preferito da Adam Opel in persona. Quando nel 1886 la \"Adam Opel KG\" stava per avviare la produzione di biciclette, le primissime automobili con motore a scoppio stavano cominciando a fare capolino dai laboratori privati dei signori Benz e Daimler. Ma l'automobile non entusiasm\u00f2 affatto Adam Opel, il quale bocci\u00f2\ninesorabilmente la strana invenzione, sottolineando la sua decisione con una frase abbastanza lapidaria: \"Questi aggeggi saranno solo giocattoli per milionari che non sanno come buttar via i loro soldi!\".\nL'ingresso nel settore automobilistico.\nI figli di Adam Opel, invece, trovarono molto interessanti le \"carrozze a motore\" in quanto avrebbero potuto costituire un ulteriore sbocco commerciale per l'azienda di famiglia. Gi\u00e0 nel febbraio del 1895, e cio\u00e8 alcuni mesi prima della morte del padre, acquistarono una Benz per studiarne la meccanica. Fu questo fatto a scatenare le rimostranze di Adam Opel e a dare origine alla frase di cui sopra. Ma i figli non desistettero, pur rispettando la volont\u00e0 del padre. Alla morte di quest'ultimo, cominciarono ad organizzare tale nuovo sbocco commerciale. Mancava l'esperienza, per cui si scelse un partner gi\u00e0 avviato su cui appoggiarsi. Il 1895 fu anche l'anno in cui a Dessau, Friedrich Lutzmann fond\u00f2 la Anhaltische Motorwagenfabrik, una piccola Casa automobilistica dedita alla costruzione e vendita di autovetture con marchio \"Lutzmann\", grandi automobili simili alle Benz di allora. Di l\u00ec a non molto, i fratelli Opel strinsero contatti con Lutzmann, proponendogli di passare alle dipendenze della Opel stessa in qualit\u00e0 di direttore tecnico del comparto automobilistico. Fu cos\u00ec che gi\u00e0 nel 1898, per una cifra di 116.687 marchi, la \"Adam Opel KG\" rilev\u00f2 la \"Anhaltische Motorwagenfabrik\", il personale della fabbrica, i diritti di produzione delle autovetture in gamma e di utilizzo del marchio \"Lutzmann\". Conformemente agli accordi, poi, assunse Friedrich Lutzmann come direttore tecnico. Nacque cos\u00ec nel 1899 la prima vettura a marchio Opel, la Patent-Motorwagen, una vettura ancora simile ad una carrozza, ma spinta da un motore d 1.5 litri in grado di erogare fino a 3,5 CV. Questo primo tentativo di produzione automobilistica si interruppe nel 1901 per la rottura dell'accordo con lo stesso Lutzmann. Motivo della risoluzione del rapporto di lavoro fra Lutzmann e la Opel fu la scarsa affidabilit\u00e0 dimostrata dalle autovetture Lutzmann.\nIl debutto nel settore motociclistico.\nNel frattempo, la Casa di R\u00fcsselsheim ampli\u00f2 ulteriormente la propria produzione estendendosi anche nel campo delle motociclette. Le prime motociclette marchiate Opel erano sostanzialmente delle biciclette dotate di un piccolo motore ausiliario. Il primo modello in assoluto fu commercializzato con la denominazione di 1 \u00be PS, poich\u00e9 dotato di un piccolo monocilindrico in grado di erogare appunto 1,75 CV di potenza massima. Tale modello era identico in tutto e per tutto alla prima moto prodotta e commercializzata dalla ceca Laurin &amp; Klement (l'antenata della \u0160koda). In quegli anni, le Case automobilistiche, ma anche motociclistiche, si resero conto dell'enorme efficacia dell'attivit\u00e0 sportiva come vettore pubblicitario, e la Opel non fece eccezione. Per questo, fin da subito, la Casa di R\u00fcsselsheim cominci\u00f2 a partecipare ad alcune manifestazioni sportive. Nel 1903, una motocicletta Opel 1 \u00be PS si aggiudic\u00f2 la vittoria in una prova di consumo tenutasi nei dintorni di Vienna. Negli anni a seguire, la produzione continu\u00f2 moltiplicando l'offerta di modelli, che vennero proposti con motori ad uno o anche a due cilindri. Ma la recessione verificatasi nel 1906 indusse i vertici Opel ad abbandonare, almeno per il momento, la produzione motociclistica. Tale abbandono fu ufficializzato nel 1907 con la cessazione effettiva della costruzione di motociclette. Ma nel 1913, dopo aver affrontato la difficile situazione del grave incendio di due anni prima allo stabilimento di R\u00fcsselsheim, la produzione motociclistica riprese, anche per poco tempo: lo scoppio della Prima Guerra Mondiale, infatti, pose nuovamente fine alla sfortunata epopea delle Opel a due ruote, anche se pure in questo caso, non definitivamente.\nI primi autocarri.\nFin dai primi passi mossi dalla Opel nel campo dell'autotrazione, non venne trascurata l'esigenza di chi avrebbe avuto bisogno di un mezzo per il trasporto di merci. Per questo, gi\u00e0 dal 1899, le primissime \"Lutzmann\" fecero da base per una versione \"commerciale\", come si direbbe oggigiorno, una \"Lutzmann\" dotata unicamente di due posti e di un cassone posteriore predisposto per un carico fino a 150\u00a0kg. Della \"Lutzmann\", alcuni esemplari vennero allestiti anche come omnibus, dando cos\u00ec origine anche al primo autobus Opel della storia. Questo modello sanc\u00ec il debutto della Casa di R\u00fcsselsheim nel settore dei veicoli commerciali, un settore nel quale avrebbe in seguito diversificato la gamma di modelli proposti. E cos\u00ec anche i successivi modelli destinati a sostituire la \"Lutzmann\" stessa ebbero anch'essi una propria versione commerciale, con portate massime fino a 750\u00a0kg ed in versioni con cassone chiuso o aperto. In quest'ultimo caso ci si trovava anche di fronte ai primi pick-up della Opel. E naturalmente non mancarono neppure le successive versioni omnibus con 8 posti. Verso la conclusione del primo decennio di attivit\u00e0 della Opel, la portata massima fu aumentata fino ad una tonnellata, fermo restando per\u00f2 l'impiego di un telaio e di un motore derivati da modelli pi\u00f9 potenti.\nVerso la Prima Guerra Mondiale.\nL'espansione nel settore automobilistico.\nIl naufragio della collaborazione con Friedrich Lutzmann non fece desistere la \"Adam Opel KG\" dal voler sfondare nel settore automobilistico. Per questo, subito dopo l'allontanamento del costruttore di Dessau, l'azienda era gi\u00e0 alla ricerca di un nuovo partner a cui fare riferimento. Si pens\u00f2 inizialmente al costruttore francese Renault, all'epoca anch'essa una giovane realt\u00e0 industriale capitanata dal giovane Louis Renault e dai suoi fratelli Marcel e Fernand. Ma la Opel non riusc\u00ec a raggiungere accordi soddisfacenti con la Casa parigina. Si rivolse allora ad un altro costruttore francese, Alexandre Darracq, patron della societ\u00e0 omonima. La Darracq era una Casa automobilistica fondata nel 1896 e con sede a Suresnes, non lontano da Parigi. Tale Casa diverr\u00e0 in seguito famosa anche in Italia nel momento in cui, nel 1906, avrebbe dato origine alla Societ\u00e0 Italiana Automobili Darracq, dalle cui ceneri sarebbe poi nata l'Alfa Romeo. Nel dicembre del 1901, Alexandre Darracq consegn\u00f2 il suo modello \"9HP\" allo stabilimento di R\u00fcsselsheim e gi\u00e0 all'inizio dell'anno seguente cominci\u00f2 la commercializzazione della 9PS, che differiva dal modello Darracq di origine per la carrozzeria inedita, fermo restando comunque il telaio di origine francese. In ogni caso, le carrozzerie della \"9PS\" non venivano realizzata alla Opel, ma presso carrozzieri esterni. La vettura ottenne maggior successo rispetto alla \"Lutzmann\" e di l\u00ec a pochi mesi la gamma prese ad espandersi, forte dei maggiori consensi riscossi dalla \"9PS\". Nell'autunno del 1902 nacque la 10/12 PS, prima autovettura Opel interamente progettata in proprio, mentre nel 1903 la \"9PS\" evolse per divenire la \"8/9 PS\", sempre su progetto Darracq. Questa fu anche la prima Opel dotata di carrozzeria interamente progettata e realizzata a R\u00fcsselsheim. Autore della carrozzeria fu Josef Riedl, uno dei pionieri tedeschi nel settore delle carrozzerie automobilistiche, proveniente dalla carrozzeria Hilz &amp; Co di Monaco. Oltre al debutto di questo modello, il 1903 vide un notevole ampliamento della gamma, con un numero tale di modelli che questi vennero spesso a sovrapporsi l'uno sull'altro. Fu il caso, ad esempio, della Opel-Darracq 12 PS, che and\u00f2 a convivere in listino con la gi\u00e0 menzionata \"10/12 PS\". Inoltre, sempre nel 1903, videro la luce la 9/10 PS, versione depotenziata della \"12 PS\", e la 20/22 PS, anch'essa di origine Darracq ma commercializzata senza alcun riferimento al costruttore francese. Le vendite decollarono letteralmente: rispetto al 1902, le consegne aumentarono del 300%. A tale risultato contribu\u00ec anche la nascita e la rapida espansione di una rete di vendita Opel che si sarebbe estesa in pochissimo tempo anche oltre i confini tedeschi. Gi\u00e0 alla fine del 1905, la Casa di R\u00fcsselsheim poteva contare sull'appoggio di ben cinquanta punti vendita presenti anche all'estero.\nTale notevole espansione nella gamma, nel giro di affari e nel numero di esemplari prodotti, fu ribadita anche negli anni seguenti con la nascita di nuovi modelli su progetto Darracq, tra cui la costosa 30/32 PS, dotata di un motore da 4.7 litri e con la quale la Opel entr\u00f2 di prepotenza nel settore delle auto di lusso. Videro la luce anche alcuni modelli di fascia intermedia, con motori da 2 a 3.7 litri, comunque sempre assai impegnativi dal punto di vista economico. Ma la Opel auspicava il raggiungimento di una propria autonomia, senza pi\u00f9 dipendere da altri costruttori nella concezione dei propri progetti. Tra il 1904 ed il 1905 furono quasi seicento le autovetture Opel consegnate ai clienti: in quegli anni, fu un risultato assai positivo per una Casa automobilistica.\nNel marzo del 1906 fu salutata la millesima autovettura Opel costruita: si trattava di una 16/18 PS, anch'essa di origine Darracq. Del resto, di questo migliaio di autovetture, circa la met\u00e0 fu di origine Darracq. Ma l'altra met\u00e0, interamente di origine Opel, convinse la dirigenza di R\u00fcsselsheim dell'ormai raggiunta autonomia industriale della \"Adam Opel KG\" e la spinse quindi a risolvere il contratto che legava la Opel alla Darracq, per dedicarsi interamente a progetti partoriti e sviluppati in proprio. I modelli di origine Darracq ancora in produzione sarebbero stati gradualmente eliminati dalla gamma. L'ultimo di questi usc\u00ec dal listino Opel nella primavera 1907. In quello stesso anno uscirono di listino i modelli monocilindrici, ma nel contempo la gamma si arricch\u00ec di nuovi modelli, fino alla fine del decennio, quando la gamma Opel risulter\u00e0 composta da undici modelli, dalla economica 4/8 PS \"Doktorwagen\" alla proibitiva 33/60 PS con motore da ben 8,6 litri.\nIl nuovo decennio si apr\u00ec con l'introduzione del nuovo logo Opel a forma di occhio. Contemporaneamente si ebbe anche l'espansione della Opel nel mercato russo, all'epoca ancora sotto gli zar. E fu proprio lo zar Nicola II a notare la Opel quando durante una gara di durata tenutasi nel 1909 in Russia fu proprio una Opel ad aggiudicarsi la competizione. Gi\u00e0 nel 1910 a Mosca venne aperta la prima concessionaria Opel in Russia ed entro la fine dello stesso anno vennero aperti due centri per il servizio assistenza post-vendita a San Pietroburgo e ad Odessa. Quello russo si riveler\u00e0 anche nei decenni seguenti un mercato assai strategico per la Opel.\nNello stesso periodo, a R\u00fcsselsheim, cominciarono i primissimi studi della Opel in tema di aerodinamica applicata alla produzione di serie. La questione, gi\u00e0 nota ai progettisti di allora, veniva sperimentata in ambito sportivo, spesso ottenendo vittorie rimarchevoli. Risale invece al 1912 la 40/100 PS, prima Opel con motore plurivalvole (una di aspirazione pi\u00f9 due di scarico), un modello di gran lusso destinato a pochissimi facoltosi e lanciato in occasione dei 50 anni della Casa di R\u00fcsselsheim. Sempre nel 1912 viene prodotta la diecimillesima Opel: lo stabilimento era stato da poco ricostruito in seguito ai danni cagionati dal devastante incendio del 1911. Alla vigilia della Prima Guerra Mondiale, con il successo ottenuto dalla neonata 5/12 PS \"Puppchen\", la Opel diviene il pi\u00f9 grande costruttore tedesco.\nLa produzione di autocarri negli anni 1910.\nAbbiamo lasciato la produzione di autocarri alla fine del primo decennio del Novecento. Tale produzione era partita molto in sordina per via dell'esiguo numero di esemplari prodotti, specie se confrontato con le massicce vendite nel settore puramente automobilistico. Erano comunque presenti a quel punto svariati modelli, con motorizzazioni comprese fra 1.5 e 3.4 litri, con potenze comprese fra 12 e 22\u00a0CV e con portate massime comprese invece fra 300 e 1.000\u00a0kg. Per avere un'idea della differenza fra la produzione automobilistica e quella di autocarri, basti pensare che alla fine del 1909 furono prodotte 798 autovetture e solo 47 autocarri. Ciononostante, la produzione prosegu\u00ec e anche per il nuovo decennio venne proposto un ventaglio di offerte assai ampio, anzi, ancor pi\u00f9 ampio che in precedenza, visto che gi\u00e0 nel 1911 vide la luce il nuovo autocarro leggero con portata di 250\u00a0kg, a fianco del quale comparvero i primi modelli da 1,5 tonnellate di portata. Questi ultimi erano equipaggiati con un motore da 2.6 litri in grado di erogare fino a 30\u00a0CV di potenza massima, quindi sensibilmente pi\u00f9 evoluto rispetto ai precedenti motori da 3.4 litri, ma con soli 22\u00a0CV di potenza. Non solo, ma l'anno seguente furono introdotti i nuovi modelli da 2 e 3 tonnellate, rispettivamente equipaggiati con motori da 3,5 e 4,1 litri e con potenze massime di 37,5 e 35\u00a0CV (quello di maggior cilindrata aveva una potenza inferiore, presumibilmente per sfruttarne la coppia motrice a bassi regimi). Oltre alle tradizionali configurazioni in cui si resero disponibili (pick-up, cassone chiuso, ecc), questi modelli furono anch'essi allestiti come omnibus. In questa veste potevano dar posto anche a 14 persone o pi\u00f9. Era presente a catalogo anche un altro autocarro da 3 tonnellate, spinto per\u00f2 in questo caso da un motore da 5,1 litri con potenza di 45 CV. Tale modello poteva essere scelto anche con portata massima di ben 4 tonnellate e andava in questo caso ad affiancarsi ad altri autocarri Opel di pari portata ed introdotti sempre nel 1912. Questi ultimi montavano un motore da 6,2 litri ed erogavano fino a 50 CV. Indipendentemente dalle caratteristiche, molti di questi modelli sarebbero rimasti a catalogo anche nel corso della Prima Guerra Mondiale, poich\u00e9 furono proprio le principali tipologie di veicolo richieste dall'Impero Germanico per la causa bellica.\nLa Opel durante la Prima Guerra Mondiale.\nAlla scoppio della Grande Guerra, la Opel ricevette ingenti commesse da parte dell'Impero Germanico, che richiese un grosso numero di autocarri da destinare all'utilizzo in guerra. Furono in particolare i modelli da 1,5 tonnellate ad essere molto apprezzati. Se fino a quel momento, la produzione di autovetture sovrastava nettamente quella di autocarri, la situazione tese a capovolgersi dal 1915 fino alla fine del conflitto. Basti pensare che alla fine del 1915 furono ben 1.117 gli autocarri prodotti dalla Opel, a fronte di 791 autovetture. Fu per\u00f2 a partire dal 1916 che si ebbe l'arrivo della grande novit\u00e0 per la Opel: la richiesta di produrre motori aeronautici. La Casa di R\u00fcsselsheim si era in realt\u00e0 gi\u00e0 cimentato in tal senso: nel 1911 aveva costruito alcuni aeroplani sperimentali spinti da motori a 4 cilindri di grossa cilindrata, ma costruiti in modo da risultare pi\u00f9 leggeri dei normali motori per trasporto terrestre. E cos\u00ec, durante la guerra, la Opel fu costretta a produrre motori aeronautici su specifiche Argus. La Argus era un'azienda specializzata in motori aeronautici, fondata nel 1901 e che alla vigilia della Prima Guerra Mondiale era gi\u00e0 il primo costruttore tedesco in tale settore. Poich\u00e9 le commesse da parte dell'imperatore erano enormi, si decise di dirottare parte della produzione ad altre aziende, tra cui la Opel. Alla fine del conflitto, a R\u00fcsselsheim vennero assemblati 1.980 motori aeronautici. L'esperienza nel settore aeronautico permise alla Opel di sperimentare nuove soluzioni tecniche, come la distribuzione a punterie idrauliche e l'avviamento elettrico. Tali sperimentazioni, in realt\u00e0, vennero imposte alla Opel ancora una volta dall'alto, visto che lo stato maggiore tedesco esigeva delle vetture di rappresentanza adeguate e aveva pensato pertanto di trapiantare un motore derivato dalla produzione Argus sotto il cofano di tali vetture. I motori Argus prodotti dalla Opel erano con architettura a 6 cilindri, inedita per lo stabilimento di R\u00fcsselsheim, pertanto gi\u00e0 in quello stesso 1916 vide la luce il primo esemplare della 18/50 PS, vale a dire la prima Opel con motore a 6 cilindri, costosissima e destinata solo alle alte cariche politiche. Tale modello sar\u00e0 il capostipite di tutta una serie di vetture Opel di gran lusso che popoleranno il listino della Casa tedesca nel corso del decennio seguente.\nIl periodo fra le due guerre.\nGli anni '20, dalla chiusura al primato.\nLa situazione che si venne a creare presso la Opel all'indomani della fine della guerra fu la seguente: all'inizio fu data via libera alla produzione di biciclette, un settore nel quale la Casa di R\u00fcsselsheim non parve aver conosciuto soste di alcun genere, basti pensare che nel solo 1917 furono prodotte ben 505.489 unit\u00e0. In base al Trattato di Versailles, molte Case automobilistiche ed aeronautiche tedesche furono interdette dal produrre veicoli a motore. Ci\u00f2 valse anche per la Opel, la quale dovette inizialmente accontentarsi di produrre appunto biciclette. Ma di l\u00ec a non molto giunse finalmente anche il permesso di produrre automobili. La gamma iniziale delle autovetture Opel del primo dopoguerra fu composta essenzialmente da modelli di lusso realizzati sulla base della superammiraglia \"18/50 PS\" a 6 cilindri, quest'ultima tolta di listino proprio in pieno 1919. Ma vennero riproposti anche alcuni modelli di fascia bassa, come ad esempio la 6/16 PS, quest'ultima realizzata sulla base della vecchia \"Puppchen\" pre-bellica. A completare l'offerta nelle zone intermedie di tale gamma giunsero la 8/25 PS, evoluzione del precedente modello 9/25 PS prodotto in quantit\u00e0 limitate durante la guerra e dotato di un motore da 2,2 litri, e la 12/34 PS, con motore da 3,1 litri. Quest'ultimo modello fu destinato a rimanere in listino ancora per pochi mesi, fino alla fine del 1919. Per quanto riguarda i mezzi commerciali, vennero mantenuti in gamma svariati modelli prodotti durante la guerra, o addirittura prima di tale evento. Fu il caso, ad esempio, dei mezzi per il corpo dei pompieri. Alla fine della Prima Guerra Mondiale la Opel dovette provvisoriamente abbandonare anche il progetto della penetrazione nel mercato russo.\nLa gamma, da quel momento in poi, evolse ancora con l'introduzione di alcuni altri modelli, ma le vendite stentarono fortemente a causa della superinflazione galoppante. La situazione per la Opel degener\u00f2 a tal punto che nel settembre 1923 l'intera Casa automobilistica dovette addirittura chiudere. L'unico risultato commerciale appena degno di nota fu il superamento delle 30\u00a0000 unit\u00e0 prodotte dalla nascita della Opel.\nMa i fratelli Opel non si diedero per vinti: gi\u00e0 da tempo stavano osservando con crescente interesse le tecniche di produzione negli USA, che gi\u00e0 dal 1909, con l'avvento della Ford T, avevano visto l'inaugurazione della catena di montaggio, un sistema che permise di abbattere considerevolmente i costi di produzione, con positive ripercussioni sui prezzi di listino. Per questo, nei mesi in cui la Opel rimase chiusa, i fratelli Opel montarono nello stabilimento di R\u00fcsselsheim quella che fu la prima catena di montaggio tedesca, sulla quale avrebbe dovuto essere assemblata una vettura economica, da produrre in massa ed in grado di garantire utili a raffica, analogamente alla Ford \"T\" americana. Nella primavera del 1924, intanto, la Opel riapr\u00ec i battenti ed inaugur\u00f2 il nuovo modello economico, la 4/12 PS, denominata anche \"Laubfrosch\" (\"ranocchio\" in tedesco). Tale modello incontrer\u00e0 un grande successo e sar\u00e0 alla base della rinascita della Opel e della sua nuova imposizione sul mercato tedesco e non solo. Basti pensare che se alla fine del 1923 furono solo 724 le autovetture prodotte, esattamente un anno dopo la Opel chiuse l'anno con 4.571 unit\u00e0 prodotte, una cifra comunque destinata a salire verso livelli impressionanti mai raggiunti in precedenza dalla Casa di R\u00fcsselsheim. E cos\u00ec, il 1926 vide la produzione della milionesima bicicletta e l'affermazione della Opel come pi\u00f9 grande costruttore di biciclette al mondo. Ma vi fu anche lo sfondamento della quota delle 60\u00a0000 autovetture prodotte, solo tre anni dopo averne raggiunte faticosamente 30\u00a0000 in 24 anni. Nel 1928, la Opel diviene anche il pi\u00f9 grande costruttore automobilistico tedesco, con 35.623 unit\u00e0 prodotte solo in quell'anno e con una penetrazione del 23,8% nel mercato casalingo. Anche il numero di dipendenti crebbe notevolmente. Alla riapertura nel 1924 erano 2.400, ma alla fine del 1928 furono ben 7.600, oltre il triplo.\nNel frattempo, la gamma subisce ulteriori evoluzioni, specialmente nelle zone alte: nascono altri nuovi modelli a 6 cilindri, ma con cilindrate pi\u00f9 basse rispetto ai precedenti motori di pari frazionamento: questi ultimi termineranno la loro carriera per essere sostituiti nel 1928 dalla prima Opel con motore ad 8 cilindri, la 24/110 PS Regent, il cui propulsore da 6 litri erogava una potenza di 110 CV. Il 3 dicembre dello stesso anno venne modificato lo status giuridico dell'azienda, trasformandola da societ\u00e0 in accomandita in una societ\u00e0 per azioni, con un capitale sociale di 60 milioni di marchi.\nL'arrivo della General Motors, la Grande Depressione e gli anni '30.\nIl 17 marzo 1929 Wilhelm von Opel e suo fratello Friedrich vendettero una quota iniziale dell'80% delle azioni Opel alla \"holding\" statunitense General Motors, che nel 1931 complet\u00f2 l'acquisizione. Il prezzo di vendita era per quel tempo enorme: 33,352 milioni di dollari o 154 milioni di marchi (in valuta attuale sarebbero circa 483 milioni di euro). Al momento della vendita, Georg von Opel, tra i pi\u00f9 giovani eredi dei fondatori della Casa automobilistica e futuro imprenditore e sportivo di rilievo, aveva diciassette anni; ricevette, come quota parte, l'equivalente di quasi venti milioni di lire, che reinvest\u00ec assieme allo zio Friederich in una societ\u00e0 di concessionari Opel. Pur entrando a far parte del gruppo GM, Opel mantenne una sua indipendenza sia progettuale che decisionale, ma non solo: ottenne inoltre l'impegno della General Motors a non esportare in Germania nessun modello normalmente commercializzato con gli altri suoi marchi (Buick, Cadillac, Chevrolet, ecc). Da quel momento la Casa di R\u00fcsselsheim ha rappresentato il principale produttore di veicoli del gruppo al di fuori degli USA e spesso l'azienda tedesca si \u00e8 occupata anche della progettazione di veicoli venduti anche sotto altri marchi come Vauxhall in Gran Bretagna, Holden in Australia e Chevrolet in America latina. Tale situazione, che port\u00f2 al fallimento numerose aziende, fu affrontata efficacemente dalla Opel, gi\u00e0 di per s\u00e9 uno dei pi\u00f9 grandi costruttori esistenti, ed in pi\u00f9 ormai con un solido appoggio alle spalle. Come spesso accade in questi casi, il consiglio di amministrazione della \"Opel AG\" (che dal marzo 1929 era composto anche da cinque membri del gruppo GM) procedette ad un taglio di spese superflue, che si tradusse nell'estate di quello stesso anno anche in un taglio di 1.500 posti di lavoro, unicamente costituiti da operai. Tutto ci\u00f2 avvenne nonostante le ottime premesse iniziali, che vedevano la Casa di R\u00fcsselsheim come una delle pi\u00f9 solide realt\u00e0 industriali in Germania. Le rimostranze e le lotte di classe fra lavoratori e dirigenza, che si instaurarono di l\u00ec a non molto, poco poterono, dal momento che alla fine del 1929 si ebbe l'avvento di un altro grave evento, vale a dire la pesante crisi finanziaria originatasi negli USA e che rapidamente si sarebbe propagata anche nel resto del mondo. Infatti, l'operazione di acquisizione della Opel da parte del colosso statunitense avvenne quasi completamente nella cupa cornice della Grande Depressione, originatasi in seguito alla caduta della Borsa di New York. Se in precedenza la Opel aveva le mani parzialmente legate, con la crisi finanziaria d'inizio anni trenta si trov\u00f2 ancor pi\u00f9 impossibilitata a venire incontro alle richieste della classe operaia.\nInoltre, la gamma dei modelli dovette essere riadattata alle mutate condizioni economiche: ormai, dal 1930 e per quasi tutto il decennio, i modelli della gamma furono equipaggiati solo da motori a 4 o al massimo a 6 cilindri, ma questi ultimi non arrivavano che a 2,6 litri di cilindrata. Solo nel 1937 fu introdotta la Admiral, che montava un'unit\u00e0 da 3,6 litri. Ma nel frattempo, anche le zone basse e medio-basse della gamma furono rivisitate: nel 1931 la \"Laubfrosch\" evolse nella Opel 1.0 L, prima Opel dal prezzo inferiore ai 2.000 marchi, la quale nel 1935 venne sostituita dalla P4, altro modello di grande successo. La \"P4\", fra l'altro verr\u00e0 vista come una minaccia dal cancelliere Adolf Hitler, che aveva in mente di motorizzare la Germania con il progetto relativo alla \"vettura del popolo\", progetto che in seguito sfocer\u00e0 nel Maggiolino. Il fatto stesso che la Opel fosse nell'orbita di un'azienda americana fu vista in malomodo dal F\u00fchrer. Ma persino il potente leader nazionalsocialista pot\u00e9 fare poco in quella prima fase del suo regime: gli anni trenta furono per la Opel un decennio di importanti innovazioni tecnologiche. Nel 1934 debuttarono la 1,3 L e la 2,0 L, prime Opel con avantreno a ruote indipendenti, mentre l'anno seguente fu lanciata la Olympia, prima Opel a scocca portante. Si tratt\u00f2 di un modello di successo che port\u00f2 molto in alto le vendite della Opel, assieme all'altro best seller dei tardi anni trenta, ossia la Kadett, introdotta alla fine del 1936 e capostipite di un'intera serie di generazioni di vetture di fascia medio-bassa che sarebbero giunte fino all'ultimo decennio del XX secolo. Il 1936 fu anche l'anno in cui venne prodotta la 500 millesima Opel.\nNel frattempo vi fu la nascita nel 1937 del nuovo logo Opel, costituito da un cerchio giallo attraversato da un dirigibile Zeppelin stilizzato. Fu il primo logo a prefigurare i successivi loghi Opel in cui il cerchio verr\u00e0 attraversato da un fulmine, e fu introdotto in occasione dei 75 anni dalla nascita della Opel.\nPer quanto riguarda il settore autocarri, gi\u00e0 dall'ingresso della GM nella vita e nel capitale della Opel si procedette invece ad una radicale operazione di marketing che consistette nella razionalizzazione delle denominazioni dei vari modelli. Nel 1930 fu lanciata un'intera generazione di autocarri di varie fasce di mercato sotto un'unica denominazione: Blitz. Tali autocarri andarono progressivamente a sostituire quasi tutti quelli prodotti fino a quel momento. Introdotti inizialmente nelle cilindrate di 2,6 e 3,4 litri (con portate di 1,5 e 2 tonnellate), ne venne successivamente estesa la gamma con l'arrivo di versioni da 2 e 3,6 litri, nonch\u00e9 con l'arrivo di versioni a portate massime differenziate a parit\u00e0 di cilindrata. Solo gli autocarri pi\u00f9 leggeri rimasero al di fuori della gamma \"Blitz\" e vennero commercializzati ancora con denominazioni relative alla loro cilindrata (1,1 ed 1,3 litri) e portata (500\u00a0kg). Sul finire del decennio, la gamma \"Blitz\" fu ulteriormente ampliata con l'arrivo di una versione da una tonnellata di portata massima ed equipaggiata con un motore da 1,5 litri derivato da quello delle ultime \"Opel Olympia\" prima della guerra.\nSotto la gestione della General Motors, la Opel ottenne quindi un crescente successo. La sua quota nel mercato tedesco dell'automobile balz\u00f2 dal 35% nel 1933 a pi\u00f9 del 50% nel 1935 e la succursale europea di GM, che aveva perso denaro all'inizio degli anni trenta, divenne redditizia grazie alla crescita economica prodotta dal programma di riarmo di Hitler. Per quanto riguarda i dati di produzione, se nel 1931 si tocc\u00f2 il minimo produttivo scendendo fino a 22.625 autovetture, nel 1938 la produzione crebbe fino a 114.203 autovetture, alle quali andavano ad aggiungersi ben 26.377 autocarri. L'aumento vertiginoso della produzione, che aveva gi\u00e0 comportato alcuni anni prima un ampliamento di alcune zone dello stabilimento di R\u00fcsselsheim, ebbe come logica ed inevitabile conseguenza quella di doversi espandere. Per questo, gi\u00e0 a met\u00e0 del decennio la Opel apr\u00ec un nuovo stabilimento nella citt\u00e0 di Brandeburgo, non lontano da Berlino, in modo da dirottarvi l'ingente produzione di autocarri. In realt\u00e0, la nascita dello stabilimento di Brandeburgo fu dettata da ben altre questioni, prima fra tutte la corsa agli armamenti instaurata dal regime nazista e alla quale aderirono (o furono costrette ad aderire) numerose aziende. La \"Opel AG\" fu tra queste: il regime nazista intendeva sfruttare la vasta esperienza della Opel nel settore degli autocarri, nonch\u00e9 il successo della gamma \"Blitz\" per richiederne un ingente quantitativo che ovviamente non avrebbe potuto essere realizzato utilizzando le gi\u00e0 intasate linee di montaggio di R\u00fcsselsheim. I primi autocarri di prova uscirono dallo stabilimento nel novembre del 1935, mentre l'inaugurazione ufficiale si ebbe il 7 gennaio 1936, con l'assemblaggio del primo autocarro \"Blitz\" su specifiche naziste. Gi\u00e0 nel 1938, la \"Opel AG\" fece registrare profitti per 35 milioni di marchi (quasi 14 milioni di dollari USA). In quell'ultimo anno di piena produzione prima della guerra, la Opel contava ben 102 filiali di distribuzione in tutto il mondo, tra cui anche il Giappone, la Cina, l'Indonesia, l'Australia, la Nuova Zelanda e almeno quattro Paesi nel Sudamerica. Nel 1939, alla vigilia della guerra, il presidente della GM Alfred P. Sloan, motivava pubblicamente il fatto di fare affari nella Germania nazista, sottolineando la natura altamente vantaggiosa delle operazioni della GM sotto il Terzo Reich.\nL'acquisizione della Frigidaire e la produzione di frigoriferi.\nVale la pena dedicare qualche riga anche ad un altro particolare ramo industriale nel quale la Opel venne coinvolta durante gli anni trenta del XX secolo, vale a dire quello relativo alla produzione di frigoriferi. Nel 1918 la General Motors rilev\u00f2 la Frigidaire, una fabbrica statunitense di frigoriferi, tra le prime a dedicarsi a tale settore. Dopo il successo commerciale ottenuto negli USA durante gli anni venti, il colosso statunitense impiant\u00f2 un sito di distribuzione a Berlino, dando cos\u00ec vita alla \"Frigidaire GmbH\". che al 1926 vender\u00e0 con successo frigoriferi anche in Germania. Di l\u00ec a non molto, il distributore di Berlino diverr\u00e0 anche produttore. Pi\u00f9 tardi, il gruppo GM rilever\u00e0 come si \u00e8 visto la Opel ed il successo ottenuto nel mercato dei frigoriferi spinger\u00e0 la General Motors a dirottare parte della produzione proprio a R\u00fcsselsheim. La produzione di frigoriferi presso lo stabilimento Opel comincer\u00e0 nel 1937 e durer\u00e0 fino a diversi anni dopo la fine della guerra, caratterizzando anche il periodo della rinascita economica della Germania.\nLa Opel durante la Seconda Guerra Mondiale.\nAllo scoppio della Seconda Guerra Mondiale, gli occhi del regime nazista furono puntati anche sulla Opel che ormai da alcuni anni aveva inaugurato il nuovo stabilimento di Brandeburgo per la produzione di camion da destinare ad un utilizzo militare (trasporto di truppe, di armi e di materiali necessari alla causa bellica). Nel maggio del 1940 fu interrotta la produzione di autovetture a R\u00fcsselsheim: al loro posto fu avviata la produzione di materiali vari per allestimenti militari e di componenti aeronautici per aerei Junkers e Messerschmitt. Fu proprio nel 1940, tra le ultime autovetture prodotte a R\u00fcsselsheim, che vide la luce la milionesima Opel, una Kapit\u00e4n prima serie, ma di certo in quel periodo non vi erano i presupposti per festeggiare. Intanto, a Brandeburgo la produzione della gamma \"Blitz\" evolse e nel mese di agosto del 1940 cominciarono ad essere assemblati i primi camion a trazione integrale, per permettere alle truppe di spostarsi anche attraverso terreni accidentati. La soluzione a quattro ruote motrici fu dapprima applicata a modelli con portata massima di 3 tonnellate, ma dall'anno seguente fu estesa anche ai camion con portata massima di 1,5 tonnellate. Tra il 1940 ed il 1941 part\u00ec anche la produzione di motori da 1,5 litri, identici a quelli utilizzati fino a quel momento sulle Opel \"Olympia\", ma che in quel caso andavano spediti a Neckarsulm presso lo stabilimento NSU che li avrebbe utilizzati per equipaggiare il suo moto-cingolato militare, la Kettenkrad. Nel 1942 a Brandeburgo cominciarono ad essere costruiti i primi Maultier, cio\u00e8 autocarri con parte posteriore cingolata. Nonostante i massicci approvvigionamenti di carburante durante gli anni immediatamente precedenti lo scoppio della guerra, ben presto le riserve del Reich dimostrarono di non poter garantire ancora a lungo rifornimenti a valanga. Per questo, nel 1943 a Brandeburgo cominciarono ad essere costruiti i primi camion con alimentazione a gas d'aria ottenuto facendo bruciare legna in appositi bruciatori. Ma nel 1944 gli stabilimenti di Brandeburgo e R\u00fcsselsheim furono bombardati riportando danni serissimi. L'impianto di Brandeburgo fu talmente malconcio che i tentativi di ricostruzione si rivelarono ben presto sconvenienti e l'impianto fu abbandonato. Lo stabilimento di R\u00fcsselsheim, invece, sarebbe stato ricostruito dopo la guerra, perci\u00f2 non avrebbe pi\u00f9 prodotto alcunch\u00e9 per scopi militari. Si interruppe cos\u00ec del tutto la produzione militare presso gli stabilimenti Opel. Se alla fine del 1943 furono prodotti 23.232 autocarri, l'anno seguente la cifra croll\u00f2 a 16.146 unit\u00e0, mentre nel 1945, semplicemente non si produsse pi\u00f9 nulla.\nIl dopoguerra, dal lento riavvio alla rinascita economica.\nLa difficile ripresa.\nAll'indomani della fine della Seconda Guerra Mondiale, i due principali impianti produttivi della Opel furono gravemente danneggiati: come gi\u00e0 detto, Brandeburgo non sarebbe stato pi\u00f9 riparato, ma ci\u00f2 non avrebbe poi avuto in realt\u00e0 alcun senso, poich\u00e9 la citt\u00e0 sul fiume Havel and\u00f2 a ricadere nel territorio occupato dalle autorit\u00e0 sovietiche e quindi nella futura DDR. Fu pertanto espropriato dal regime militare vigente, depredato di tutti i macchinari utilizzabili e di tutti i progetti ancora reperibili per portare tali risorse in territorio russo. Quanto alla stabilimento di R\u00fcsselsheim, esso fu danneggiato per il 47% del totale. Gi\u00e0 a settembre la produttivit\u00e0 era piombata al 15% del suo potenziale effettivo a causa di questi danni che ne impedivano il pieno utilizzo da parte delle forze militari tedesche. Nonostante R\u00fcsselsheim andasse a ricadere sotto il controllo statunitense, anche qui i sovietici portarono via, a titolo di risarcimento danni, ingenti quantit\u00e0 di materiali e progetti, in particolare quelli relativi alla Opel Kadett del decennio precedente. E infatti, gi\u00e0 nel 1947, in Russia part\u00ec la produzione della Moskvitch 400, identica alla \"Kadett\" degli anni trenta.\nLa ricostruzione dello stabilimento di R\u00fcsselsheim part\u00ec immediatamente: le zone meno toccate dai bombardamenti alleati furono invece utilizzate inizialmente per riparazioni ed operazioni di manutenzione ai veicoli militari statunitensi. In quei primi giorni di ritorno alla pace furono 7.000 i dipendenti della fabbrica di R\u00fcsselsheim che tornarono regolarmente al lavoro. Molti di essi, per\u00f2, si dedicarono ad aiutare nelle fasi di ricostruzione. A partire dal 1946, le forze d'occupazione americane richiesero anche alcune centinaia di frigoriferi che la Opel, forte della sua esperienza in collaborazione con la \"Frigidaire\" prese a costruire. Entro la fine di quello stesso anno, furono 573 le unit\u00e0 prodotte, ma le richieste da parte delle autorit\u00e0 statunitensi proseguirono oltre e alla fine del 1948 divennero ben 7.051 i frigoriferi consegnati all'esercito americano, a cui vanno aggiunti anche alcuni minori quantitativi di frigoriferi destinati al mercato interno. Fra l'altro a R\u00fcsselsheim si prese a produrre frigoriferi \"Frigidaire\" in esclusiva, dal momento che il sito produttivo di Berlino risult\u00f2 danneggiato e non fu pi\u00f9 riparato. La produzione di frigoriferi non avvenne inizialmente sotto la spinta della General Motors, dal momento che i membri statunitensi del consiglio di amministrazione della Opel avevano lasciato gi\u00e0 da tempo il loro incarico, sia pure in via provvisoria. Essi sarebbero tornati al tavolo del consiglio solo a partire dal 1\u00ba novembre 1948. Nel frattempo, gi\u00e0 il 15 luglio 1946 ripart\u00ec la produzione dei primi autocarri \"Blitz\" da 1,5 tonnellate. Alla fine del 1946 furono costruiti 839 autocarri, ma ancora nessuna automobile. Fu solo a partire dal mese di dicembre del 1947 che ripart\u00ec la produzione della \"Olympia\", con alcuni aggiornamenti tecnici. Il 21 giugno 1948 si ebbe la riforma monetaria in Germania, attuata in maniera tale da contrastare l'inflazione ed agevolare la ripresa economica. Pochi mesi dopo, ad ottobre, la Opel lanci\u00f2 una versione aggiornata anche della sua vettura di fascia alta, la \"Kapit\u00e4n\", la quale fin\u00ec per andare ad occupare anche la fascia di lusso. I tempi erano economicamente difficili un po' in tutta Europa, ma nonostante tale scenario, la \"Kapit\u00e4n\" non pot\u00e9 considerarsi un fiasco e fu prodotta in diverse serie ed in oltre 400\u00a0000 esemplari fino al 1963, prima di lasciare il posto alla nuova generazione. E cos\u00ec pure la \"Olympia\", decisamente meno impegnativa e quindi potenzialmente con maggiori possibilit\u00e0 di successo: fra il dicembre del 1947 e lo stesso mese del 1949 (quando termin\u00f2 la produzione di questa serie), la \"Olympia\" totalizz\u00f2 complessivamente 25.952 esemplari prodotti, a cui si andarono ad aggiungere 12.936 esemplari delle prime \"Kapit\u00e4n\" del dopoguerra (queste ultime prodotte invece fino all'aprile 1950) e 22.695 autocarri. La fabbrica di R\u00fcsselsheim, insomma, cominci\u00f2 progressivamente a riavviarsi.\nLa rinascita economica e il boom del mercato automobilistico.\nIl 1950 vide il completamento dei lavori di ricostruzione dello stabilimento di R\u00fcsselsheim: dopo un ciclopico stanziamento complessivo di 364 milioni di marchi, finalmente la fabbrica pot\u00e9 tornare a produrre a pieno regime. La \"Olympia\" venne sottoposta a migliorie tecniche e ad aggiornamenti stilistici. Alla fine di quell'anno si sfiorarono le 60\u00a0000 autovetture prodotte, pi\u00f9 quasi 13\u00a0000 autocarri, per un totale di quasi 73\u00a0000 unit\u00e0, delle quali il 40,5% fu destinato all'esportazione. L'anno seguente, la Opel raggiunse una penetrazione del 14,3% nel mercato interno, la \"Olympia\" fu il secondo modello pi\u00f9 venduto nell'allora Germania Ovest e la \"Kapit\u00e4n\" fu invece la pi\u00f9 venduta in Germania fra le vetture a 6 cilindri. Il 1951 fu anche l'anno in cui la Opel termin\u00f2 la costruzione della sua pista di collaudo privata. Ultimata il 17 ottobre ed inaugurata il 5 novembre, questa pista era costituita da un percorso a forma ovoidale irregolare, con due curve paraboliche ed alcuni tracciati al suo interno ognuno dotato di caratteristiche particolari. Vi era per esempio un tratto a fondo sabbioso, uno con mattonelle sporgenti e due rampe con salite e discese in quattro differenti livelli di pendenza. Il tracciato principale era lungo circa 15\u00a0km e grazie alle curve paraboliche con pendenza fino al 70%permetteva di testare le velocit\u00e0 massime di ogni vettura. Tale circuito fu eretto proprio di fronte allo stabilimento principale, dal lato opposto della ferrovia. Il collegamento fra stabilimento e pista avveniva mediante due ponti di accesso che scavalcavano la ferrovia.\nNel 1952, la fabbrica dava lavoro a 20.230 dipendenti. e la produzione giornaliera raggiunse le 341 unit\u00e0, dato che tocc\u00f2 quota 396 l'anno seguente, quando per la prima volta dalla fine della guerra si superarono le 100\u00a0000 unit\u00e0 annue (105.792, per la precisione). Il 1953 fu anche l'anno in cui la \"Olympia\" cedette il posto alla Olympia Rekord, anch'essa destinata a raccogliere un notevole successo di vendite durante i suoi quattro anni di carriera. Il nome \"Olympia\" da solo continu\u00f2 tuttavia ad essere utilizzato nelle varianti con allestimento semplificato e nelle furgonette su base \"Olympia Rekord\". Il diffondersi delle carrozzerie di tipo \"ponton\" si ripercosse nello stile della nuova nata, ma anche nella nuova generazione della \"Kapit\u00e4n\", anch'essa finalmente proposta con carrozzeria a tre volumi.\nIl 1954 vide la nascita del nuovo logo, sempre costituito da un cerchio attraversato da un dirigibile, ma questo appare pi\u00f9 stilizzato ed allungato, quasi a raggiungere quella sagoma a forma di fulmine nella quale tutti riconoscono il marchio Opel. Nello stesso anno, la Opel raggiunse la massima penetrazione ottenuta durante il dopoguerra nel mercato tedesco occidentale, pari al 18,6%. A met\u00e0 del decennio vi furono nuovi investimenti della Casa di R\u00fcsselsheim per ottimizzare la qualit\u00e0 dello stampaggio dei lamierati, nonch\u00e9 i processi di assemblaggio. La gamma sub\u00ec ripetutamente aggiornamenti, sia stilistici che tecnici. Il 1956 vide innanzitutto il raggiungimento del duemilionesimo esemplare costruito dall'inizio della produzione automobilistica, ma anche una produzione giornaliera che ormai ammontava a 745 autovetture, cifra che solo due anni sfond\u00f2 nettamente il muro delle 1.000 unit\u00e0 giornaliere per raggiungere una quota di ben 1.199 esemplari, un dato destinato comunque a salire ancora negli anni seguenti. In quell'anno la gamma cominci\u00f2 ad evolvere proponendo il caratteristico parabrezza panoramico, dapprima sulla \"Kapit\u00e4n\", ma che sarebbe stato esteso due anni pi\u00f9 tardi anche sulla \"Rekord\". Nel frattempo, il 1959 vide l'arrivo di un nuovo modello economico, la 1200, che preparer\u00e0 il mercato all'arrivo di una futura vettura di fascia medio-bassa destinata a grandi numeri di produzione.\nIl successo degli altri settori.\nSe il settore delle autovetture conobbe un vero e proprio boom di vendite, lo stesso pot\u00e9 dirsi anche del settore autocarri, sebbene la crescita non fosse stata cos\u00ec accentuata. Ripartita nel 1946 con il modello \"Blitz\" da 1,5 tonnellate, la produzione di autocarri Opel prosegu\u00ec per circa quattro anni con un solo modello. Fu infatti solo nella primavera del 1950 che la gamma si arricch\u00ec con l'arrivo del \"Blitz\" da 3 tonnellate (introdotto a marzo) e con la furgonetta derivata dalla \"Olympia\", con portata massima di 500\u00a0kg (introdotta a maggio). Se alla fine del 1947, furono prodotti 3.219 autocarri, la cifra crebbe fino a 15.055 solo quattro anni dopo, alla fine del 1951. Nel gennaio del 1952 la gamma \"Blitz\" fu aggiornata anche esteticamente e resa pi\u00f9 attuale con l'arrivo di un nuovo frontale dalla nuova calandra a listelli orizzontali e con i fari incassati nella parte anteriore dei parafanghi. Le linee generali si fecero anche pi\u00f9 arrotondate. Le motorizzazioni utilizzate furono quelle dell'ammiraglia \"Kapit\u00e4n\", ossia le unit\u00e0 a 6 cilindri da 2,5 litri, poi aumentate a 2,6 litri in seguito ad ulteriori aggiornamenti. La portata massima fu di 1,75 tonnellate per tutta la gamma, prevista anche in configurazione autobus, un po' come avveniva in passato con i precedenti camion Opel di grossa taglia. Per quanto riguardava la fascia bassa del mercato dei veicoli commerciali, la vecchia \"Olympia Lieferwagen\" fu sostituita dal nuovo modello basato stavolta sulla prima generazione della \"Olympia Rekord\", che per\u00f2 in versione per trasporto merci continu\u00f2 a chiamarsi sempre \"Olympia Lieferwagen\" e mantenne immutata la portata massima a 500\u00a0kg.\nAnche la produzione di frigoriferi con marchio \"Frigidaire\" prosegu\u00ec ottenendo un gran successo: in quegli anni di rinascita economica, il frigorifero divenne assieme al televisore uno degli oggetti pi\u00f9 ambiti per l'arricchimento delle abitazioni delle famiglie. Inizialmente furono oggetti non alla portata di moltissime persone, ma verso la fine del decennio cominci\u00f2 anche per essi una diffusione ben pi\u00f9 decisa. Inoltre, anche questa gamma di prodotti fu estesa anche ai congelatori, ma non solo: trattandosi di un'azienda che si trovava sempre e comunque nell'orbita della General Motors, quest'ultima decise ad un certo punto che la \"Frigidaire\" avrebbe dovuto costruire anche impianti di condizionamento per le proprie autovetture. E cos\u00ec fu: su alcuni modelli, in particolare quelli commercializzati con marchi Buick o Cadillac, gli impianti di condizionamento furono firmati \"Frigidaire\". Il successo di vendite parve inarrestabile anche in tale campo: da 573 frigoriferi costruiti al termine del 1946 si pass\u00f2 rapidamente a ben 8.115 unit\u00e0 prodotte al termine del 1950, che divennero 24.676 cinque anni dopo e addirittura 102.744 al termine del 1958. Ma i riscontri nelle vendite di autovetture furono anche superiori, ragion per cui le esigenze di ampliare la gamma costrinsero la dirigenza GM a far cessare la produzione di frigoriferi a R\u00fcsselsheim in modo da far spazio a nuove linee di montaggio. Gli ultimi frigoriferi \"Frigidaire\" furono prodotti nel 1959. Da quel momento, tali prodotti sarebbero stati prodotti in due siti ubicati rispettivamente nei pressi di Londra e di Parigi.\nGli anni '60 e '70.\nDiversificazione della gamma dopo il 1960.\nIl 1960 fa ancora parte di quel periodo indicato come rinascita economica, questo anche in Germania Ovest, dove regna ancora una certa prosperit\u00e0 presso la maggior parte delle aziende e dove la popolazione dimostra una gran fiducia nell'avvenire. La Opel non faceva eccezione: sebbene la sua penetrazione nel mercato interno non fosse pi\u00f9 ai massimi storici gi\u00e0 da qualche anno, la percentuale aveva ripreso a salire e alla fine di quell'anno aveva fatto registrare un 17,4% (rispetto al 17% dell'anno prima). Il 1960 vide anche l'avvicendamento fra due direttori generali: Edward W. Zdunek, in carica dal 1948, lasci\u00f2 il posto a Nelson J. Stork. Sempre del 1960 fu l'ampliamento del magazzino ricambi di R\u00fcsselsheim e del capannone destinato alla costruzione di motori, ma anche l'avvio della costruzione di un nuovo stabilimento in Germania Ovest, e pi\u00f9 precisamente a Bochum, uno stabilimento destinato alla produzione della futura vettura popolare della Opel, la \"Kadett\", che avrebbe debuttato nel 1962 in occasione dei festeggiamenti per il centenario della Opel. Si trattava di una \"Kadett\" totalmente nuova rispetto al modello degli anni trenta e molto pi\u00f9 moderna. Essa rappresent\u00f2 la prima serie di una fortunatissima dinastia di vetture di fascia medio-bassa, che sarebbe stata prodotta per circa trent'anni. L'avvento della \"Kadett\" avrebbe portato ad un rialzo assai significativo nella produzione annuale della Opel, basti pensare che al termine del 1963 si raggiunsero ben 570.293 autovetture prodotte nei due stabilimenti. Fra il 1963 ed il 1964 si assistette anche ad un deciso rinnovamento della restante gamma, con l'introduzione delle nuove generazioni della \"Rekord\" (detta Rekord A) e della \"Kapit\u00e4n\" (detta Kapit\u00e4n A). Quest'ultima sarebbe stata prodotta in altre due versioni caratterizzate da due denominazioni differenti (Admiral e Diplomat) ed anche da allestimenti differenti. La \"Diplomat\" sanc\u00ec anche il ritorno della Casa tedesca ad una motorizzazione ad 8 cilindri, dopo 35 anni di assenza. Il 1964 fu anche l'anno in cui si celebrarono la cinquemilionesima Opel prodotta e la due milionesima Opel esportata. La percentuale di esportazioni si mantenne in quegli anni compresa fra il 45% ed il 50%. In quel periodo vi fu anche non uno, ma due nuove evoluzioni del logo: una nel 1963 in cui il vecchio dirigibile alato divenne ancor pi\u00f9 stilizzato ed una gi\u00e0 nel 1964 in cui assunse la definitiva forma a fulmine che avrebbe caratterizzato anche le successive evoluzioni del logo.\nLa progressiva diversificazione della gamma, presente anche nei futuri piani della Casa tedesca, ebbe come conseguenza la necessit\u00e0 di aprire nuovi siti produttivi, visto anche il generale buon andamento delle vendite. Per questo, nel 1965 venne aperta una nuova fabbrica ad Anversa, in Belgio, e cominciarono anche i lavori di costruzione di un nuovo centro di collaudo a Dudenhofen, che sarebbe stato inaugurato l'anno seguente, quando anche l'altro nuovo stabilimento Opel di Kaiserslautern avrebbe cominciato a produrre frizioni e scatole guida. Nel frattempo venne lanciata la seconda generazione della \"Kadett\", mentre Ralph Mason fu eletto nuovo presidente del consiglio di amministrazione. Un'altra novit\u00e0 fu l'arrivo della nuova generazione di autocarri \"Blitz\", denominata \"Blitz B\". Il 1967 vide una sensibile frenata generale nell'economia tedesco occidentale. Vi furono pertanto alcune riduzioni di orario a R\u00fcsselsheim, ma solo temporanee. Tale recessione sigl\u00f2 il definitivo tramonto del fenomeno della rinascita economica. Nello stesso anno vi fu un'ulteriore diversificazione della gamma con l'arrivo della Olympia A e della prima generazione della Commodore, versioni di lusso derivate rispettivamente dalla \"Kadett\" e dalla \"Rekord\". Anche il 1968 fu particolarmente ricco di eventi, con l'inaugurazione del nuovo stabilimento GM a Strasburgo, utilizzato principalmente dalla Opel per la produzione di cambi, e con l'ampliamento della fabbrica di R\u00fcsselsheim. Il mercato riprese fiato e la produzione annua della Opel sal\u00ec da 549\u00a0000 a quasi 657\u00a0000 esemplari. Per quanto riguarda le novit\u00e0 in gamma, significativo fu il lancio della Opel GT, una coup\u00e9 compatta, stilisticamente simile alle contemporanee Chevrolet Corvette e con la quale si intendeva strizzare l'occhio ad una clientela giovane e disponibile inizialmente con motore da 1,9 litri. Le sue straordinarie prestazioni portarono pi\u00f9 volte la GT alla ribalta dell'attenzione pubblica. Nel 1971 una speciale versione di questo modello, azionata da due motori a corrente continua da 140\u00a0kW, frutto della collaborazione tra Opel, Bosch, Continental e VARTA, fece registrare 6 record mondiali e raggiunse una velocit\u00e0 massima di 188\u00a0km/h sul circuito tedesco di Hockenheim. Un'altra novit\u00e0 fu l'arrivo della prima Opel a gasolio, un autocarro \"Blitz\" equipaggiato con un 2 litri diesel da 60\u00a0CV di potenza massima.\nGli anni '70 fra crisi energetica e novit\u00e0 tecnologiche.\nIl 1970 vide la produzione Opel aver luogo anche in altri due siti GM: il gi\u00e0 citato stabilimento di Anversa, dove le vetture venivano prodotte con leggeri aggiornamenti estetici, e soprattutto con il marchio Ranger, destinato a Belgio e Svizzera, ed il sito inglese di Luton, dove venne riorganizzata la produzione Vauxhall: da quel momento, la produzione inglese sarebbe stata assai simile a quella tedesca. In quello stabilimento, gi\u00e0 da un anno era stata avviata la produzione del nuovo Bedford, destinato in seguito a sostituire lo storico \"Blitz\". Sempre nel 1970, un'altra sportiva affianc\u00f2 la GT: si trattava della Opel Manta, coup\u00e9 quattro posti nata da un progetto che contemporaneamente avrebbe dato vita anche all'Ascona, una nuova berlina di fascia media. Per fare posto a questa nuova coppia di vetture, nel 1972 Opel riposizion\u00f2 verso l'alto la gamma Rekord, con un nuovo modello dai motori pi\u00f9 grossi. Il 1972 vide anche il ritorno ad una quota record di penetrazione nel mercato tedesco, pari al 20% netto. Il successo delle Opel stava a quel punto viaggiando a due velocit\u00e0: mentre le nuove generazioni di ammiraglie, rappresentate dalla \"Commodore\" (una derivata della Rekord) e dalla triade Kapit\u00e4n-Admiral-Diplomat, facevano fatica a riscuotere successi, le tre vetture principali della gamma - la \"Kadett\", la \"Ascona\" e la \"Rekord\" - vendevano considerevolmente e buone soddisfazioni commerciali dava anche la \"Manta\". La crisi petrolifera del 1973 non fece che accentuare tale tendenza a causa dell'enorme impennata dei prezzi del carburante ed avrebbe potuto interessare anche la nuova generazione della \"Rekord\" se non fosse stato per il fatto che gi\u00e0 al suo debutto, tale modello fosse stato previsto anche con un motore diesel da 2,1 litri, il primo di fabbricazione Opel. Tuttavia, nel 1974 si ebbe ugualmente una forte flessione produttiva che si tradusse nel licenziamento di circa il 20% dei dipendenti (dai 57.171 del 1973 ai 46.047 del 1974). Si tratt\u00f2 in realt\u00e0 di una crisi passeggera, poich\u00e9 gi\u00e0 nel 1975 l'azienda torn\u00f2 ad assumere la produzione torn\u00f2 a salire. Nel 1975 la Opel cominci\u00f2 anche a progettare le vetture anche in funzione dei nuovi criteri di sicurezza, effettuando tra l'altro i suoi primi crash-test. In quell'anno debuttarono anche le nuove generazioni dell'\"Ascona\" e della \"Manta\". Nel 1976 la ferita originatasi due anni prima parve sanata il numero dei dipendenti Opel super\u00f2 addirittura la cifra del 1973, con ben 58.421 effettivi. Nella seconda met\u00e0 del decennio fu rinnovato il settore delle ammiraglie, sostituendo i modelli gi\u00e0 in listino con la nuova Commodore e la coppia Senator-Monza (berlina e coup\u00e9 rispettivamente), ma senza significativi successi. Nel 1979, infine, Opel present\u00f2 la sua prima vettura a trazione anteriore, la nuova \"Kadett D\". Tale modello segn\u00f2 quindi un altro passo significativo nell'evoluzione tecnologica della Casa.\nGli ultimi decenni del XX secolo.\nGli anni '80.\nIl nuovo decennio si apr\u00ec con una forte frenata della domanda nei confronti delle vetture di fascia alta e medio-alta, non solo presso la Opel, ma presso un po' tutte le Case, specie quelle generaliste. Colpa della seconda crisi energetica, verificatasi nel 1979 e che ebbe come conseguenza nuovi rialzi nei prezzi dei carburanti, per cui i tradizionali acquirenti di vetture di fascia alta ripiegarono su mezzi pi\u00f9 economici. Alla Opel, ci\u00f2 caus\u00f2 una perdita globale di 410 milioni di marchi ed oltre 7.500 posti di lavoro andarono in fumo. Per l'anno seguente, partirono comunque nuovi investimenti per nuove linee di montaggio a Kaiserslautern e un pi\u00f9 moderno reparto di verniciatura a R\u00fcsselsheim. Nonostante ci\u00f2, alla fine del 1981 si registrarono nuove perdite, pari a 592 milioni di marchi e perci\u00f2 ancor pi\u00f9 pesanti dell'anno precedente. Intanto, stavano per essere ultimati i lavori per la realizzazione di un nuovo stabilimento, questa volta in Spagna, a Saragozza, dove dall'anno seguente avrebbe dovuto essere assemblata la prima vera utilitaria della Casa tedesca, ossia la Corsa. Questa cominci\u00f2 ad essere prodotta nel luglio del 1982, sar\u00e0 destinata ad un enorme successo ed attraverso successive generazioni ed evoluzioni \u00e8 tuttora in produzione. Il successo della \"Corsa\" si ripercosse positivamente sul bilancio della Opel fin da subito: alla fine del 1982 il bilancio fu di 92 milioni di Euro in attivo. Esattamente un anno dopo, alla fine del 1983, la Opel chiuse per la prima volta nella sua storia con oltre un milione di autovetture prodotte in un solo anno e sempre nel 1983 si sfond\u00f2 la soglia di 20 milioni di autovetture prodotte dal 1899.\nLa situazione rimase comunque delicata: gi\u00e0 l'anno seguente, nel 1984, si ebbero nuovi cali di vendite e quindi nuove perdite e nuovi licenziamenti. Da qui fino alla fine del decennio si assistette ad un andamento altalenante, con lievi cali alternati a lievi riprese. Vale la pena ricordare un'importante innovazione introdotta dalla Opel in questa seconda et\u00e0 degli anni '80, e cio\u00e8: il catalizzatore proposto gi\u00e0 dal 1985 in alcuni mercati, ma, come si vedr\u00e0, esteso in maniera pi\u00f9 massiccia solo quattro anni dopo. L'anno seguente, viene introdotta la nuova ammiraglia della Casa, ossia la Omega, che va a sostituire in un colpo solo la \"Rekord\" e la sfortunata \"Commodore\". La \"Senator\" invece rimarr\u00e0 a listino e verr\u00e0 sostituita in seguito da una nuova ed altrettanto poco venduta generazione. \u00c8 quindi tempo di cambiamenti ed oltre alle novit\u00e0 al vertice della gamma, si hanno anche novit\u00e0 nelle restanti fasce: il 1987 vide l'arrivo della \"Kadett Cabrio\", realizzata sulla base della nuova generazione lanciata gi\u00e0 nel 1984 (e vincitrice dell'ambito premio di \"Auto dell'anno\", per la prima volta nella storia della Opel), mentre gli ultimi due anni del decennio videro rispettivamente la nascita della Vectra (destinata a sostituire la \"Ascona\") e della coup\u00e9 Calibra (destinata a rimpiazzare la \"Manta\"). Proprio la \"Calibra\" risulter\u00e0 assai apprezzata per le sue forme assai profilate e le sue linee gradevolmente futuristiche. i 238.647 esemplari fino al 1997 sono la dimostrazione dell'enorme popolarit\u00e0 di questa coup\u00e9 che nel decennio successivo diverr\u00e0 una delle leader nel suo segmento. Il 1989 vide anche la produzione della 25 milionesima Opel, ma soprattutto, il 24 aprile di quell'anno, la Opel decise che da quel momento tutte le sue vetture sarebbero state disponibili per il pubblico anche con marmitta catalitica. La Casa tedesca era quindi la prima a proporre sul mercato europeo una completa gamma di modelli catalizzati. Con questa iniziativa anticipava spontaneamente future normative comunitarie sottolineando il proprio ruolo di precursore nel campo della protezione ambientale.\nGli anni '90.\nL'ultimo decennio del XX secolo si apr\u00ec con alcuni acuti della Opel: la \"Vectra\" risult\u00f2 alla fine del 1990 la berlina di maggior successo in Europa nel suo segmento (con circa 2,5 milioni di esemplari venduti) ed anche la media di maggior successo nella storia della Opel, mentre nello stesso anno vennero lanciate due versioni estreme della \"Omega\", ossia la \"Evolution 500\" e la \"Omega Lotus\". Quest'ultima in particolare, disponeva di un potente motore da 3,6 litri biturbo in grado di erogare 377\u00a0CV e di rendere tale modello la Opel stradale pi\u00f9 potente prodotta ancora oggi. Al suo debutto sarebbe stata inoltre la berlina di serie pi\u00f9 veloce al mondo. Una politica di standardizzazione delle denominazioni fra Opel e Vauxhall, politica voluta dai vertici GM, port\u00f2 a cancellare le differenze di denominazione fra i modelli tedeschi ed i corrispondenti modelli inglesi. Cos\u00ec, a partire dal 1991, il modello destinato a sostituire la \"Kadett\" prese il nome di Astra, come la \"Kadett\" prodotte fino a quel momento a Luton. Analogamente, la produzione inglese assunse invece le denominazioni utilizzate fino a quel momento per la restante gamma Opel. Sempre del 1991 fu anche il primo fuoristrada della Casa, ossia la Frontera, prodotto in collaborazione con la Isuzu (anch'essa nell'orbita GM). L'arrivo della \"Frontera\" diede il via ad una nuova ondata di diversificazione della gamma che port\u00f2 in seguito alla nascita delle monovolume Sintra e Zafira, quest'ultima solo alla fine del decennio, ma anche della piccola Tigra, prima coup\u00e9 in scala ridotta della Casa ed una delle prime nel mercato internazionale. Tale coup\u00e9 fu realizzata sulla base della seconda generazione della Corsa, lanciata nel 1993. Fino a quel momento, solo alcune giapponesi (Honda CRX, Mazda MX-3, ecc) si erano cimentate nella fascia di mercato delle piccole coup\u00e9, trovando concorrenza solo in madrepatria. Anche la \"Tigra\" raccolse numerosi consensi.\nMa durante la seconda met\u00e0 degli anni '90 la stampa specializzata e la stessa clientela fecero emergere alcune significative pecche nelle finiture, nella cura degli assemblaggi ed in alcuni casi anche nell'affidabilit\u00e0 di alcuni lotti di motori. Ci\u00f2 si accompagn\u00f2 anche ad un evidente ostracismo della dirigenza GM nei confronti di chi aveva intenzione di far evolvere la gamma Opel verso vette qualitative pi\u00f9 elevate. I vertici GM avevano infatti intenzione di privilegiare il miglioramento dell'attivit\u00e0 GM nel mondo, ma a discapito dei singoli marchi. Si apr\u00ec da qui un lungo periodo in cui la Opel torn\u00f2 ad essere percepita come Casa generalista in grado unicamente di produrre auto razionali ma con poca anima, un periodo che si protrasse anche fino ai primi anni del nuovo secolo. Ma la seconda met\u00e0 del decennio vide anche l'arrivo di alcune novit\u00e0 tecnologiche, come i primi motori diesel ad iniezione diretta, che sarebbero poi stati evoluti nei primi common rail Opel. Sul fronte della sicurezza, venne introdotta in alcuni modelli un particolare tipo di pedaliera che, in caso di urto, si sganciava dalla sede evitando cos\u00ec danni alle gambe o ai piedi del conducente. In particolare il 1998 vide il ritorno della Casa tedesca nel settore dei veicoli commerciali con l'introduzione del furgone Movano, progettato e sviluppato in collaborazione con la Renault.\nIl nuovo millennio.\nIl nuovo millennio si apr\u00ec con l'annuncio di una joint-venture tra il gruppo GM ed il gruppo Fiat: da tale collaborazione, poi sciolta solo sei anni dopo, nacque la quarta generazione della Corsa (progettazione in comune con la Grande Punto), mentre la berlina 159 dell'Alfa Romeo condivise la base meccanica con la terza generazione della \"Vectra\". Uno degli ultimi significativi sviluppi di tale alleanza, concretizzatisi anni dopo la fine della stessa, fu il lancio della quarta generazione del furgoncino Combo, presentato a Francoforte nel 2011 e che condivise motori, meccanica e la stessa scocca con il contemporaneo Fiat Dobl\u00f2. Altri prodotti derivanti dall'alleanza Fiat-GM furono i nuovi motori common rail da 1,3 e 1,9 litri, utilizzati su modelli di entrambi i gruppi. Ma intanto, prima ancora di vedere tutte queste novit\u00e0, il nuovo millennio vide anche la Opel allargare ulteriormente il ventaglio di modelli in gamma con il lancio di due nuove monovolume, ossia la piccola Agila e la Meriva un po' pi\u00f9 grande. Mentre quest'ultima fu figlia della terza generazione della Corsa, da cui riprese pianale e meccanica, la \"Agila\" fu frutto di un progetto congiunto con la Suzuki (all'epoca appartenente anch'essa al gruppo GM), che era desiderosa di rinnovare la sua piccola monovolume Wagon R+. In quei primissimi anni del nuovo secolo vi fu anche l'arrivo della nuova sportiva su base \"Astra\", ossia la OPC con motore turbo da 2 litri, che sostitu\u00ec il precedente 2 litri aspirato. Tale motore sarebbe stato poi evoluto passato dagli originari 200\u00a0CV a 240\u00a0CV sull'\"Astra OPC\" di terza generazione e fino a 280\u00a0CV sull'\"Astra OPC\" di quarta generazione. Nel frattempo, il 2007 vide un cambio al vertice del settore design, con l'arrivo di Mark Adams, il quale diede una svolta dal punto di vista dello stile dei futuri modelli Opel. Per questo, la nuova berlina Insignia ha riscosso un buon successo di vendite e ha riposizionato pi\u00f9 in alto la reputazione della Casa, grazie anche a finiture molto pi\u00f9 curate che in passato, a motori affidabili e a \"chicche\" tecnologiche come il dispositivo che riconosce il cartelli stradali e comunica i limiti di velocit\u00e0 al conducente. Lo stesso livello di cura \u00e8 stato in seguito riversato anche nei modelli di fascia inferiore, anche per contrastare una recessione economica che si stava ripercuotendo negativamente sul mercato automobilistico globale.\nProprio a causa di tale grave recessione, inizialmente parve che la GM volesse disfarsi della Opel. Nel mese di giugno 2009, infatti, in conseguenza della ristrutturazione in atto nel gruppo General Motors, era stata avviata una trattativa per la cessione della Opel al gruppo austrocanadese Magna-Steyr, ma il 4 novembre \u00e8 stata interrotta per la decisione del gruppo statunitense di mantenere il controllo sulla azienda tedesca. \u00c8 proprio calando tali eventi in una cornice di altri avvenimenti difficili che va letta anche la breve alleanza stretta nel 2012 fra il gruppo GM ed il francese gruppo PSA. Tale alleanza non ha per\u00f2 portato al momento alcuno sviluppo in comune, anche se la Casa di R\u00fcsselsheim ha comunicato fin dall'inizio di tale alleanza che uno degli obiettivi che questa si prefissava sarebbe un progetto dal quale sarebbero derivate la seconda generazione della \"Insignia\", ma anche la nuova Citro\u00ebn C5 e la nuova Peugeot 508..\nIntanto, dopo aver debuttato nel settore delle SUV e delle roadster con l'Antara e la Opel Speedster, realizzata assieme alla Lotus e poi sostituita dalla Opel GT del nuovo millennio (che in realt\u00e0 \u00e8 stata per\u00f2 sviluppata e prodotta negli Stati Uniti), la Opel fa il suo ingresso anche nel settore delle SUV compatte con il lancio della Opel Mokka. Dal punto di vista societario, dall'inizio del 2011 Opel \u00e8 tornata ad essere una societ\u00e0 per azioni (AG, \"Aktiengesellschaft\" in tedesco, iscritta nel Registro delle Imprese del Tribunale distrettuale di Darmstadt con HRB/numero di registro: 89558), dopo essere stata una societ\u00e0 a responsabilit\u00e0 limitata (\"GmbH\", secondo l'acronimo in tedesco, HRB/numero di registro: 84283) dal 7 dicembre 2005 a tutto il 2010. Il 2011 ha anche visto l'arrivo di un modello che, sebbene non sia stato un vero successo commerciale, si \u00e8 dimostrato assai significativo nella lotta alle emissioni inquinanti: la Ampera, primo modello ibrido della Opel, realizzato anch'esso sotto la supervisione del gruppo GM che l'ha commercializzata anche come Chevrolet Volt. Infine, dopo l'arrivo della nuova Corsa nel 2015 \u00e8 stata presentata in anteprima al salone di Ginevra l'Opel Karl, autovettura che sostituir\u00e0 l'Opel Agila, e nel mese di settembre dello stesso anno viene presentata la nuova generazione dell'Astra. Al Salone di Ginevra del 2016 viene presentata il restyling della Mokka che viene ridenominata Mokka X.\nIl passaggio dalla GM al gruppo PSA.\nIl 6 marzo 2017 il gruppo automobilistico francese PSA Peugeot Citro\u00ebn ha annunciato ufficialmente l'acquisto del marchio per 1,3 miliardi di euro, con un'operazione totale dal costo da 2,2 miliardi. Il gruppo diventa cos\u00ec il secondo costruttore di auto in Europa dietro Volkswagen.\nL'acquisizione della Opel, assieme al marchio \"gemello\" Vauxhall riservato ai mercati britannici, \u00e8 stato la conseguenza dell'incapacit\u00e0, da parte del gruppo GM, di conferire redditivit\u00e0 al marchio tedesco. Tale incapacit\u00e0, ormai protrattasi da anni, \u00e8 sfociata appunto nella cessione al colosso francese del marchio di R\u00fcsselsheim assieme al suo omologo britannico, ormai da decenni legato alla Opel da evidenti sinergie industriali. Sta di fatto, comunque, che nel primo semestre del 2018 la Opel \u00e8 tornata a fare utili dopo un periodo di ben 19 anni. I primi modelli nati sotto l'egida del gruppo PSA furono le crossover Crossland X e Grandland X, nonch\u00e8 la sesta generazione della \"Corsa\", tutte su pianali di origine francese. \nLa nascita di Stellantis.\nPoco dopo l'acquisizione da parte di PSA, l'intero gruppo, e quindi anche Opel, conflu\u00ec assieme a FCA nel nuovo gruppo Stellantis. La fusione \u00e8 stata ratificata il 16 gennaio 2021, con la Opel che ha continuato ad utilizzare pianali di fabbricazione PSA. Il primo modello nato dopo tale fusione \u00e8 stato la sesta generazione dell'\"Astra\".\nSuccessi sportivi.\nLa Opel nel corso degli anni ha riscosso molto successo anche nelle competizioni sportive dove fece la sua prima apparizione con una Patent-Motorwagen System Lutzmann nel 1899. Nel 1901 la Casa tedesca ottenne la sua prima vittoria aggiudicandosi la gara in salita di K\u00f6nigsstuhl.\nNel 1913 la Opel svilupp\u00f2 un rivoluzionario 4 cilindri a 16 valvole per le corse da gran premio e nel 1914 il pi\u00f9 grande motore Opel mai realizzato: un propulsore da 12.300\u00a0cm\u00b3 destinato alle competizioni sportive ed a tentativi di record, capace di sviluppare 260 CV, una potenza elevatissima per quell'epoca.\nCon l'Ascona la Opel conquist\u00f2 nel 1974 il titolo europeo rally, successo ripetuto poi nel 1979 e 1982, e sempre nel 1982 permise al suo pilota Walter R\u00f6hrl di vincere il titolo di campione del mondo Piloti. Nel 1996 Manuel Reuter e la Opel Calibra vinsero il titolo piloti e quello costruttori nel campionato ITC (International Touring Championship). In Formula 3 \u00e8 impegnata dal 1990 con i suoi motori a 16 valvole e ha conquistato 16 titoli nazionali, 5 dei quali in Italia e 4 in Germania. Pi\u00f9 di una dozzina di giovani piloti \u00e8 arrivata in Formula 1 partendo dalla formula Opel tra cui Mika H\u00e4kkinen, Rubens Barrichello e David Coulthard. Nel 1998 la Vectra ha vinto nel Campionato Tedesco Turismo.\nLa Opel ha abbandonato nel 2005 la partecipazione al Campionato Tedesco Turismo a causa dei tagli al bilancio della casa madre General Motors.\nImpianti produttivi.\nFerma restando la sede ancora a R\u00fcsselsheim, i principali impianti produttivi sono situati in territorio tedesco, ma numerose fabbriche sono localizzate in vari stati europei.\nSedi di produzione automobili Opel\nSedi di produzione motori e trasmissioni Opel\nSponsorizzazioni.\nLa Opel affida parte del suo budget pubblicitario alle sponsorizzazioni sportive; ad esempio il suo marchio \u00e8 stato presente dal giugno 1983 al 1986 sulle maglie della squadra di calcio e su quelle del Milan dal 1994 al 2006. In Germania \u00e8 stato lo sponsor principale del Bayern Monaco dal 1989 al 2002 mentre in Francia del Paris Saint-Germain dal 1995 al 2002. Dal 2016 Opel \u00e8 sponsor Istituzionale della Societ\u00e0 Sportiva Calcio Napoli, inoltre lo Stadio del Mainz 05 si chiama Opel Arena. Attualmente il marchio \u00e8 partner del club tedesco del Borussia Dortmund.\nLoghi.\nIl logo nasce nel 1862 quando Opel punta su uno stemma semplice e neoclassico rappresentante due lettere: la A e la O, rispettivamente Adam Opel. Il fulmine, caratteristico e noto del marchio, non era ancora stato creato. Bisogner\u00e0 aspettare qualche anno per incontrare il \u2018blitz\u2019. Nel corso del 1900 il logo cambia diverse volte.\nNegli anni fra il 1910 e il 1935, infatti, su suggerimento del Granduca d\u2019Assia arriva l\u2019\"Occhio Opel\", la forma appunto ad occhio che sembra piacere molto ai designer.\n\u00c8 solo nel 1936 che fa la sua comparsa il pi\u00f9 familiare fulmine: all\u2019inizio, il predecessore del logo come lo conosciamo noi adesso, caratterizzava solo i veicoli commerciali leggeri dell\u2019azienda. L\u2019anno dopo arriv\u00f2 il primo prototipo del marchio che noi tutti conosciamo: il cerchio con il blitz che nel giro di pochi mesi sub\u00ec alcune variazioni.\nPrima fra tutte la forma ovale gialla per met\u00e0 con il cerchio e il fulmine color argento, Lo stemma \"bicolore\" venne leggermente modificato nel 1950 per poi essere stravolto nel 1959 quando divenne tutto dorato. Solo con il logo dei modelli Rekord A e Kadett A, intorno al 1963, Opel si avvicina al marchio noto a tutti, anche questo per\u00f2 modificato negli anni.\nNero su sfondo bianco, scritta pulita e caratteri larghi. Tra la fine degli anni \u201980 e l\u2019inizio del 21\u00b0esimo secolo arriviamo finalmente a una forma quasi definitiva. \u00c8 con l\u2019arrivo del modello Insignia, che il gruppo Opel rafforza la sua immagine con un nuovo logo, minimal e dal design contemporaneo, che compare su tutti i modelli, dai pi\u00f9 classici, come la Corsa e l\u2019Astra, alla Opel Adam."}
{"id": "207385", "revid": "1776051", "url": "https://it.wikipedia.org/wiki?curid=207385", "title": "B\u00e9vilard", "text": "B\u00e9vilard (toponimo francese; in tedesco \"Bewiler\", desueto) \u00e8 una frazione di 1\u00a0741 abitanti del comune svizzero di Valbirse, nel Canton Berna (regione del Giura Bernese, circondario del Giura Bernese).\nStoria.\nGi\u00e0 comune autonomo che si estendeva per 5,63\u00a0km\u00b2, il 1\u00ba gennaio 2015 \u00e8 stato accorpato agli altri comuni soppressi di Malleray e Pontenet per formare il nuovo comune di Valbirse.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nB\u00e9vilard \u00e8 servito dalla stazione di Malleray-B\u00e9vilard sulla ferrovia Sonceboz-Sombeval-Moutier."}
{"id": "207386", "revid": "55175432", "url": "https://it.wikipedia.org/wiki?curid=207386", "title": "Rochette", "text": ""}
{"id": "207387", "revid": "110157", "url": "https://it.wikipedia.org/wiki?curid=207387", "title": "Champoz", "text": "Champoz (toponimo francese) \u00e8 un comune svizzero di 168 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale sono uniti nella forma del \"commune mixte\"."}
{"id": "207389", "revid": "1776051", "url": "https://it.wikipedia.org/wiki?curid=207389", "title": "Ch\u00e2telat", "text": "Ch\u00e2telat (toponimo francese; in tedesco \"Schestellat\", desueto) \u00e8 una frazione di 105 abitanti del comune svizzero di Petit-Val, nel Canton Berna (regione del Giura Bernese, circondario del Giura Bernese).\nStoria.\nGi\u00e0 comune autonomo che si estendeva per 4,09\u00a0km\u00b2 e che comprendeva anche le frazioni di Fornet-Dessous e Moron, 2015 \u00e8 stato accorpato agli altri comuni soppressi di Monible, Sornetan e Souboz per formare il nuovo comune di Petit-Val.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa lingua ufficiale \u00e8 il francese, anche se nel 2000 il 64% della popolazione era di lingua tedesca.\nAmministrazione.\nDal 1869 comune politico e comune patriziale erano uniti nella forma del \"commune mixte\"."}
{"id": "207390", "revid": "287204", "url": "https://it.wikipedia.org/wiki?curid=207390", "title": "Bevilard", "text": ""}
{"id": "207392", "revid": "110157", "url": "https://it.wikipedia.org/wiki?curid=207392", "title": "Corcelles", "text": "Corcelles (toponimo francese) \u00e8 un comune svizzero di 201 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCorcelles \u00e8 servito dall'omonima stazione sulla ferrovia Soletta-Moutier.\nAmministrazione.\nDal 1863 comune politico e comune patriziale sono uniti nella forma del \"commune mixte\"."}
{"id": "207394", "revid": "110157", "url": "https://it.wikipedia.org/wiki?curid=207394", "title": "Cr\u00e9mines", "text": "Cr\u00e9mines (toponimo francese) \u00e8 un comune svizzero di 519 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCr\u00e9mines \u00e8 servito dall'omonima stazione sulla ferrovia Soletta-Moutier.\nAmministrazione.\nDal 1853 comune politico e comune patriziale sono uniti nella forma del \"commune mixte\"."}
{"id": "207395", "revid": "1982", "url": "https://it.wikipedia.org/wiki?curid=207395", "title": "Rochette-du-Buis", "text": ""}
{"id": "207397", "revid": "767487", "url": "https://it.wikipedia.org/wiki?curid=207397", "title": "Seehof (Svizzera)", "text": "Seehof (toponimo tedesco; in francese Elay, ufficiale fino al 1914) \u00e8 un comune svizzero di 63 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa lingua ufficiale \u00e8 il tedesco. Bench\u00e9 originariamente nel comune si parlasse francese, col tempo i tedescofoni sono diventati la maggioranza.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207399", "revid": "110157", "url": "https://it.wikipedia.org/wiki?curid=207399", "title": "Eschert", "text": "Eschert (toponimo francese) \u00e8 un comune svizzero di 389 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1911 comune politico e comune patriziale sono uniti nella forma del \"commune mixte\"."}
{"id": "207400", "revid": "110157", "url": "https://it.wikipedia.org/wiki?curid=207400", "title": "Grandval (Svizzera)", "text": "Grandval (toponimo francese; in tedesco \"Granfelden\", desueto) \u00e8 un comune svizzero di 393 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGrandval \u00e8 servito dall'omonima stazione sulla ferrovia Soletta-Moutier.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207403", "revid": "1776051", "url": "https://it.wikipedia.org/wiki?curid=207403", "title": "Loveresse", "text": "Loveresse (toponimo francese) \u00e8 un comune svizzero di 325 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1855 comune politico e comune patriziale sono uniti nella forma del \"commune mixte\"."}
{"id": "207404", "revid": "1776051", "url": "https://it.wikipedia.org/wiki?curid=207404", "title": "Malleray", "text": "Malleray (toponimo francese; in tedesco \"Mallaraya\", desueto) \u00e8 una frazione di 1\u00a0999 abitanti del comune svizzero di Valbirse, nel Canton Berna (regione del Giura Bernese, circondario del Giura Bernese).\nStoria.\nGi\u00e0 comune autonomo che si estendeva per 10,35\u00a0km\u00b2, il 1\u00ba gennaio 2015 \u00e8 stato accorpato agli altri comuni soppressi di B\u00e9vilard e Pontenet per formare il nuovo comune di Valbirse.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMalleray \u00e8 servito dalla stazione di Malleray-B\u00e9vilard sulla ferrovia Sonceboz-Sombeval-Moutier."}
{"id": "207406", "revid": "1776051", "url": "https://it.wikipedia.org/wiki?curid=207406", "title": "Monible", "text": "Monible (toponimo francese) \u00e8 una frazione di 36 abitanti del comune svizzero di Petit-Val, nel Canton Berna (regione del Giura Bernese, circondario del Giura Bernese).\nStoria.\nGi\u00e0 comune autonomo che si estendeva per 3,39\u00a0km\u00b2, 2015 \u00e8 stato accorpato agli altri comuni soppressi di Ch\u00e2telat, Sornetan e Souboz per formare il nuovo comune di Petit-Val.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207407", "revid": "125729596", "url": "https://it.wikipedia.org/wiki?curid=207407", "title": "Valutazione di impatto ambientale", "text": "La valutazione di impatto ambientale (VIA) \u00e8 un atto amministrativo previsto dalla legge in determinati casi, che deve essere adottata dalla pubblica amministrativa nei casi previsti dalla normativa e finalizzato ad individuare, descrivere e valutare gli impatti ambientali di un'opera, il cui progetto \u00e8 sottoposto ad approvazione o autorizzazione. In Italia \u00e8 normata dal D.Lgs. 152/2006.\nStoria.\nIl concetto alla base della valutazione di impatto ambientale nacque alla fine degli anni sessanta del XX secolo negli Stati Uniti d'America, dalle intuizioni di un gruppo di studiosi guidati da John Hewitt, con il nome di \"Environmental Impact Assessment\" (EIA - in alcuni casi al posto di \"Assessment\" si pu\u00f2 trovare \"Analysis\" o \"Statement\"). L'EIA introdusse le prime forme di controllo sulle attivit\u00e0 interagenti con l'ambiente (sia in modo diretto che indiretto), attraverso strumenti e procedure al fine di prevedere e valutare le conseguenze di determinati interventi. Il tutto per evitare, ridurre e mitigare gli impatti sul territorio.\nUn passo avanti venne fatto nel 1969 sempre negli Stati Uniti con l'approvazione del \"National Environmental Policy Act\" (NEPA) da parte del governo statunitense. Questo atto dispose l'introduzione della valutazione di impatto ambientale, il rafforzamento dell'Environmental Protection Agency (con un ruolo amministrativo di controllo) e l'istituzione del Council on Environmental Quality (con un ruolo consultivo per la presidenza).Nel 1978 venne approvato il \"Regulations for implementing the Procedural Previsions of N.E.P.A.\", un regolamento attuativo del NEPA che dispose l'obbligo della procedura di valutazione di impatto ambientale per tutti i progetti pubblici o comunque che accedano a finanziamento pubblico. Lo studio di impatto ambientale fu predisposto direttamente dall'autorit\u00e0 competente al rilascio dell'autorizzazione finale ed fu prevista l'emanazione di due atti distinti: uno relativo alla valutazione di impatto ambientale e uno relativo all'autorizzazione finale per la realizzazione dell'opera.\nNel 1973, il Canada eman\u00f2 l'\"Environmental Assessment Review Process\", una norma specifica riguardante le valutazioni di impatto ambientale, sulla falsariga dei provvedimenti statunitensi. Nel 1977 vennero apportate delle modifiche all'impianto legislativo, ma nella sostanza il quadro legislativo rimase pressoch\u00e9 invariato: la valutazione di impatto ambientale si applicava a progetti pubblici o a progetti accedenti a finanziamento pubblico.\nNel 1976 in Francia venne emanata la legge n. 76-629 (del 10 luglio 1976) \"\"relative \u00e0 la protection de la nature\". Tale legge ha la caratteristica di introdurre tre diversi livelli di valutazione: \"etudes d'environnement\", \"notices d'impact\" e \"etudes d'impact\". Si posero quindi le basi per l'introduzione della valutazione di impatto ambientale anche in ambito europeo. E infatti nel 1985, la Comunit\u00e0 Europea eman\u00f2 la Direttiva 337/85/CEE \"Concernente la valutazione dell'impatto ambientale di determinati progetti pubblici e privati\"\". I Paesi Bassi, nel 1986, furono la prima nazione ad applicare la nuova Direttiva europea, approvando una norma ampliata con particolare riguardo alla valutazioni da effettuare . L'elemento centrale della norma olandese era costituito dal raffronto delle alternative e valutazione dei relativi impatti, al fine di determinare la migliore soluzione da realizzare in termini ambientali.\nDescrizione.\nLa procedura di valutazione di impatto ambientale \u00e8 normata come strumento di supporto decisionale tecnico-amministrativo. Nella procedura di valutazione di impatto ambientale, la valutazione sulla compatibilit\u00e0 ambientale di un determinato progetto \u00e8 svolta dalla pubblica amministrazione, che si basa sia sulle informazioni fornite dal proponente del progetto, sia sulla consulenza data da altre strutture della pubblica amministrazione, sia sulla partecipazione della cittadinanza e dei gruppi della societ\u00e0 civile.\nIn questo contesto con \"impatto ambientale\" si intende un effetto rilevante causato da un evento, un'azione o un comportamento sullo stato di qualit\u00e0 delle componenti ambientali, dove l'ambiente \u00e8 inteso sia come ambiente antropizzato, sia come ambiente naturale. Secondo la normativa comunitaria i progetti che possono avere un effetto rilevante sull'ambiente devono essere sottoposti a valutazione di impatto ambientale. La valutazione di impatto ambientale assume pertanto il compito di stimare quali sono gli impatti dello stato ambientale - cio\u00e8 gli effetti delle sue modifiche, positivi o negativi - che possono essere causati dalle azioni e dalle pressioni antropiche e in particolare dall'attuazione di un determinato progetto. Un obiettivo importante delle procedure di valutazione di impatto ambientale \u00e8 quello di favorire la partecipazione di tutti i soggetti interessati (tra cui anche, ma non solo, i residenti nella zona soggetta agli effetti positivi o negativi) nei processi decisionali sull'approvazione dei progetti.\nFasi del procedimento.\nLa procedura di valutazione di impatto ambientale \u00e8 un insieme di: \nNella valutazione di impatto ambientale sono valutati e computati impatti ambientali a prescindere che siano diretti o indiretti, a breve o lungo termine, permanenti o temporanei, singoli o cumulativi.Tale valutazione viene effettuata considerando i seguenti fattori ambientali, anche in correlazione tra di loro:\nDovendo confrontare in termini monetari benefici e danni apportati da un progetto a questi fattori, un aspetto molto delicato \u00e8 l'attribuzione di un valore economico ad essi. Per fare un esempio semplificato, nella valutazione di impatto ambientale di un'attivit\u00e0 molto inquinante andr\u00e0 dato un valore all'aumento dei posti di lavoro cos\u00ec come al probabile aumento di malattie nei residenti, e i due valori andranno confrontati.\nLa valutazione d'impatto ambientale comprende, secondo le disposizioni normative italiane:\nPer i progetti inseriti in piani o programmi per i quali si \u00e8 conclusa positivamente la procedura di valutazione ambientale strategica (VAS), il giudizio di valutazione di impatto ambientale negativo ovvero il contrasto di valutazione su elementi gi\u00e0 oggetto della VAS deve essere adeguatamente motivato.\nVerifica.\nLa procedura di verifica preliminare (o \"screening\") \u00e8 una procedura tecnico-amministrativa volta ad effettuare una valutazione preliminare della significativit\u00e0 dell'impatto ambientale di un progetto, determinando se lo stesso richieda, in relazione alle possibili ripercussioni sull'ambiente, lo svolgimento successivo della procedura di valutazione dell'impatto ambientale.\nDelimitazione del campo d'indagine.\nLa procedura di delimitazione del campo d'indagine (o \"scoping\") \u00e8 una procedura tecnico-amministrativa volta a valutare la proposta dei contenuti del successivo studio di impatto ambientale (SIA) al fine di indirizzare il proponente di un'opera alla completa e sufficiente analisi delle componenti ambientali interessate dal progetto.Normalmente si parte da una proposta di indice dello studio di impatto ambientale con una descrizione sommaria dell'opera da realizzare e del territorio in cui si inserisce, descrivendo quindi le tipologie di analisi e i modelli di studio che verranno condotte per determinare i possibili impatti. L'amministrazione esaminatrice approva la proposta di studio di impatto ambientale indicando eventuali ulteriori elementi di approfondimento rispetto a quelli proposti. In ogni caso, l'attivazione di una delimitazione del campo d'indagine non preclude, in fase di procedura di valutazione dell'impatto ambientale, la richiesta di eventuali integrazioni o approfondimenti anche di tipo analitico.\nValutazione dello studio ambientale e degli esiti delle consultazioni.\nLo studio di impatto ambientale \u00e8 lo strumento centrale della valutazione di impatto ambientale che fornisce gli elementi tecnici sugli impatti ambientali dell'opera pertinenti a valutare la sua compatibilit\u00e0 con il contesto ambientale. Secondo quanto previsto dalla normativa lo studio di impatto ambientale si articola in tre \"quadri\":\nDovrebbe contenere tra l'altro un quadro delle condizioni del contesto (ad esempio: relazione naturalistica), un confronto degli impatti ambientali prodotti da varie alternative progettuali, la descrizione delle misure previste per mitigare e per monitorare gli impatti ambientali. I contenuti dello studio di impatto ambientale in genere comprendono indicatori ambientali, carte tematiche, mappe con inserimento del progetto e delle opere ausiliarie, schizzi, foto e restituzioni grafiche del sito \"ante\" e \"post\" l'intervento stesso.\nLo studio di impatto ambientale normalmente si avvale di diverse tecniche per organizzare le informazioni e gerarchizzare l'esposizione, facendo uso di metodiche di rappresentazione come liste, tabelle, diagrammi, ecc. Per la redazione dei punti pi\u00f9 specialistici dello studio e per valutarne i contenuti vengono normalmente consultati da esperti. Le consultazioni del pubblico integrano il giudizio degli esperti per valutare in modo partecipato la compatibilit\u00e0 del progetto in esame. L'autorit\u00e0 competente per la valutazione di impatto ambientale, per garantire la partecipazione dei cittadini, pu\u00f2 anche richiedere che sia fatta un'inchiesta pubblica, soprattutto per progetti di una certa complessit\u00e0.\nIn estrema sintesi lo studio di impatto ambientale \u00e8 una valutazione costi-benefici, perch\u00e9 riduce tutti gli impatti e le alternative analizzati in termini di valore economico.\nDecisione e informazione sulla decisione.\nLe decisioni di valutazione di impatto ambientale si basano soprattutto sui contenuti dello studio di impatto ambientale e delle osservazioni pervenute. Qualora lo studio di impatto ambientale risulti inadeguato si richiedono integrazioni. Entro i termini predefiniti dalla normativa l'autorit\u00e0 competente si pronuncia sulla compatibilit\u00e0 ambientale del progetto presentato. L'eventuale pronuncia favorevole contiene tra l'altro le prescrizioni necessarie per la mitigazione degli impatti sfavorevoli sull'ambiente. Le decisioni sulla compatibilit\u00e0 ambientale e le informazioni relative al progetto devono essere diffuse e pubblicate, a cura del proponente, su quotidiani, bollettini e organi ufficiali delle amministrazioni. Essendo la decisione conclusiva incardinata prima di tutto sulle valutazioni economico-estimative che costituiscono, in termini di analisi costi-benefici, il contenuto dello studio di impatto ambientale, tutto il procedimento di valutazione di impatto ambientale assolve a scopi praticamente economico-estimativi; per questo a tale procedimento appaiono opponibili le critiche che gli studiosi sociali rivolgono ai modelli razional-sinottici delle scelte di politica pubblica (tra i quali compare l'analisi costi-benefici), come ad esempio la sottovalutazione di valori incommensurabili quali la vita umana, la salute e l'arte. Anche se nell'estimo ambientale si scrive della possibilit\u00e0 di attribuire ai beni ambientali gravati da un impatto il cosiddetto \"valore di non uso\" (che dovrebbe comprendere, in forza di postulati di ordine etico, componenti come il \"valore di esistenza\" e il \"valore di lascito\") in realt\u00e0 quando si passa all'estimo applicato questo \"valore di non uso\" viene stimato secondo metodi che possono quantificare solo una utilit\u00e0 antropocentrica transeunte (ad esempio con il metodo del prezzo edonico, il metodo del viaggio, ecc.). In ultima analisi la salvaguardia delle componenti incommensurabili dei beni ambientali dipende da scelte meramente politiche.\nMonitoraggio ambientale.\nObiettivi del monitoraggio ambientale sono valutare l'accuratezza delle stime preliminari e assicurarsi che non si verifichino impatti imprevisti. In sostanza il monitoraggio serve per tenere sotto controllo la situazione durante le varie fasi di vita degli interventi sottoposti a valutazione di impatto ambientale dopo la loro approvazione. Possono essere previste misure di monitoraggio finalizzate alla verifica dei parametri di progetto e degli impatti nel tempo e nello spazio, delle azioni realizzate.\nNormativa italiana.\nLa normativa italiana sulla valutazione di impatto ambientale \u00e8 particolarmente complessa ed articolata anche a scala regionale. La complessit\u00e0 della normativa \u00e8 legata anche alla predisposizione di frequenti modifiche al Testo unico in materia ambientale, che prevedono spesso revisioni di parti significative dell'articolato sulla valutazione di impatto ambientale. Questa complessit\u00e0 normativa \u00e8 d'ostacolo all'efficacia ed all'efficienza delle procedure di valutazione di impatto ambientale in Italia.\nLe norme che disciplinano la procedura valutazione di impatto ambientale in Italia sono:\nLa valutazione di impatto ambientale viene definita dalla lettera b, comma 1, articolo 5 del D.Lgs. 152/2006:"}
{"id": "207408", "revid": "104458", "url": "https://it.wikipedia.org/wiki?curid=207408", "title": "Moutier", "text": "Moutier (toponimo francese; in tedesco \"M\u00fcnster\", desueto) \u00e8 un comune svizzero di 7\u00a0477 abitanti del Canton Berna, nella regione del Giura Bernese (circondario del Giura Bernese, del quale \u00e8 il centro pi\u00f9 popoloso); ha lo status di citt\u00e0.\nIl 28 marzo 2021 \u00e8 stato approvato in una votazione popolare il passaggio del cantone d'appartenenza di Moutier dall'attuale bernese a quello giurassiano.\nStoria recente: la \"question jurassienne\".\nMoutier \u00e8 stata il capoluogo dell'omonimo distretto fino alla sua soppressione nel 2009. Il 18 giugno 2017, in votazione, il 51,72% dei votanti ha deciso di lasciare il Canton Berna per aggregarsi al Canton Giura; il cambiamento di cantone non sar\u00e0 effettivo prima del 2021.\nIl voto \u00e8 stato annullato dalla prefettura del circondario amministrativo del Giura bernese il 5 novembre 2018. A questa decisione ha fatto seguito un ricorso avviato presso il tribunale amministrativo del Canton Berna, che ha invece confermato l'invalidit\u00e0 della votazione con una decisione del 23 agosto 2019, resa pubblica il 29 agosto successivo..\nIl 12 settembre 2019 i ricorrenti hanno rinunciato a portare il caso al Tribunale Federale, chiedendo di organizzare una nuova votazione al pi\u00f9 presto. L'amministrazione locale ha confermato una nuova votazione per il 21 giugno 2020, poi spostata al 28 marzo 2021, in cui \u00e8 stata nuovamente ribadita la volont\u00e0 dei votanti al passaggio della citt\u00e0 dal Berna al Giura che tuttavia non potr\u00e0 avvenire prima del 2026.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMoutier \u00e8 servita dall'omonima stazione sulle ferrovie Soletta-Moutier, Sonceboz-Moutier e Basilea-Bienne.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Moutier ha sede la squadra di calcio Football Club Moutier."}
{"id": "207410", "revid": "1776051", "url": "https://it.wikipedia.org/wiki?curid=207410", "title": "Perrefitte", "text": "Moutier (toponimo francese; in tedesco \"Beffert\", desueto) \u00e8 un comune svizzero di 7\u00a0477 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; comune politico e comune patriziale si sono separati nel 1865."}
{"id": "207412", "revid": "1776051", "url": "https://it.wikipedia.org/wiki?curid=207412", "title": "Pontenet", "text": "Pontenet (toponimo francese) \u00e8 una frazione di 222 abitanti del comune svizzero di Valbirse, nel Canton Berna (regione del Giura Bernese, circondario del Giura Bernese).\nStoria.\nGi\u00e0 comune autonomo che si estendeva per 2,74\u00a0km\u00b2, il 1\u00ba gennaio 2015 \u00e8 stato accorpato agli altri comuni soppressi di B\u00e9vilard e Malleray per formare il nuovo comune di Valbirse.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nPontenet \u00e8 servito dall'omonima stazione sulla ferrovia Sonceboz-Sombeval-Moutier."}
{"id": "207413", "revid": "767487", "url": "https://it.wikipedia.org/wiki?curid=207413", "title": "Reb\u00e9velier", "text": "Reb\u00e9velier (toponimo francese) \u00e8 un comune svizzero di 42 abitanti del Canton Berna, nella regione del Giura Bernese (circondario del Giura Bernese).\nStoria.\nAppartenente al distretto di Del\u00e9mont fino al 1976, fu in seguito integrato in quello di Moutier (dal 2010 confluito nel circondario del Giura Bernese) a causa della decisione della popolazione di rimanere nel Canton Berna, quando il distretto di Del\u00e9mont entr\u00f2 nel neocostituito Canton Giura.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 al 2004 comune politico e comune patriziale sono stati uniti nella forma del \"commune mixte\"."}
{"id": "207415", "revid": "111373", "url": "https://it.wikipedia.org/wiki?curid=207415", "title": "Reconvilier", "text": "Reconvilier (toponimo francese; in tedesco \"Rokwiler\") \u00e8 un comune svizzero di 2\u00a0308 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Reconvilier ha sede l'azienda Swissmetal Boillat.\nInfrastrutture e trasporti.\nReconvilier \u00e8 servito dall'omonima stazione sulla ferrovia Sonceboz-Sombeval-Moutier.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; comune politico e comune patriziale furono istituiti nel 1863."}
{"id": "207416", "revid": "767487", "url": "https://it.wikipedia.org/wiki?curid=207416", "title": "Roches (Svizzera)", "text": "Roches (toponimo francese) \u00e8 un comune svizzero di 196 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRoches \u00e8 servito dall'omonima stazione sulla ferrovia Basile-Bienne.\nAmministrazione.\nDal 1865 comune politico e comune patriziale sono uniti nella forma del \"commune mixte\"."}
{"id": "207418", "revid": "110157", "url": "https://it.wikipedia.org/wiki?curid=207418", "title": "Saicourt", "text": "Saicourt (toponimo francese) \u00e8 un comune svizzero di 626 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nCucina.\nIl formaggio T\u00eate de Moine \u00e8 originario dell'abbazia di Bellelay.\nGeografia antropica.\nFrazioni.\nLe frazioni di Saicourt sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207419", "revid": "465169", "url": "https://it.wikipedia.org/wiki?curid=207419", "title": "Moche", "text": "La civilt\u00e0 moche o \"mochica\" (i termini \"moche\" e \"mochica\" sono convenzionali e fanno riferimento al Rio Moche, fiume che lambisce uno dei monumenti lasciati da questa antica civilt\u00e0, l'Huaca del Sol, ed al \"Muchik\", antico dialetto parlato a La Libertad) nasce e si sviluppa durante l'epoca preincaica, tra il I secolo ed il VII secolo, nella lunga e stretta striscia di terra desertica della costa settentrionale del Per\u00f9, dove si trovano i resti dei suoi templi piramidali, i palazzi, le fortificazioni, le opere di irrigazione ed i cimiteri che testimoniano l'alto livello di sviluppo raggiunto nei campi dell'arte, della tecnica e dell'organizzazione complessa. La capitale \u00e8 Moche nella provincia di Trujillo, nella regione di La Libertad.\nIl territorio.\nLa cultura Mochica si svilupp\u00f2 principalmente lungo la costa settentrionale del Per\u00f9, nelle regioni di Lambayeque e La Libertad, anche se tracce della sua influenza sono state trovate nella regione di Piura, pi\u00f9 a nord, ed in quella pi\u00f9 meridionale di Ancash. Si trattava di una civilizzazione fondamentalmente costiera, che si era radicata in una regione dalle caratteristiche ambientali uniche, il tratto di costa pi\u00f9 ampio del litorale peruviano, in una zona dove le valli erano solitamente molto anguste e di scarso potenziale agricolo. L'ampiezza della costa e la fertilit\u00e0 delle valli hanno quindi creato i presupposti per lo sviluppo e la diffusione della civilt\u00e0 Mochica.\nL'origine della cultura Moche \u00e8 da ricercarsi nella valle tra \"Moche\" e \"Chicama\", nella regione 'La Libertad. Questo sarebbe stato il centro nel quale si svilupp\u00f2 e dal quale poi si diffuse nelle valli di \"Vir\u00fa\", \"Chao\", \"Santa\" e \"Huarmey\" (queste due ultime localit\u00e0 nella regione di Ancash) verso sud. In direzione nord, l'espansione comprese le valli di \"Jequetepeque\", \"Za\u00f1a\", \"Lambayeque\" e la valle del fiume Piura, nella regione dallo stesso nome.\nNelle regioni montuose della \"sierra\", i moche occuparono solo parzialmente le valli, non osando avanzare oltre certi limiti, a causa della presenza di una formazione culturale chiamata Recuay, sulla quale, fino al momento presente, non sono stati raccolti molti dati, ma che evidentemente riusc\u00ec a frenare l'avanzata dei Moche, sebbene le tracce ritrovate dimostrino l'esistenza di una profonda relazione ed interazione tra le due culture.\nCronologia.\nSebbene non sia stato ancora definito il periodo esatto al quale far risalire questa cultura, i ricercatori collocano le sue origini tra l'anno 100 a.C. e l'anno 0 e gli attribuiscono una durata di oltre 7 secoli, stabilendo il periodo della sua decadenza intorno al 700 d.C. I predecessori di questa cultura sono stati individuati in due civilt\u00e0 locali che si erano sviluppate durante l\"'horizonte Chav\u00edn\": quella di \"Salinar\" e la \"Vir\u00fa.\"\nLa cultura Moche \u00e8 stata divisa in cinque fasi dall'archeologo peruviano Rafael Larco Hoyle, che realizz\u00f2 una sequenza cronologica, basata sullo studio di una grande collezione di ceramiche. Nonostante questa sequenza sia attualmente piuttosto discussa, continua ad essere il principale ordinamento cronologico dello sviluppo di questa cultura ed il maggiore punto di riferimento per i ricercatori.\nLe tre prime fasi, che potrebbero corrispondere al \"primo periodo Moche\", ci presentano una cultura composta da una serie di gruppi indipendenti che abitavano ciascuna valle. Durante la terza fase si suppone che i Moche avessero raggiunto l'unit\u00e0 politica ed avessero dato inizio al processo di espansione, a partire dalle valli del Moche e di Chicama verso il sud. La quarta fase vede questa cultura raggiungere quello che viene definito il suo apogeo, non solo per aver raggiunto il livello massimo di espansione, ma anche per i traguardi culturali raggiunti. La quinta fase corrisponde alla decadenza di questa cultura. Durante questa fase la capitale fu spostata nella valle di Lambayeque, a \"Pampa Grande\", dove la sua caduta sub\u00ec una prepotente accelerazione a dovuta all'insorgere del fenomeno culturale dei Huari, oltre che ad una serie di catastrofi naturali provocate da un fenomeno straordinariamente intenso di \"El Ni\u00f1o\", che inflisse gravissimi e permanenti danni al territorio ed all'agricoltura, che era la risorsa primaria dei Moche.\nL'arte.\nLe ceramiche.\nLa ceramica Mochica era principalmente di colore rosso, o eccezionalmente, arancio e, in alcuni casi, nero fumo.\nLa maggior parte dei reperti, gli \"huacos\", sono statuette che rappresentano vari personaggi, tazze, bottiglie, vasellame ed i pi\u00f9 caratteristici, i \"cancheros\", piccole anfore con manici ad angolo, ed i \"calluhas\".\nI temi rappresentati sono scene di vita reale: caccia, pesca e scene di combattimento. In numero minore si trovano rappresentate anche figure simboliche immaginarie e antropomorfe, esseri demoniaci, cos\u00ec come diversi aspetti della vita sia secolare che religiosa, soprattutto di sacrifici di prigionieri.\nPer esempio, il \"Signore di Sip\u00e1n\" era un guerriero, ma le rappresentazioni su ceramica ci svelano che partecipava ai sacrifici umani. Con il tempo, le ceramiche cambiarono forma, identificando cos\u00ec, progressivamente, le cinque fasi dei Moche.\nLe ceramiche di questa cultura sono esposte in diversi musei peruviani, ma la raccolta pi\u00f9 significativa si trova presso il \"Museo Tumbas Reales\" di \"Sip\u00e1n\".\nIl Museo Tumbas Reales si trova a Lambayeque.\nIn seguito al ritrovamento di segni di scarnificazione sulle ossa di alcuni dei prigionieri sacrificati si era pensato che praticassero anche cannibalismo. Ad una pi\u00f9 attenta analisi dei reperti, notando l'accuratezza delle incisioni soprattutto attorno le articolazioni (che invece andrebbero tranciate a scopo alimentare), si ipotizza invece che almeno alcuni di questi rituali prevedessero la scarnificazione dei sacrificati.\nIn tutti i rituali invece, il sangue aveva un ruolo fondamentale, confermato anche dall'uso di somministrare ai prigionieri sostanze psicoattive e anticoagulanti.\nFrequente \u00e8 la rappresentazione nel vasellame dell'offerta del sangue del sacrificato raccolto in una coppa al \"Signore di Sip\u00e1n\", addobbato con ricche vesti e impersonato dal signore-gran sacerdote.\nAnche la scarnificazione rituale \u00e8 occasionalmente riportata sul vasellame, ma la contemporanea presenza di altri soggetti fantasiosi come danze fra scheletri o esseri antropomorfi ha fatto inizialmente ipotizzare che anch'essa fosse da considerare tra i soggetti di fantasia.\nUna quantit\u00e0 residuale (1% del totale ritrovato) delle ceramiche riportano soggetti erotici, alcuni molto elaborati\nLe Tombe.\nNel corso degli ultimi anni, sono state ritrovate importanti sepolture multiple dove il defunto, normalmente un personaggio importante, era sepolto assieme a una serie di \u201caccompagnatori\u201d sacrificati al momento della sua morte. Si tratta soprattutto di guardiani e inservienti che dovevano proteggere aiutare il signore dopo la sua morte. Generalmente, in questi tipi di tombe le persone sacrificate erano deposte attorno al sarcofago di canne che accoglieva il corpo del signore. Delle volte si preferiva deporre solo parti di un corpo (la testa o le mani): questa usanza fu una innovazione dei Moche e tramandata poi ai Chim\u00f9, altro popolo che abitava nella costa nord.\nL'architettura.\nI Mochica costruirono monumentali piramidi di \"adobe\" nella regione di \"Cerro Purgatorio\" e di \"Cerro Blanco\". I templi pi\u00f9 conosciuti sono le piramidali terrazzati come la Huaca del Sol e la Huaca de la Luna e le opere idrauliche come l'acquedotto di Ascope."}
{"id": "207421", "revid": "1776051", "url": "https://it.wikipedia.org/wiki?curid=207421", "title": "Saules (Svizzera)", "text": "Saules (toponimo francese; in tedesco \"Saal\") \u00e8 un comune svizzero di 153 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1865 comune politico e comune patriziale sono uniti nella forma del \"commune mixte\"."}
{"id": "207423", "revid": "583847", "url": "https://it.wikipedia.org/wiki?curid=207423", "title": "Pantera (gruppo musicale)", "text": "I Pantera sono stati un gruppo musicale heavy metal statunitense, originario di Arlington, nel Texas, attivo dal 1981 al 2003.\nSono stati definiti da \"AllMusic\" come \u00abil migliore gruppo metal degli anni novanta e uno dei pi\u00f9 grandi e pi\u00f9 innovativi di sempre\u00bb. Si sono piazzati alla posizione numero quarantacinque nella classifica relativa ai cento pi\u00f9 grandi artisti dell'hard rock stilata da VH1 e alla quinta nella classifica dedicata ai dieci migliori gruppi heavy metal di tutti i tempi secondo MTV.\nI fondatori del gruppo furono i fratelli Abbott, meglio conosciuti come Dimebag Darrell (chitarra) e Vinnie Paul (batteria). Il nome scelto deriva dalla citt\u00e0 di Pantego, nel Texas, e non dall'animale, la pantera, che appare solo come uno dei principali simboli dell'et\u00e0 giovanile del gruppo. Esordirono come gruppo hair metal nei primi anni ottanta, pubblicando tre dischi in questo stile senza ottenere alcun successo. Nel 1986 il cantante Terry Glaze, che voleva continuare a suonare heavy metal melodico, lasci\u00f2 la band e form\u00f2 i Lord Tracy; nel gennaio 1987 fu sostituito da Phil Anselmo con cui fu pubblicato \"Power Metal\", che segn\u00f2 un parziale cambio di rotta verso sonorit\u00e0 pi\u00f9 dure. Il successivo \"Cowboys from Hell\" del 1990 sanc\u00ec il definitivo cambio di stile, creando un suono ispirato al thrash metal che venne chiamato groove metal per la maggiore lentezza e pesantezza. Due anni dopo usc\u00ec \"Vulgar Display of Power\", che elimin\u00f2 ogni residua traccia di heavy metal classico e fu caratterizzato da un sound ancora pi\u00f9 estremo. Negli otto anni successivi furono pubblicati altri tre album: \"Far Beyond Driven\", che raggiunse la prima posizione della Billboard 200, \"The Great Southern Trendkill\" e \"Reinventing the Steel\".\nIl gruppo si sciolse ufficialmente nel 2003 e le possibilit\u00e0 di una riunione scomparvero definitivamente a seguito della morte dei due fratelli Abbott: Dimebag nel 2004, assassinato da un fan, e Paul nel 2018 a causa di un attacco cardiaco.\nStoria del gruppo.\nLe origini (1981-1983).\nIl gruppo fu fondato nel 1981 dal batterista Vinnie Paul Abbott e da suo fratello, il chitarrista Darrell Abbott (noto con lo pseudonimo \"Diamond Darrell\", poi \"Dimebag Darrell\"), in particolare grazie a quest'ultimo che, guadagnato un discreto patrimonio dovuto alle numerose vittorie conquistate in concorsi statunitensi per chitarristi, pot\u00e9 permettersi il costoso acquisto degli strumenti musicali per i futuri Pantera. Un ulteriore fondamentale aiuto per la creazione della band giunse dal padre degli Abbott, Jerry, che cre\u00f2 insieme ai figli l'etichetta discografica Metal Magic Records. Con questa poterono finanziare e produrre, grazie all'utilizzo degli studi discografici familiari Pantego Studios, i primi dischi del gruppo.\nLa prima formazione ufficiale dei Pantera era composta dai fratelli Abbott, dal bassista Tommy Bradford, dal chitarrista Terry Glaze (conosciuto anche come Terrence Lee) e dal cantante Donnie Hart. La band esord\u00ec suonando cover dei Kiss e dei Van Halen all'interno dei club texani o in piccoli festival.\nNel 1982 Hart e Bradford lasciarono per\u00f2 la band, provocando lo spostamento di Terry Glaze al ruolo di cantante e l'inserimento nel gruppo di un nuovo bassista, Rex Brown. I Pantera mostrarono immediatamente il loro talento e conquistarono il titolo di migliore band dei confini texani, potendo cos\u00ec partecipare ad alcuni tour esterni al loro Stato giungendo fino all'Oklahoma e alla Louisiana. La partecipazione a queste esibizioni fece s\u00ec che il suono della band mutasse. I Pantera si appropriarono anche di ulteriori stili dopo essersi esibiti al fianco di gruppi come gli Stryper, i Dokken e i Quiet Riot.\nI primi anni (1983-1986).\nIntanto i Pantera avevano iniziato a comporre canzoni, abbandonando quasi totalmente l'esercizio delle cover. Principale obiettivo del gruppo divenne quindi pubblicare il primo album, fatto che si avver\u00f2 nel 1983 quando, grazie all'appoggio finanziario di Jerry Abbott e di alcune band che avevano riconosciuto il talento dei giovani musicisti, fu inciso \"Metal Magic\". Questo prodotto risent\u00ec molto delle influenze giovanili provenienti dai Kiss, dai Van Halen e dai Judas Priest.\nConquistata una sufficiente fama, i Pantera sostennero altri piccoli tour negli Stati Uniti d'America e produssero nel 1984 il loro secondo album, \"Projects in the Jungle\", come il precedente, orientato sull'hair metal. Inoltre il sound del gruppo sub\u00ec un notevole ridimensionamento, divenendo molto pi\u00f9 robusto e pesante, e la voce di Glaze si avvicin\u00f2 sempre pi\u00f9 a quella di Rob Halford. L'album riscosse un buon successo e ottenne la pubblicazione del primo video musicale della storia della band per il singolo \"All Over Tonight\".\nNell'estate del 1985 il gruppo conobbe il chitarrista dei Keel Marc Ferrari durante un loro tour in Texas. Diamond e Vinnie gli diedero alcune delle prime registrazioni che avrebbero composto \"Projects in the Jungle\". Subito dopo aver ascoltato pochi secondi di quelle registrazioni, Ferrari offr\u00ec loro aiuto, divenendo inoltre amico della band. Per il terzo anno consecutivo, i Pantera pubblicarono un album, intitolato \"I Am the Night\", mantenendosi sempre fedeli alla familiare e, comunque, funzionale Metal Magic Records. Con questo disco il suono della band divenne ancora pi\u00f9 potente e complesso, tanto da essere notato dai principali giornali dedicati alla musica heavy metal degli Stati Uniti d'America, che iniziarono a prendere in considerazione il gruppo emergente. L'album riusc\u00ec a vendere ben 25.000 copie e ottenne la realizzazione del secondo video musicale della band per la traccia \"Hot and Heavy\".\nL'arrivo di Phil Anselmo (1986-1989).\nIl 1986 \u00e8 l'anno di produzione di due dei maggiori successi della storia del thrash metal, ovvero gli album \"Reign in Blood\" e \"Master of Puppets\", rispettivamente delle band Slayer e Metallica. Questi dischi modificarono i canoni del loro genere e influenzarono gli stili di centinaia di gruppi, compresi i Pantera che, rimasti stupiti, iniziarono a ricalcare le sonorit\u00e0 di tali band.\nGli Abbott, sentito questo genere thrash metal vicino al gruppo, decisero di iniziare quel cambiamento di stile musicale che porter\u00e0 la band texana al futuro successo; gli esperimenti sull'heavy metal classico furono perci\u00f2 accantonati per lasciare spazio a quelli sul rivoluzionario thrash. Il cantante Terry Glaze per\u00f2, da sempre contrario a tali sonorit\u00e0 essendo pi\u00f9 orientato sullo stile classico, non appoggi\u00f2 questa scelta e abbandon\u00f2 la band ed entrando poco dopo in un gruppo pop metal chiamato Lord Tracy. I Pantera dovettero cos\u00ec iniziare la ricerca per un nuovo cantante, capace di sostenere il loro nuovo violento sound. La scelta cadde prima su Matt L'Amour e poi su David Peacock, ma nessuno dei due riusc\u00ec a giungere alle tonalit\u00e0 volute dai musicisti.\nLa trasformazione avvenne con l'ingaggio di Philip Anselmo, ex cantante delle band Samhain e Razorwhite, originario di New Orleans. Con Philip fu completa la radicale svolta della band, che pot\u00e9 finalmente raggiungere le tonalit\u00e0 adatte al sound thrash e groove metal. La prima testimonianza di questo passaggio \u00e8 data dall'album del 1988 \"Power Metal\", dove la nuova formazione pot\u00e9 mostrarsi per la prima volta in pubblico. Il disco fu coprodotto da Marc Ferrari, amico del gruppo nonch\u00e9 chitarrista dei Keel, che suon\u00f2 anche alcune parti di chitarra. Il brano \"Proud to be Loud\" era stato scritto dallo stesso Ferrari, e in origine pensato per essere incluso nel disco omonimo dei Keel del 1987 ma infine venne accantonato. \"Power Metal\" fu subito ben accolto dalla critica e, oltre che portare nuovi soldi alla band, concluse il grande balzo di qualit\u00e0 e popolarit\u00e0 della band, gettando i presupposti per il conseguente successo.\n\"Cowboys from Hell\" (1989-1992).\nDopo la pubblicazione di \"Power Metal\", il chitarrista Darrell, che nei precedenti album aveva messo in mostra uno stile dotato di incredibile tecnica, ricevette un'irripetibile offerta da Dave Mustaine per diventare membro degli affermati Megadeth.\nNon apprezzando per\u00f2 l'idea di separarsi dal fratello Vinnie Paul, chiese a gran voce che anch'egli fosse aggiunto nella formazione. Mustaine per\u00f2 aveva un ottimo rapporto con l'allora batterista del gruppo, Nick Menza, e rifiut\u00f2 la proposta di Dimebag che, col fratello, torn\u00f2 perci\u00f2 a concentrarsi sul progetto Pantera.\nIntanto Mark Ross, manager dell'etichetta discografica Atco Records, aveva assistito ad un concerto del gruppo in Texas e, rimasto impressionato dalla performance, aveva proposto al suo capo di poter offrire un contratto ai Pantera. L'Atco Records accett\u00f2 e alla fine del 1989 la band entr\u00f2 gi\u00e0 negli studi di registrazione di Pantego, i \"Pantego Studios\", per iniziare le registrazioni del loro primo album con la nuova etichetta.\nFu cos\u00ec che, il 24 luglio 1990, fu pubblicato l'album \"Cowboys from Hell\". Il disco propose un suono nuovo, veloce e massiccio, distaccandosi totalmente dal glam del primo periodo. Nell'album Anselmo pot\u00e9 trovare spazio per affrontare pezzi canori pi\u00f9 abrasivi, sfruttando al meglio la sua voce, Darrell pot\u00e9 creare i suoi innovativi riff e assoli di chitarra, Vinnie Paul speriment\u00f2 nuove tecniche di utilizzo della doppia cassa e anche Rex Brown svilupp\u00f2 i suoi giri di basso. Grazie anche a questi fattori, l'album fu fin dal primo giorno di pubblicazione lodato e ben accolto dal pubblico e dalle riviste del genere (tutt'oggi questo disco \u00e8 considerato come il vero e proprio esordio musicale della band). \"Cowboys from Hell\" contiene classici come \"Cemetery Gates\", una virtuosa canzone di sette minuti incentrata sul tema della religione e della morte, \"Cowboys from Hell\", \"Psycho Holiday\" e \"Domination\".\nForti della buona accoglienza dell'album (sette anni dopo dalla sua pubblicazione il disco venne certificato come \"platinum\" negli Stati Uniti dalla RIAA), i Pantera iniziarono il \"Cowboys from Hell Tour\", sostenuti da band di supporto del calibro degli Exodus e dei Suicidal Tendencies. La band ebbe anche l'onore di suonare al Monsters of Rock tenutosi a Mosca nel 1991 al fianco dei loro idoli AC/DC e Metallica.\n\"Vulgar Display of Power\" e \"Far Beyond Driven\" (1992-1994).\nIl 25 febbraio 1992 i Pantera pubblicarono l'album \"Vulgar Display of Power\", che present\u00f2 uno stile ancora pi\u00f9 estremo rispetto a \"Cowboys from Hell\", creando un vero e proprio esempio di groove metal. L'album, , vanta singoli come \"Fucking Hostile\", \"Walk\" (descritta da molti come la canzone simbolo del gruppo), \"This Love\" e \"Mouth for War\". Tali canzoni ottennero persino la possibilit\u00e0 di essere trasmesse, sotto forma di video, su MTV, rete televisiva che non ha mai considerato eccessivamente le band di genere metal.\nL'album vendette un numero esorbitante di copie e fece s\u00ec che i Pantera sostenessero un lunghissimo tour mondiale, che fece tappa all'edizione italiana del Monsters of Rock festival del 1992, dove il gruppo suon\u00f2 assieme agli Iron Maiden e ai Black Sabbath, giungendo sino in Giappone.\nConcluso il tour, i Pantera iniziarono subito a comporre nuove canzoni, pubblicate il 15 marzo 1994 con il nuovo album \"Far Beyond Driven\". Il disco ottenne subito un grande successo, debuttando in vetta alla Billboard 200 statunitense e alla ARIA Charts australiana. Per far capire la vasta fama che il gruppo aveva raggiunto basta dire che , fatto che fece s\u00ec che i Pantera iniziassero ad essere giudicati come una delle maggiori band metal e non sul pianeta al pari di gruppi come Megadeth, Metallica e Slayer. Arricchito di nuovi sound ancora di matrice Black Sabbath, l'album raggiunse l'apice con i singoli \"I'm Broken\" (che fu anche nominato ai Grammy Award come Best Metal Performance), \"5 Minutes Alone\" e \"Becoming\", rimanendo famoso anche per la reinterpretazione di \"Planet Caravan\" dei Black Sabbath.\nIl gruppo ottenne anche la possibilit\u00e0 di ripartire anche per un nuovo tour mondiale, che ebbe anche tappe in Sud America e Gran Bretagna.\nTensioni nella band e un nuovo album (1994-1996).\nDopo l'uscita di \"Far Beyond Driven\" Phil Anselmo inizi\u00f2 a manifestare strani comportamenti e apparve pi\u00f9 volte schivo e assente nei confronti dei suoi compagni. La situazione giunse al culmine con l'abbandono improvviso di Phil dal tour del 1995.\nLa band giustific\u00f2 il fatto dicendo che esso era dovuto all'incredibile ed eccessivo stress che il cantante aveva dovuto sostenere nel continuo viaggiare ed esibirsi, ma fu subito chiara la tensione e l'apprensione tra i restanti membri. Dopo qualche settimana per\u00f2 si scopr\u00ec che Phil si era comportato in questo modo perch\u00e9 era caduto in una sorta di depressione dovuta all'eccessivo ubriacarsi e drogarsi. Curato, sotto la spinta degli Abbott, da alcuni specialisti, Anselmo risolse momentaneamente i suoi problemi e si riun\u00ec al gruppo.\nL'anno seguente per\u00f2 il suo umore sub\u00ec un ulteriore cambiamento a causa del dichiarato uso di eroina. Inoltre, gi\u00e0 dal 1995, il cantante aveva iniziato a prender parte al primo dei molti progetti esterni ai Pantera, quello legato alla band Down con cui produsse un album, \"NOLA\", che fu pubblicato il 19 settembre 1995.\nIl 22 maggio 1996 i Pantera pubblicarono un nuovo album, \"The Great Southern Trendkill\", che esib\u00ec un suono estremamente aggressivo e lacerante, forse il pi\u00f9 violento tra quelli prodotti dal quartetto. La realizzazione del disco fu per\u00f2 assai complicata in quanto Phil Anselmo registr\u00f2 le parti vocali lontano dagli altri membri, cantando in uno studio di New Orleans su basi musicali pre-composte dai suoi compagni in Texas, perch\u00e9 ancora occupato con uno dei suoi progetti. Altro fatto che evidenzi\u00f2 l'enorme distacco presente tra Anselmo e il resto del gruppo \u00e8 il continuo fascino \"demoniaco\" presente nelle parti cantate, elemento inserito dal cantante, assai diverso da quello di \"Cowboys from Hell\", \"Vulgar Display of Power\" e \"Far Beyond Driven\". Molte canzoni affrontano anche il tema dell'abuso di droga, come nel caso di \"Suicide Note\" (canzone composta da due parti), \"Living Through Me (Hell's Wrath)\" o \"Drag the Waters\", di cui la band produsse anche il video musicale. Apprezzata dai fan e dai critici fu anche la canzone \"Floods\", dotata di uno dei pi\u00f9 complicati assoli della carriera di Dimebag Darrell.\nPhil in overdose, un album live e altri progetti (1996-2000).\nIl 13 luglio 1996 Phil Anselmo fu ricoverato in ospedale in stato comatoso a causa di un'overdose di eroina raggiunta dal cantante a solo un'ora di distanza dalla fine di un'esibizione musicale in Texas. Durante la crisi, il cuore di Phil si ferm\u00f2 per quasi cinque minuti prima di riprendere miracolosamente il battito grazie all'intervento dei paramedici, che lo rianimarono grazie ad una iniezione di adrenalina.\nAnselmo, tornato lucido, si scus\u00f2 sinceramente con gli altri membri del gruppo, ancora spaventati e scioccati, la notte seguente l'episodio e promise che mai pi\u00f9 avrebbe fatto uso di stupefacenti.\nInvece, a solo un mese di distanza dall'overdose, Phil riprese a drogarsi in maniera talmente eccessiva da spaventare seriamente sia gli Abbott sia la sua, incredula, fidanzata Stephanie Opal Weinstein. Dopo aver discusso con lui riguardo alla sua gravissima situazione, gli Abbott furono per\u00f2 brutalmente allontanati dallo stesso Anselmo, che non accettava l'idea di affidarsi nuovamente a una clinica specialistica. Il rapporto tra il cantante e gli altri membri fu, quindi, di nuovo notevolmente compromesso.\nIntanto, per evitare la totale inattivit\u00e0, alcune esplosive esibizioni live dell'anno precedente ottennero la pubblicazione attraverso un disco, denominato \"\", che fu pubblicato negli Stati Uniti d'America il 29 luglio 1997. L'album conteneva i maggiori successi della band texana insieme a due brani inediti, \"Where You Come From\" e \"I Can't Hide\".\nIl disco ricevette un buon successo e vendette un discreto numero di copie, ma non aiut\u00f2 la band a migliorare la propria situazione: Anselmo ritorn\u00f2 infatti a prendere parte ai suoi progetti esterni ai Pantera, suonando come chitarrista nell'album dei Necrophagia del 1999 \"Holocausto de la Morte\" con lo pseudonimo \"Anton Crowley\", nome che combinava il nome del fondatore della Chiesa di Satana Anton LaVey e il famoso occultista Aleister Crowley. Inoltre Phil collabor\u00f2 con la band black metal Eibon nel 2000 e con i Viking Crown (pubblicando ulteriori dischi), mentre nello stesso tempo i fratelli Abbott e Rex Brown fondarono la loro band-progetto Rebel Meets Rebel insieme al cantante country David Allan Coe, un gruppo incentrato su un suono a met\u00e0 tra heavy metal e, appunto, stile canoro country.\nL'ultimo album e lo scioglimento (2000-2003).\nNel 2000 i Pantera misero da parte le divergenze (anche per tenere fede agli obblighi contrattuali con la casa discografica) e si riunirono per registrare un nuovo disco, \"Reinventing the Steel\", pubblicato ufficialmente il 14 marzo 2000. Il disco debutt\u00f2 alla quarta posizione della Billboard 200, grazie ad un ritrovato sound e a canzoni del calibro di \"Revolution Is My Name\" (nominata come Best Metal Performance ai Grammy Awards 2001) e \"Goddamn Electric\".\nLa band, favorita dall'incredibile numero di copie vendute, pot\u00e9 partire nuovamente per un tour mondiale, che inizi\u00f2 negli Stati Uniti d'America per poi toccare la Corea, l'Australia e, infine, l'Europa. Il passaggio europeo dur\u00f2 per\u00f2 pochissimo tempo e fu interrotto a causa dei problemi legati all'attentato dell'11 settembre che imped\u00ec alla band gli spostamenti aerei.\nQuesto tour segn\u00f2 definitivamente l'ultimo periodo in cui i Pantera suonarono insieme. Infatti, fatto ritorno a casa, Anselmo torn\u00f2 immediatamente a dedicarsi ai suoi innumerevoli progetti esterni creando, tra l'altro, una nuova band, i Superjoint Ritual, e pubblicando un secondo album con i Down, \"\", uscito nel 2002. Non ancora arresi al destino che voleva la separazione del gruppo, i fratelli Abbott rilasciarono un'intervista in cui dichiaravano che Anselmo si era preso un anno di pausa dovuto allo shock legato all'ormai celebre attentato dell'11 settembre. Smentita per\u00f2 la notizia, Anselmo annunci\u00f2 ufficialmente che mai pi\u00f9 avrebbe fatto ritorno nei Pantera.\nL'omicidio di Dimebag Darrell (2004) e la morte di Vinnie Paul (2018).\nNel 2003 gli Abbott decisero di creare una nuova band groove metal, i Damageplan, insieme a Patrick Lachman, nel ruolo di cantante, e Bob Zilla in quello di bassista.\nCon questa formazione il gruppo produsse un album, denominato \"New Found Power\", pubblicato nel 2004. Il disco riscosse un immediato successo e i Damageplan iniziarono cos\u00ec il loro primo tour negli Stati Uniti.\nDurante un concerto serale dell'8 dicembre 2004 nel famoso club Alrosa Villa di Columbus, Nathan Gale, un fan dei Pantera, salt\u00f2 improvvisamente sul palco durante l'esibizione sparando una serie di colpi di pistola verso Dimebag Darrell.\nIl chitarrista croll\u00f2 a terra, colpito a morte dai proiettili. Mentre il resto della band fugg\u00ec dal palco, alcuni spettatori e addetti alla sicurezza intervennero, tentando di bloccare l'uomo che aveva sparato e di soccorrere Darrell. Quel giorno rimasero uccisi anche il fan Nathan Bray, ucciso mentre tentava di rianimare Dimebag, l'impiegato dell'Alrosa Villa Erin Halk e la guardia del corpo della band Jeff \"Mayhem\" Thompson. Il killer fu ucciso da un colpo di fucile sparato da uno degli agenti intervenuti sul luogo.\nSaputo della strage, Phil Anselmo vol\u00f2, come molti altri musicisti, in Texas per dare l'ultimo saluto a Dimebag durante i suoi funerali.\nMal accolto sia dalla famiglia che dagli ex membri, Phil dovette rimanere cinque giorni in un hotel aspettando notizie di Vinnie Paul, e perdendo di fatto il funerale.\nVinnie non parl\u00f2 mai pi\u00f9 con Phil, ma \u00e8 risaputo che Rita Haney, la fidanzata di Dimebag Darrell, rispose ad una chiamata di Anselmo dicendo che lei lo avrebbe letteralmente decapitato se si fosse presentato ai funerali o avesse pregato sulla tomba del musicista.\nInfine, Anselmo decise di rispettare la volont\u00e0 della famiglia di Dimebag e non si present\u00f2 il giorno della sua sepoltura. In memoria di Darrel, Zakk Wylde gli dedic\u00f2 la sua canzone \"In this River\", che aveva gi\u00e0 scritto per uno dei suoi album. Nel 2005 alcune riviste annunciarono la ricomposizione dei Pantera ma giunse presto la smentita ufficiale di Vinnie Paul: i Pantera non sarebbero mai pi\u00f9 risorti. Il 22 giugno 2018 Vinnie Paul stesso \u00e8 morto di attacco cardiaco all'et\u00e0 di 54 anni.\nFalse indiscrezioni su una riunione (2012).\nDopo nove anni dalla separazione, nel maggio 2012, in alcune interviste Phil Anselmo dichiara di essere disposto a riunire il gruppo, ingaggiando Zakk Wylde come nuovo chitarrista; tale decisione non trova tuttavia l'approvazione di Vinnie Paul, che non ritiene possibile sostituire il defunto fratello in alcun modo. Tali pettegolezzi hanno portato, nell'agosto 2012, alla comparsa di una locandina, facente riferimento al festival inglese Sonisphere 2013 che vedrebbe, fra i nomi dei gruppi \"headliner\" delle varie giornate, anche il logo Pantera con l'aggiunta della dicitura w/Zakk Wylde, ovvero \"with Zakk Wylde\" (con Zakk Wylde), a conferma delle numerose indiscrezioni che circondano il gruppo e il noto chitarrista in questo periodo. Tale locandina non ha mai trovato riscontro sul sito o sulla pagina Facebook ufficiali del festival. Infatti, in un'intervista dell'ottobre 2012 l'ex cantante Phil Anselmo ha affermato di non avere mai discusso con Wylde su una riunione del gruppo, ma di aver parlato solamente di questioni personali.\nStile e influenze.\nNonostante il loro stile pi\u00f9 legato al sottogenere thrash metal, i membri del gruppo citano come influenze musicali anche band heavy metal classico come i Black Sabbath.\nInfatti, come tributo, i Pantera hanno pi\u00f9 volte registrato cover dei Black Sabbath, come nel caso di \"Planet Caravan\" (pubblicata in \"Far Beyond Driven\"), \"Electric Funeral\" e \"Hole in the Sky\".\nL'affinit\u00e0 tra i Pantera e questa band si pu\u00f2 notare anche in alcuni testi, come nella canzone \"Goddamn Electric\", brano in cui viene citato anche il nome degli Slayer.\nTra gli altri gruppi che hanno influenzato il quartetto texano appaiono i Megadeth, i Metallica, gli Anthrax e gli Alice in Chains, questi ultimi molto amati da Darrell.\nLa band \u00e8 inizialmente partita sulla cresta dell'onda del glam metal durante i suoi primi anni della sua carriera: in \"Metal Magic\" il suono dei Pantera era un hair metal tipico dell'epoca, fortemente influenzato da gruppi come Kiss e Van Halen. Dal secondo disco, \"Projects in the Jungle\" (1984), vennero incorporate anche influenze dei Judas Priest, avvertibili in brani come \"Out For Blood\" e \"Killers\". La voce del primo cantante, Terry Glaze, era perlopi\u00f9 acuta, sullo stile di Paul Stanley e Rob Halford.\nCon l'entrata di Phil Anselmo nel 1988 e la realizzazione di \"Power Metal\" il loro stile musicale comincia via via ad allontanarsi da questa tendenza avvicinandosi a un suono sempre pi\u00f9 tradizionalmente hard rock. La svolta definitiva la si ha nel 1990 con \"Cowboys from Hell\", dove i Pantera, pur rimanendo in parte ancorati alle influenze del passato, cominciano a proporre un suono, definito \"groove metal\", che con il passare degli anni si far\u00e0 sempre pi\u00f9 duro, grezzo e aggressivo che caratterizzer\u00e0 i lavori successivi.\nProprio per questo cambio di stile, numerosi detrattori hanno spesso accusato la band di aver rubato lo stile degli Exhorder. Le critiche inizialmente accolte dallo stesso cantante degli Exhorder, Kyle Thomas, vennero poi in seguito smentite, affermando di non dar peso a nessun tipo di critica e dell'essere anzi per nulla soddisfatto del vedere entrambe le band legate tra loro da un dettaglio non proprio positivo. Fece inoltre presente dell'amicizia e le frequentazioni tra i membri di entrambi i gruppi, oltre alla sua partecipazione al funerale di Darrell."}
{"id": "207424", "revid": "104458", "url": "https://it.wikipedia.org/wiki?curid=207424", "title": "Schelten", "text": "Schelten (toponimo tedesco; in francese La Scheulte, ufficiale fino al 1914) \u00e8 un comune svizzero di 34 abitanti del Canton Berna, nella regione del Giura Bernese (circondario del Giura Bernese).\nGeografia fisica.\n\u00c8 il comune pi\u00f9 settentrionale del Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa lingua ufficiale \u00e8 il tedesco. Bench\u00e9 originariamente nel comune si parlasse francese, col tempo i tedescofoni sono diventati la maggioranza.\nAmministrazione.\nDal 1853 comune politico e comune patriziale sono uniti nella forma del \"commune mixte\"."}
{"id": "207425", "revid": "106456", "url": "https://it.wikipedia.org/wiki?curid=207425", "title": "Roux", "text": "Il roux (pron. ) \u00e8 un composto che funge da base legante, o addensante, per salse, sughi, vellutate e minestre legate.\nPreparazione.\nSi ottiene miscelando una parte di farina (o amido di mais, altrimenti detto \"maizena\") con una parte, di uguale peso, di burro fuso, preferibilmente chiarificato, o altro tipo di grasso (es. olio, margarina o strutto). \nIl composto necessita di cottura; in questo modo si elimina lo sgradevole retrogusto della farina cruda e vengono neutralizzate eventuali tossine che la stessa pu\u00f2 contenere. Il tempo di cottura varia da pochi minuti a circa mezz'ora, dando risultati diversi dal punto di vista della consistenza, della colorazione (via via pi\u00f9 scura) e del gusto (progressivamente pi\u00f9 intenso e amarognolo); si ottengono cos\u00ec tre diversi tipi di \"roux\", definiti \"bianco\", \"biondo\" e \"bruno\".\nUn \"roux\" ben riuscito \u00e8 liscio e viscoso, non presenta alcuna imperfezione, grumo o irregolarit\u00e0 cromatica; questo risultato si ottiene con il costante e regolare mescolamento durante l'intera fase di cottura.\nEtimologia.\nIl termine francese \"roux\" (dal latino \"r\u016dssus\", ossia \"rosso\") identifica le tonalit\u00e0 di colore comprese tra il marrone e il rosso; si pu\u00f2 tradurre infatti come \"rossiccio, rossastro, rossetto, fulvo, rosso di capelli, mattone, bruciato\". In ambito culinario questo aggettivo si usa per definire il colore che assumono cipolle e burro (o affini) quando vengono fatti \"roussir\" (ossia dorare/rosolare/imbiondire/bruciacchiare): il burro fatto rosolare \u00e8 detto infatti \"beurre roux\". \nIl composto addensante \u00e8 stato denominato \"roux\" a causa alla doratura che acquisisce con la cottura.\nStoria.\nNel 1651 Fran\u00e7ois Pierre de La Varenne pubblic\u00f2 l'opera \"Le Cuisinier fran\u00e7ois\", in cui descrisse la preparazione di una \"liaison \u00e0 la farine\", ossia un \"legante a base di farina\", ottenuto con farina e strutto, che di fatto costituisce il primo \"roux\" della storia, creato per sostituire il legante a base di briciole di pane (\"liaison au pain\") in uso fino ad allora. \nL'invenzione del \"roux\" pose le basi per la successiva creazione, circa un secolo pi\u00f9 tardi, delle salse che costituiscono una delle caratteristiche della gastronomia francese, di cui il \"roux\" \u00e8 l'ingrediente basilare. \nVerso la fine del XVII secolo, ci si riferiva al composto come \"farine frite\" (ossia \"farina fritta\"); a met\u00e0 del XVIII secolo invece come \"roux de farine\". A quell'epoca il burro prese il posto dello strutto e la cottura era ultimata quando il composto aveva raggiunto un colore giallo crema chiaro. \nUn secolo pi\u00f9 tardi, attorno al \"roux\" nacquero controversie: molti gastronomi francesi reputavano che ormai se ne abusasse, mentre altri (tra cui Marie-Antoine Car\u00eame) lo consideravano insostituibile: quest'ultimo affermava che il \"roux\" per i cuochi era \"indispensabile come l'inchiostro per gli scrittori\".\nPreparazione.\nIl \"roux\" si prepara scaldando il burro in una padella, incorporandovi gradualmente la farina e mescolando continuamente, al fine di ottenere un amalgama perfetto, fluido, vellutato, dalla colorazione variabile a seconda del tempo di cottura. Si ottengono quindi, come detto, tre tipi di \"roux:\"\nVariazioni.\nIl \"roux\" \u00e8 base per numerose salse usate nella cucina francese, in particolare di quattro su cinque delle cosiddette \"salse madri\" (besciamella, salsa olandese, salsa spagnola e salsa vellutata), da cui derivano direttamente le \"salse di base\" e, indirettamente, le \"salse di derivazione\".\nIl \"roux\" trova largo impiego nella cucina \"cajun\" (altrimenti detta \"cucina acadiana\") e creola dello stato nordamericano della Louisiana, specialmente in piatti come il \"gumbo\" e l\"'\u00e9touff\u00e9e\". Oltre alle tre varianti francesi (\"roux\" bianco, biondo e bruno) in queste cucine si sono sviluppate versioni con cotture molto prolungate (fino a 90 minuti), dalla colorazione molto scura e dal sentore di nocciola tostata, detti \"dark roux\", \"chocolate roux\" e \"brick roux\", la cui funzione \u00e8 pi\u00f9 quella di insaporire che di addensare."}
{"id": "207426", "revid": "1776051", "url": "https://it.wikipedia.org/wiki?curid=207426", "title": "Sornetan", "text": "Sornetan (toponimo francese; in tedesco \"Sornetal\", desueto) \u00e8 una frazione di 139 abitanti del comune svizzero di Petit-Val, nel Canton Berna (regione del Giura Bernese, circondario del Giura Bernese).\nStoria.\nGi\u00e0 comune autonomo che si estendeva per 5,62\u00a0km\u00b2, 2015 \u00e8 stato accorpato agli altri comuni soppressi di Ch\u00e2telat, Monible e Souboz per formare il nuovo comune di Petit-Val.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale erano uniti nella forma del \"commune mixte\"."}
{"id": "207427", "revid": "1776051", "url": "https://it.wikipedia.org/wiki?curid=207427", "title": "Sorvilier", "text": "Sorvilier (toponimo francese; in tedesco \"Surbelen\", desueto) \u00e8 un comune svizzero di 279 abitanti del Canton Berna, nella regione del Giura Bernese (circondario del Giura Bernese).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSorvilier \u00e8 servito dall'omonima stazione sulla ferrovia Sonceboz-Sombeval-Moutier.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207428", "revid": "1776051", "url": "https://it.wikipedia.org/wiki?curid=207428", "title": "Souboz", "text": "Souboz (toponimo francese) \u00e8 una frazione di 131 abitanti del comune svizzero di Petit-Val, nel Canton Berna (regione del Giura Bernese, circondario del Giura Bernese).\nStoria.\nGi\u00e0 comune autonomo che si estendeva per 10,63\u00a0km\u00b2 e che comprendeva anche la frazione di Les Ecorcheresses, 2015 \u00e8 stato accorpato agli altri comuni soppressi di Ch\u00e2telat, Monible e Sornetan per formare il nuovo comune di Petit-Val, del quale Souboz \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale erano uniti nella forma del \"commune mixte\"."}
{"id": "207429", "revid": "106456", "url": "https://it.wikipedia.org/wiki?curid=207429", "title": "Tavannes", "text": "Tavannes (toponimo francese; in tedesco \"Dachsfelden\", desueto) \u00e8 un comune svizzero di 3\u00a0626 abitanti del Canton Berna, nella regione del Giura Bernese (circondario del Giura Bernese).\nGeografia fisica.\nTavannes \u00e8 collegato a Sonceboz-Sombeval attraverso il Col de Pierre Pertuis.\nStoria.\nDurante l'epoca romana una strada portava da Aventicum ad Augusta Raurica passando per Pierre-Pertuis.\nChiamata \"route romaine\" (via romana) nella regione, la via a carreggiata che si trova tra Tavannes e il piano di La Tanne \u00e8 un cammino medievale. La datazione al radiocarbonio fa risalire la sua costruzione al XV secolo. Essa \u00e8 tagliata nella roccia calcarea con una larghezza da 100 a 110 cm. \u00c8 fiancheggiata da una rampa pedonale tra le carreggiate con degli scalini tagliati nella roccia.\nIl villaggio deve il suo nome al castello (in gran parte distrutto nel 1499, durante la guerra sveva) che apparteneva alla famiglia dei Tavanne. La prima citazione scritta dei Tavannes, con il nome dei Theisvenna, risale all'anno 866. Il nome \u00e8 cambiato pi\u00f9 volte: Tehisvenna (884), Tasvenne, (967), Tasuenna (1181), piuttosto che Thasvanne, Taffennas e Tasueno. Per un'eredit\u00e0 il nome di Tavannes ha preso la direzione verso la Borgogna e la famiglia di Saulx.\nDal 1797 al 1815, Tavannes ha fatto parte della Francia, nel dipartimento del Mont-Terrible, poi, a partire dal 1800, del dipartimento dell'Alto Reno, al quale il dipartimento del Mont-Terrible fu annesso. Per decisione del congresso di Vienna, il territorio dell'antico vescovato di Basilea fu annesso al cantone di Berna, nel 1815.\nVerso la fine del XIX secolo, l'industria orologiaia vi prese un grande sviluppo ed \u00e8 a Henri Fr\u00e9d\u00e9ric Sandoz che si deve la fondazione della Tavannes Watch Co, che fabbricava fino a 4000 orologi al giorno, prima di diventare CYMA Watch Co.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nTavannes \u00e8 servito dall'omonima stazione, situata sulla ferrovia Sonceboz-Sombeval-Moutier e capolinea della linea per Le Noirmont delle Chemins de fer du Jura.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; comune politico e comune patriziale furono istituiti nel 1865."}
{"id": "207431", "revid": "1543377", "url": "https://it.wikipedia.org/wiki?curid=207431", "title": "Smartdust", "text": "Lo Smartdust (in inglese \"polvere intelligente\") \u00e8 un ipotetico network costituito da microscopici sistemi elettromeccanici (MEMS) messi in comunicazione mediante un sistema wireless capaci di rilevare (per esempio) luce, temperatura oppure vibrazioni.\nProgetto e ingegnerizzazione.\nIl concetto di smartdust fu introdotto nel 2001 da Kristofer S. J. Pister, dell'Universit\u00e0 della California a Berkeley, anche se idee simili erano state partorite ben prima nell'ambito della fantascienza, e un embrione del progetto, noto con il nome di Smart Matter, era stato formulato allo Xerox Palo Alto Research Center.\nLe unit\u00e0 costituenti il network sono ipotizzate della dimensione di un granello di sabbia, oppure di una particella di polvere (da cui il nome del sistema).\nUna ricerca del 2005 ha portato alla ipotesi di possibili tecniche sul come introdurre il concetto di rete stardust nei sistemi sensoristici attuali, spingendone la dimensione cos\u00ec nel campo delle grandezze micrometriche.\nLo sviluppo di radio di dimensioni nanometriche potr\u00e0 probabilmente essere utilizzato come primo impulso verso lo sviluppo della tecnologia smartdust allo stato pratico.\nApplicazioni.\nSi sono ipotizzate svariate applicazioni per questo tipo di tecnologia: un possibile scenario di impiego \u00e8 immaginabile come costituito da un centinaio di questi sensori posizionati intorno ad un edificio o ad un ospedale per monitorare temperatura o umidit\u00e0, seguire i movimenti dei pazienti. Un'ulteriore ipotesi \u00e8 che possa essere utilizzata come fonte di informazioni per soccorsi nei casi di disastri naturali come per esempio nei terremoti, oppure come sensoristica anti incendio.\nNel campo militare, la smartdust potrebbe essere usata come sensore remoto per tracciare il movimento di unit\u00e0 nemiche o come rilevatore di gas velenosi o radioattivit\u00e0.\nAlcuni racconti di fantascienza come Preda di Michael Crichton, hanno portato alla luce una serie di preoccupazioni su come la privacy potrebbe essere facilmente violata mediante l'impiego di questa tecnologia.\nAlimentazione.\nL'alimentazione di tali dispositivi necessita di nuove soluzioni nel campo della generazione o immagazzinamento dell'energia elettrica: batterie derivate dal mondo degli organismi viventi, motori a microcombustione e molte altre ancora, lontane dal sistema tradizionale in uso nella elettronica di consumo.\nLe unit\u00e0 smartdust potrebbero essere basate su un sistema di nanoelettronica sub-voltage o deep-sub voltage e includerebbero micro generatori di corrente costruiti con supercondensatori allo stato solido (supercondensatori nanoionici).\nAltre soluzioni ipotizzate sono basate sull'utilizzo della molecola di ATP (Adenosin-Tri-Fosfato), la fonte di energia comunemente utilizzata nei muscoli degli organismi viventi.\nTeorie complottistiche.\nIl concetto di smart dust \u00e8 stato utilizzato da alcune teorie del complotto, in particolare quella sulle scie chimiche come esempio di ricerca in materia."}
{"id": "207432", "revid": "1251388", "url": "https://it.wikipedia.org/wiki?curid=207432", "title": "Piazza del Campidoglio", "text": "Piazza del Campidoglio \u00e8 una piazza monumentale posta sulla cima del colle Campidoglio a Roma. Sorge sull'Asylum, la depressione situata tra l\"'Arx\" ed il \"Capitolium\", le due sommit\u00e0 del Campidoglio, e sotto di essa si trova il \"Tabularium\", visibile dal Foro Romano. Nonostante un iniziale abbandono nel periodo medievale, il \"Tabularium\", gi\u00e0 nel XII secolo, era stato scelto come sede del comune.\nLa piazza ha assunto l'attuale assetto nel XVI secolo quando Paolo III ne commission\u00f2 a Michelangelo Buonarroti il totale rifacimento in occasione della visita a Roma dell'imperatore Carlo V. Il progetto previde: il rifacimento delle facciate di palazzo Senatorio, costruito pochi anni prima sui ruderi del \"Tabularium\", e di palazzo dei Conservatori, la costruzione di palazzo Nuovo e l'aggiunta di diverse sculture e statue, tra cui quella di Marco Aurelio, posta al centro della piazza, e quelle raffiguranti il Tevere e il Nilo.\nStoria.\nPreesistenze.\nFin dal medioevo l'area del Campidoglio fu sede dell'amministrazione civile della citt\u00e0. Sui resti del Tabularium esisteva un fortilizio della famiglia Corsi di cui si impadron\u00ec nel 1114 il popolo romano; fu destinato a sede del senato cittadino ed ingrandito nel XIV secolo.\nLo spiazzo sterrato antistante era destinato alle adunanze di popolo ed era fiancheggiato da edifici destinati a sede dei Banderesi, cio\u00e8 dei capitani della milizia cittadina.\nRossellino.\nNel 1453, papa Niccol\u00f2 V fece costruire al Rossellino il Palazzo dei Conservatori, ristrutturando pesantemente le Case dei Banderesi per realizzare la sede della nuova magistratura. Rossellino realizz\u00f2 un edificio con un portico ad archi a tutto sesto al piano terra ed una facciata con finestre crociate e logge binate. Venne conservato l'orientamento delle preesistenze, seguendo intenti chiaramente prospettici, secondo un principio progettuale identico a quello che Rossellino attuer\u00e0 a Pienza, realizzando una piazza trapezoidale. I lavori di rifacimento coinvolsero anche il Palazzo Senatorio, ma furono interrotti dalla morte del pontefice. Il palazzo dei Conservatori sar\u00e0 quasi completamente demolito nel 1540 da Michelangelo, ma la sistemazione quattrocentesca risulta documentata nei disegni di Maarten van Heemskerck eseguiti tra il 1536 ed il 1538.\nMichelangelo Buonarroti.\nNel 1534-38 Michelangelo Buonarroti riprogett\u00f2 completamente la piazza, disegnandola in tutti i particolari e facendola volgere non pi\u00f9 verso il Foro Romano ma verso la Basilica di San Pietro, che rappresentava il nuovo centro politico della citt\u00e0.\nSi racconta che la risistemazione della piazza gli fu commissionata dall'allora papa Paolo III, il quale si era vergognato dello stato in cui versava il celebre colle (gi\u00e0 dal Medioevo il luogo era in un tale stato di abbandono da essere chiamato anche \"colle caprino\", in quanto era utilizzato per il pascolo delle capre) dopo il percorso trionfale organizzato a Roma in onore di Carlo V nel 1536.\nMichelangelo conserv\u00f2 l'orientamento obliquo delle preesistenze, ottenendo uno spazio aperto a pianta leggermente trapezoidale (il Palazzo Senatorio e quello dei Conservatori formano un angolo di 80\u00b0), sulla quale alline\u00f2 le nuove facciate, al fine di espandere la prospettiva verso il fuoco visivo costituito dal Palazzo Senatorio.\nAllo scopo pens\u00f2 di costruire un nuovo palazzo, detto per questo Palazzo Nuovo, per chiudere la prospettiva verso la basilica di Santa Maria in Aracoeli e di pavimentare la piazza cos\u00ec ottenuta eliminando lo sterrato esistente; ridisegn\u00f2 il Palazzo dei Conservatori eliminando tutte le strutture precedenti e armonizzandolo con il Palazzo Senatorio, a cui aggiunse una doppia scalinata che serviva per accedere al nuovo ingresso, non pi\u00f9 rivolto verso i fori ma verso la piazza. Modifica anche la facciata per uniformarla a quella del palazzo dei conservatori (e quindi anche a quello del palazzo nuovo verso la chiesa di S. Maria dell'Aracoeli), inserendo paraste di ordine gigante (che compare per la prima volta negli edifici pubblici), un cornicione con balaustra (elemento di novit\u00e0), e una torre.\nAl Palazzo dei Conservatori aggiunge una facciata a portico, e anche qui inserisce paraste di ordine gigante (che la scandisce in modo ritmico e regolare), e un cornicione balaustrato con statue.\nIl Buonarroti progett\u00f2 anche la scalinata della \"Cordonata\" e la balaustra da cui ci si affaccia alla sottostante piazza d'Aracoeli.\nLa statua equestre di Marco Aurelio in bronzo dorato, precedentemente situata in piazza San Giovanni (dove ora si trova l'obelisco), venne posizionata al centro da Michelangelo, a cui Paolo III aveva commissionato di studiarne la precisa collocazione; la statua originale, dopo lungo restauro che ha anche riportato alla luce delle tracce di doratura, \u00e8 oggi conservata nei Musei Capitolini, mentre sulla piazza \u00e8 stata messa una sua copia.\nI lavori andarono cos\u00ec a rilento che Michelangelo (morto nel 1564) pot\u00e9 vedere il compimento solo della doppia scalinata che serviva per il nuovo accesso al Palazzo Senatorio, con il posizionamento delle due statue raffiguranti il \u201cNilo\u201d e il \u201cTevere\u201d. La facciata e la sommit\u00e0 della torre erano ancora incompleti, mentre il Palazzo Nuovo non era neanche stato iniziato.\nGiacomo Della Porta.\nI lavori furono comunque completati secondo le linee guida del progetto originale michelangiolesco.\nSe ne occup\u00f2 in particolare Giacomo Della Porta, a cui si deve il rifacimento del Palazzo dei Conservatori e il completamento della facciata del Palazzo Senatorio, con il posizionamento, tra l'altro, nella nicchia centrale, di una statua di Atena prelevata dal Palazzo dei Conservatori, che per\u00f2 nel 1593 fu sostituita con un'altra statua di Atena, molto pi\u00f9 piccola (troppo piccola per le dimensioni della nicchia, tanto da doverla posizionare su tre piedistalli), in porfido rosso e marmo bianco, riconvertita come allegoria della dea Roma.\nQuando, alla fine del 1587, la diramazione del nuovo acquedotto dell'\"Acqua Felice\" raggiunse il Campidoglio, papa Sisto V indisse un concorso pubblico (escludendo deliberatamente Della Porta, a riprova dei difficili rapporti esistenti tra i due) per la realizzazione di una fontana sulla piazza. Risult\u00f2 vincitore il progetto di Matteo Bartolani: si trattava di un progetto grandioso, che per\u00f2 venne realizzato solo in parte, con la costruzione di due vasche, una interna all'altra, addossate al centro della facciata del Palazzo Senatorio, tra le statue dei due fiumi e sotto il nicchione contenente Atena, di forma rettangolare con il lato pi\u00f9 lungo lobato.\nMa Della Porta pensava ad una diversa sistemazione della piazza. In quel periodo stava anche lavorando alla fontana in piazza San Marco, che prevedeva, come sfondo, l'imponente statua di Marforio. Dopo pochi giorni dal posizionamento la statua venne per\u00f2 riportata in cima al Campidoglio. \u00c8 possibile che Della Porta, con un repentino ripensamento, abbia voluto proporre al papa un'alternativa al progetto di Bartolani, che stravolgeva il disegno michelangiolesco originario: pens\u00f2 infatti di utilizzare Marforio come sfondo per un'imponente fontana che avrebbe chiuso il lato sinistro della piazza, quello verso la Basilica di Santa Maria in Ara Coeli, al posto del Palazzo Nuovo. Il papa non ne volle sapere, conferm\u00f2 il progetto di Bartolani e Marforio rimase parcheggiato sulla piazza.\nLe uniche due fontane che nel 1588 Della Porta riusc\u00ec a realizzare per il Campidoglio sono i due leoni di basalto ai lati della base della cordonata, trasferiti nel 1582 dai resti del \u201cTempio di Iside\u201d, completati con due vasi in marmo, appositamente costruiti, per raccogliere l'acqua. I due leoni originali, trasferiti nel 1885 nei Musei Vaticani, vennero poi ricollocati al loro posto nel 1955.\nSolo nel 1594, con papa Clemente VIII, Giacomo Della Porta pot\u00e9 realizzare la \u201csua\u201d fontana di Marforio (tra l'altro, la sua ultima opera): l'intero gruppo scultoreo fu inserito in una vasca uguale a quelle utilizzate alla base del Palazzo Senatorio, davanti ad un imponente prospetto. La struttura venne per\u00f2 smantellata una cinquantina d'anni pi\u00f9 tardi, quando si cominciarono i lavori per l'edificazione del Palazzo Nuovo, e ricostruita poi nel 1734 nel cortile del palazzo, dove si trova attualmente, ma senza il prospetto dellaportiano.\nInterventi Conclusivi.\nLa piazza fu terminata nel XVII secolo, anche se la pavimentazione fu realizzata solo nel 1940, secondo il progetto originale michelangiolesco dedotto da una stampa di \u00c9tienne Dup\u00e9rac.\nLa \"Cordonata\" \u00e8 ornata da diverse opere scultoree: oltre alle statue dei due leoni poste alla base, verso la met\u00e0 della salita si trova, sullo spiazzo erboso tra la \"Cordonata\" stessa e la scalinata dell'Aracoeli, la statua di Cola di Rienzo; in cima si trovano le statue dei dioscuri Castore e Polluce, provenienti da un tempio dei Dioscuri nel Circo Flaminio, due trofei di armi marmorei provenienti dal ninfeo di Alessandro di Piazza Vittorio, detti \"Trofei di Mario\", e la colonna miliaria originale del primo miglio della Via Appia.\nIl Palazzo Senatorio \u00e8 oggi la sede del Comune di Roma, mentre i Musei Capitolini, aperti nel 1734 (\u00e8 il museo pubblico pi\u00f9 antico del mondo) sono ospitati negli altri due palazzi, congiunti anche da una galleria sotterranea, la \"Galleria Lapidaria\"."}
{"id": "207433", "revid": "114177900", "url": "https://it.wikipedia.org/wiki?curid=207433", "title": "MEMS", "text": "La sigla MEMS sta per Micro Electro-Mechanical Systems ed indica quello che la tecnologia del microscopico ha prodotto (si intende qui che la dimensione media degli oggetti considerati sia attorno al micrometro), consentendoci di rendere la nanotecnologia una realt\u00e0. Questi dispositivi sono stati riconosciuti come una delle tecnologie pi\u00f9 promettenti del XXI secolo, capaci di rivoluzionare sia il mondo industriale, sia quello dei prodotti di largo consumo. I microsistemi elettromeccanici non sono altro che un insieme di dispositivi di varia natura (meccanici, elettrici ed elettronici) integrati in forma altamente miniaturizzata su uno stesso substrato di materiale semiconduttore, ad esempio silicio, che coniugano le propriet\u00e0 elettriche degli integrati a semiconduttore con propriet\u00e0 opto-meccaniche. Si tratta dunque di sistemi \"intelligenti\" che abbinano funzioni elettroniche, di gestione dei fluidi, ottiche, biologiche, chimiche e meccaniche in uno spazio ridottissimo, integrando la tecnologia dei sensori e degli attuatori e le pi\u00f9 diverse funzioni di gestione dei processi. Gi\u00e0 si parla, tuttavia, di Nano Electro-Mechanical Systems o NEMS, a testimoniare la rapidissima evoluzione che la tecnologia moderna subisce, essendo ora in grado di ridurre al nanometro la dimensione dei dispositivi prodotti.\nFunzionamento.\nIl funzionamento di un MEMS si pu\u00f2 descrivere considerando il circuito integrato come il \"cervello\" del sistema che rende possibile il monitoraggio dell'ambiente circostante tramite gli altri dispositivi (\"sensi\" e \"braccia\") presenti sullo stesso chip. In questo modo il sistema raccoglie le informazioni misurando fenomeni meccanici, termici, biologici, ottici e magnetici; l'elettronica processa le informazioni derivate dai sensori e reagisce abilitando gli attuatori a rispondere tramite movimenti, posizionamenti, filtrazioni, pompaggi o anche riverificando, tramite gli stessi sensori, le variazioni avvenute nell'intervallo di tempo nell'ambiente circostante. Si ha quindi un sistema in grado di captare informazioni dall'ambiente traducendo le grandezze fisiche in impulsi elettrici, di elaborare tali informazioni facendo uso di opportune logiche ed, infine, di rispondere con alcune azioni. \nI sensori possono misurare fenomeni di varia natura: meccanica (suoni, accelerazioni e pressioni, per fare alcuni esempi), termica (temperatura e flusso di calore), biologica (potenziale cellulare), chimica (pH), ottica (intensit\u00e0 della radiazione luminosa, spettroscopia), magnetica (intensit\u00e0 del flusso). Le tecnologie MEMS promettono di rivoluzionare intere categorie di prodotti proprio per il fatto di integrare in uno stesso dispositivo le funzioni pi\u00f9 diverse. Un minuscolo chip di silicio diventa ora un sensore di pressione, ora un accelerometro, ora un giroscopio e cos\u00ec via. I vantaggi dei MEMS si possono riassumere nel fatto che sono in grado di eseguire le stesse funzioni di rilevazione, elaborazione e attuazione di oggetti molto pi\u00f9 ingombranti e costosi.\nApplicazioni.\nLa tecnologia dei microsistemi \u00e8 adottata negli ambiti applicativi pi\u00f9 vari, molti dei quali si basano su microscopici specchi o lenti oscillanti in versione singola o array che vengono usati per realizzare complessi apparati opto-elettronici, quali per esempio: commutatori per segnali laser, sensori per telescopi, lenti deformanti, proiettori e display avanzati, ma anche sensori inerziali, accelerometri di precisione, scanner retinici, otturatori digitali, interferometri, sensori per misure sofisticate.\nNell'ambito dell'elettronica delle microonde (1\u00a0GHz - 100\u00a0GHz), il dispositivo MEMS \u00e8 impiegato come singolo interruttore (o switch) per realizzare applicazioni pi\u00f9 complesse come sfasatori, reti di adattamento, filtri risonanti, reti di alimentazioni per antenne array ed in genere sistemi riconfigurabili.\nAnche nella tecnologia della chimica e della bioingegneria vengono utilizzati i MEMS per nuove soluzioni. Tra le applicazioni, troviamo micromotori elettrici del diametro di due millimetri e della lunghezza di dieci, ingranaggi epicicloidali inclusi. La fabbricazione di dispositivi MEMS, si basa sostanzialmente sui metodi e gli strumenti utilizzati dalla microelettronica. Le parti elettroniche sono infatti realizzate usando i processi standard dei circuiti integrati; gli stessi processi vengono utilizzati anche per fabbricare componenti meccanici o componenti di altra natura. L'integrazione di elementi meccanici, di sensori, di attuatori e di circuiti elettronici in uno stesso substrato apre nuove possibilit\u00e0 in svariati settori.\nCentri di ricerca in Italia.\nAnche in Italia si lavora con queste tecnologie. Uno dei pi\u00f9 avanzati centri di ricerca, sviluppo e produzione di MEMS in Europa si trova in Valle d'Aosta, ad Arnad, nel polo tecnologico del gruppo Olivetti Tecnost. Tra le produzioni del centro ci sono i MEMS per le testine di scrittura delle stampanti. La ricerca prevede di studiare prospettive e modalit\u00e0 di utilizzo di accelerometri MEMS, mediante strumenti di simulazione e prototipi sperimentali. Essa comprende due attivit\u00e0 distinte: una di tipo prevalentemente elettronico, dedicata alla progettazione di sistemi di misura basati su accelerometri MEMS, l'altra di carattere informatico/automatico, volta allo sviluppo di algoritmi per l'utilizzo di tali sistemi. La pi\u00f9 grande fabbrica europea ed una delle maggiori al mondo per la produzione di MEMS \u00e8 quella di STMicroelectronics e si trova in Italia ad Agrate Brianza. Qui vengono prodotti in larga scala i sensori per le console da gioco Nintendo o per i lettori multimediali di Apple oltre a chip microfluidici per testine di stampa e applicazioni medicali."}
{"id": "207441", "revid": "543022", "url": "https://it.wikipedia.org/wiki?curid=207441", "title": "Equazione integrale di Volterra", "text": "In matematica, l'equazione integrale di Volterra \u00e8 una tipologia di equazione integrale.\nIntrodotte da Vito Volterra, furono studiate da Traian Lalescu nella sua tesi del 1908 intitolata \"Sur les \u00e9quations de Volterra\", scritta sotto la supervisione di Charles \u00c9mile Picard. Nel 1911 Lalescu scrisse quello che storicamente \u00e8 stato il primo libro a trattare le equazioni integrali.\nTra le applicazioni vi sono la demografia, lo studio dei materiali viscoelastici e la teoria di Renewal.\nEquazioni di primo e secondo tipo.\nUn'equazione integrale di Volterra del primo tipo ha la forma:\nmentre un'equazione integrale di Volterra del secondo tipo ha la forma:\ndove formula_3 \u00e8 una funzione nota, formula_4 \u00e8 il nucleo e formula_5 \u00e8 la funzione incognita. Sotto ipotesi molto generali su formula_3 e formula_4, l'equazione di Volterra si pu\u00f2 risolvere per iterazione, dimostrando prima che la serie converge e poi che tale serie risolve l'equazione in questione.\nIn particolare, data un'equazione differenziale ordinaria scritta in forma normale:\nsi pu\u00f2 dimostrare che l'equazione di Volterra:\nequivale al problema di Cauchy:\nUn'equazione integrale di Volterra lineare \u00e8 inoltre una convoluzione se:\nOperatore di Volterra.\nData una funzione formula_12, l'espressione:\ndefinisce un operatore integrale detto \"operatore di Volterra\". Si tratta di un operatore limitato di Hilbert-Schmidt, in particolare un operatore compatto, che agisce tra spazi di Hilbert. La sua norma operatoriale \u00e8 formula_14. \nUn operatore di Volterra non lineare ha la forma:\nDi particolare importanza \u00e8 stato lo sviluppo nella teoria spettrale degli operatori di Volterra."}
{"id": "207443", "revid": "169961", "url": "https://it.wikipedia.org/wiki?curid=207443", "title": "Dark Tranquillity", "text": "I Dark Tranquillity sono un gruppo musicale death metal svedese. La band \u00e8 considerata tra i pionieri storici del Gothenburg sound, assieme ad In Flames ed At the Gates.\nBiografia.\nFormatisi nel 1989 con il nome \"Septic Broiler\" con il cantante Anders Frid\u00e9n, i chitarristi Niklas Sundin e Mikael Stanne, il bassista Martin Henriksson e il batterista Anders Jivarp, registrano il loro primo demo intitolato \"Enfeebled Earth\". Nel 1991 la band cambia nome in \"Dark Tranquillity\", viene registrato un secondo demo \"Trail of Life Decayed\" e, nel 1992 esce il loro primo EP \"A Moonclad Reflection\".\nNel 1993 venne pubblicato il disco d'esordio, intitolato Skydancer, i cui brani, nonostante la loro spiccata aggressivit\u00e0, presentarono una cura minuziosa nella scrittura, di chiara origine contrappuntistica per quanto riguarda le chitarre, con melodie generalmente scritte su scale minori diatoniche, dall'effetto particolarmente melanconico, in contrasto con la voce dura e minacciosa di Friden, mentre le parti melodiche pulite sono lasciate a Stanne e a Anna-Kajsa Avehall. I temi dell'album si rifanno un po' alla poesia eddica, a un'atmosfera poetica che proietta l'analisi interiore in contrasto con l'immensit\u00e0 di ci\u00f2 che il mondo e la Vita riflettono. Temi quali destino, trama, bellezza, morte e rinascita interpretati in chiave eddica ne fanno da filo conduttore. Le sonorit\u00e0 alternano riff selvaggi con pezzi di chitarre acustiche, caos e ordine, melodia e brutalit\u00e0. Tutto questo crea quella sensazione mistica, di una avventura da compiere. Dopo l'album \"Skydancer\" (1993), Anders Frid\u00e9n lascia la band nel 1994 per unirsi ad un'altra nota formazione di G\u00f6teborg, gli In Flames. In questi primi anni di attivit\u00e0 le strade delle due band si incrociano spesso: \u00e8 infatti Mikael Stanne ad occuparsi dei testi e delle parti vocali per l'album \"Lunar Strain\" dei connazionali (in qualit\u00e0 di cantante nelle registrazioni), mentre nel successivo EP \"Subterranean\" sar\u00e0 il batterista Anders Jivarp a collaborare su due brani. In seguito all'abbandono di Frid\u00e9n, sar\u00e0 quindi Stanne a ricoprire il ruolo di cantante, sostituito alla chitarra ritmica da Fredrik Johansson. Dopo l'album \"Of Chaos and Eternal Night\", del 1995, esce il primo vero successo dei Dark Tranquillity, l'album \"The Gallery\", con il quale la band muta il proprio sound, approdando ad un death melodico pi\u00f9 elegante, melodico e raffinato nelle composizioni; nuovo sound che li porter\u00e0 ad un successo su scala internazionale.\nNel 1996 esce l'EP \"Enter Suicidal Angels\" e l'anno successivo l'album \"The Mind's I\", che segnano invece un capitolo dai cenni pi\u00f9 duri e rabbiosi, pur in alternanza ad alcuni brani interamente melodici.\nNel 1999 la band non volendo pi\u00f9 essere etichettata come una semplice \"melodic death metal band\" intraprende la via della sperimentazione. Con \"Projector\" il gruppo approda a sonorit\u00e0 quasi totalmente melodiche, alternando un metal energico e tagliente a parti pi\u00f9 meditate, atmosferiche, con anche vocals in canto pulito. L'album riscuote un alto successo, ma divide i fan, fra chi apprezza il nuovo corso e chi li accusa di aver rinnegato le origini. Dopo la pubblicazione di \"Projector\" avviene un nuovo cambio di formazione: Johansson lascia il gruppo e si aggiungono il tastierista Martin Br\u00e4ndstr\u00f6m (in precedenza collaboratore ed ora membro ufficiale) ed il bassista Michael Nicklasson, mentre Henriksson passa alla chitarra.\nNel 2000 esce \"Haven\", album pensato per essere \"pi\u00f9 heavy\", che si distingue non solo per la forte vena \"catchy\" ma soprattutto per la sperimentazione in campo elettronico e che divide nuovamente fan e critica. La crescita musicale e l'esperienza del gruppo sfociano, nel 2002, in \"Damage Done\", album tecnicamente superiore rispetto ai precedenti, che ricomprende alcuni degli elementi gi\u00e0 sperimentati dalla band durante le precedenti fasi della carriera (soprattutto da The Mind's I da cui eredita molte soluzioni pi\u00f9 dure), con passaggi intensi e veloci, arricchiti da arrangiamenti complessi uniti alla vena innovativa che ha caratterizzato e continua ad accompagnare la band svedese.\nIl successo che riscuote il gruppo \u00e8 ormai ben consolidato. Nel 2003 esce un DVD live, \"Live Damage\" che comprende pi\u00f9 di 3 ore di live, interviste, videoclip, ecc.\nNel 2004 viene pubblicato un doppio CD con brani del passato (provenienti dalle musicassette e digitalizzati), pezzi rari e spezzoni del DVD.\nDopo l'EP \"Lost to Apathy\" (2004) esce \"Character\" (gennaio 2005), caratterizzato da una vena molto rabbiosa e aggressiva, ma che si avvale dell'effettistica elettronica e di una liricit\u00e0 malinconica, ormai sempre pi\u00f9 diffusa anche nel metal. Le sonorit\u00e0 non si discostano significativamente da quelle di Damage Done, per cui diversi fan l'hanno ritenuto inferiore ad altri album, pur considerandolo, in ogni caso, ben scritto e composto.\nNel 2007, dopo l'EP \"Focus Shift\" esce \"Fiction\", album che sviluppa ulteriormente le soluzioni di \"Character\", per certi versi ritornando alle sonorit\u00e0 gi\u00e0 espresse nell'album \"Haven\". Le liriche sono \"aggressive\" e la tastiera si adatta in modo sapiente ai vari brani del disco.\nNell'agosto del 2008 Michael Nicklasson lascia la band per motivi familiari. Daniel Antonsson supporter\u00e0 la band al suo posto, fino ad essere confermato come bassista ufficiale dopo il \"Where Death is Most Alive Tour 2008.\"\nNel 2009 esce il secondo live DVD denominato \"Where death is most alive\" che preceder\u00e0 l'uscita nel marzo del 2010 dell'album \"We Are the Void\", che conferma stilisticamente i due precedenti album marcando maggiormente le linee dark e ambient nei pezzi pi\u00f9 lenti.\nNel 2013, dopo ben tre anni dall'ultimo album, i Dark Tranquillity pubblicano Construct, il nuovo lavoro si distacca dall'immediato predecessore e ricalca linee pi\u00f9 melodiche dove le tastiere hanno un ruolo principale. In questo album, il suo ultimo con la band, il basso viene suonato dal bassista originario Martin Henriksson che, lascer\u00e0 la band agli inizi del 2016.\nIl 12 luglio del 2016 viene annunciato l'undicesimo album della band: \"Atoma\". Verr\u00e0 pubblicato il 4 novembre dello stesso anno.\nIl 27 settembre 2016 viene ufficializzato l'ingresso in pianta stabile del bassista Anders Iwers (Tiamat, Ceremonial Oath, ex-In Flames), gi\u00e0 attivo nella band come turnista dal 2015.\nIl giorno 22 marzo del 2020 Niklas Sundin esce definitivamente dal gruppo, dopo aver declinato la partecipazione ai concerti degli ultimi anni con la band. In futuro si dedicher\u00e0 ad altri progetti musicali (come i Mitochondrial Sun) e al suo studio di design Cabin Fever Media.\nChristopher Amott e Johan Reinholdz vengono ufficializzati come chitarra ritmica e chitarra solista del gruppo il 30 marzo del 2020, giorno in cui viene annunciato l'avvio delle registrazioni per il nuovo disco. Precedentemente erano stati chiamati a suonare con la band dal vivo, in sostituzione di Henriksson e Sundin (provvisoriamente in stand-by).\nCover.\nI Dark Tranquillity hanno inoltre eseguito una versione di \"My Friend of Misery\", canzone dei Metallica contenuta nell'album omonimo (comunemente chiamato \"The Black Album\"). La traccia \u00e8 stata inserita in una raccolta contenente tributi ai Metallica (Metal Militia: A Tribute to Metallica). La canzone \u00e8 cantata in puro stile scream.\nHanno inoltre riproposto \"22 Acacia Avenue\", famosa canzone degli Iron Maiden e \"Sacred Reich\" dei Sacred Reich. La traccia \"22 Acacia Avenue\" \u00e8 presente nella raccolta tributo \"Iron Maiden Tribute - A Tribute to the Beast\" ed anch'essa \u00e8 cantata in stile \"death\", specificatamente in \"growl\"."}
{"id": "207444", "revid": "1543377", "url": "https://it.wikipedia.org/wiki?curid=207444", "title": "Lancia Didelta", "text": "La Lancia Didelta, probabilmente anche denominata Lancia 20/30 HP Spinto Corsa o Lancia Tipo 57, \u00e8 stata un'autovettura destinata alle competizioni, prodotta dalla casa automobilistica Lancia, sulla base della coeva Lancia Delta-20/30HP, nel 1911.\nAnche se le informazioni sono quasi nulle, pare che della \"Delta\" sia stata costruita, sia pure in modeste quantit\u00e0, anche una versione ulteriormente potenziata, destinata essenzialmente all'impiego sportivo, ricordata come Lancia Didelta.\nPotenza e velocit\u00e0 a parte, le caratteristiche tecniche principali di questo modello sportivo non dovrebbero discostarsi molto da quelle della \"Delta\".\nLa vettura , guidata da Mario Cortese, fece registrare il giro pi\u00f9 veloce alla VI Targa Florio del 1911, conquistando il secondo posto assoluto, dietro la SCAT di Ernesto Ceirano."}
{"id": "207451", "revid": "3295", "url": "https://it.wikipedia.org/wiki?curid=207451", "title": "Equazioni alle derivate parziali", "text": ""}
{"id": "207452", "revid": "599013", "url": "https://it.wikipedia.org/wiki?curid=207452", "title": "Anton Mang", "text": "Carriera.\nCampione nazionale della classe 125 nel 1974, l'anno seguente fece il suo esordio nel motomondiale con la SMZ 350 (costruita da Mang con l'amico Sepp Schl\u00f6gl e con Alfons Zender) con cui corse in qualit\u00e0 di wild card il Gran Premio di Germania. Proprio sul circuito di casa l'anno seguente vinse il suo primo Gran Premio alla guida di una Morbidelli 125, che gli consent\u00ec di arrivare quinto in classifica generale.\nDopo un periodo di sperimentazione, nel 1978 pass\u00f2 alla Kawasaki con cui nello stesso anno trionf\u00f2 nel GP di Gran Bretagna arrivando quinto in classifica generale. \u00c8 con le KR 250-350 che Mang divenne un grande campione delle classi intermedie: nel 1980 vinse il mondiale della classe 250 con quattro successi; l'anno seguente conquist\u00f2 il titolo iridato sia della due e mezzo che della 350 (10 trionfi nella prima categoria, 5 nella seconda) e nel 1982 si ripet\u00e9 nella 350 seppur con un solo Gran Premio all'attivo, quello di Finlandia.\nSempre nel 1982 fu vicecampione della 250, dove a seguito di cinque corse vinte (GP delle Nazioni, GP d'Olanda, GP del Belgio, GP di San Marino e GP della Germania Ovest) termin\u00f2 la stagione con 117 punti, solo uno in meno del primo classificato, il francese Jean Louis Tournadre. Poich\u00e9 al termine della stagione la Kawasaki si ritir\u00f2 dalle competizioni, Mang decise di passare alla Suzuki con cui corse nella classe 500. La stagione '83 fu disastrosa, sia per la scarsa competitivit\u00e0 delle Suzuki sia per un incidente che imped\u00ec al pilota tedesco di gareggiare nella prima parte della stagione. Complessivamente, ottenne solo due punti. Tornato, nel 1984, in 250 con una Yamaha privata, nel corso dell'anno vinse il GP di Francia e si classific\u00f2 quinto in classifica.\nNel 1985 rimase nella stessa classe ma venne ingaggiato dalla Honda, con cui vinse due gare ma perse il mondiale per tre punti da Freddie Spencer. Nel 1986 dovette accontentarsi del quarto posto finale, ma la vittoria sul circuito di Monza gli aument\u00f2 non poco la popolarit\u00e0 in Italia, mentre nell'anno seguente ottiene il quinto, ed ultimo, titolo mondiale della sua carriera in una stagione dominata con otto primi posti e 136 punti iridati.\nSeppur in et\u00e0 \"motociclisticamente\" avanzata, decise di correre anche nella stagione 1988, dove vinse la prima gara della stagione, in Giappone ma a seguito di una crisi della sua scuderia (e a un incidente al GP di Jugoslavia) non pot\u00e9 lottare seriamente per il titolo: l'8\u00ba posto finale lo convinse ad appendere il casco al chiodo alla soglia dei quarant'anni. Pilota tenace, veloce e solido, fu soprattutto in giovinezza molto timido e riservato ma sempre pronto allo scherzo e alla battuta: i suoi capelli castani, ricci e vaporosi, fecero partire una moda nella sua nazione."}
{"id": "207453", "revid": "3295", "url": "https://it.wikipedia.org/wiki?curid=207453", "title": "Serie (matematica)", "text": ""}
{"id": "207455", "revid": "287204", "url": "https://it.wikipedia.org/wiki?curid=207455", "title": "Opel Ascona", "text": "LOpel Ascona \u00e8 un'automobile di fascia medio-alta prodotta in tre serie, dal 1970 al 1988, dalla casa automobilistica tedesca Opel. Il nome di questa automobile \u00e8 ripreso dalla cittadina svizzera di Ascona, posta sul Lago Maggiore nel Cantone Ticino.\nBreve profilo.\nAlla fine degli anni sessanta la Opel aveva in listino la Opel Rekord come vettura di fascia medio-alta. Questo modello, per\u00f2, mostrava caratteristiche tali da poter competere anche con vetture di categoria superiore, distanziandosi a tal punto dalla pi\u00f9 piccola Kadett che Opel propose la Olympia A, una versione di lusso lievemente modificata della Kadett, che doveva riempire il vuoto commerciale tra quest'ultima e la Rekord. La \"Ascona\", la cui prima generazione venne lanciata nel 1970, fu una delle pi\u00f9 tipiche vetture di fascia media di quegli anni. Chiamata a raccogliere l'eredit\u00e0 della Olympia A, che in fondo altro non era se non una Kadett B riccamente allestita e con motore da 1,9 litri, la vettura riscosse un buon successo di vendite, totalizzando quasi 4 milioni di esemplari in 18 anni. Infatti, nel 1988 venne sostituita dalla prima generazione della Vectra. Durante quest'arco di tempo, la \"Ascona\" evolse passando dalla trazione posteriore a quella anteriore. Oltre che come berlina a tre volumi, la \"Ascona\" fu proposta anche come giardinetta nella prima generazione, e come fastback nella terza ed ultima generazione. Significativa anche la sua attivit\u00e0 sportiva, specie nella seconda generazione, la cui evoluzione pi\u00f9 estrema venne battezzata Ascona 400 e riusc\u00ec ad aggiudicarsi il titolo piloti nel mondiale rally del 1982, quando gi\u00e0 era in produzione la terza generazione."}
{"id": "207456", "revid": "1094968", "url": "https://it.wikipedia.org/wiki?curid=207456", "title": "Ainardo di Vigo", "text": "Appellato \"vir dominus\" in un documento del 1345 conservato nella parrocchia di Vigo, era figlio di Odorico da Vigo che fu Podest\u00e0 del Cadore dal 1313 al 1320 per conto dei Caminesi, feudatari del Cadore fino al 1335, anno della morte senza eredi maschi di Rizzardo VI da Camino.\nIl podest\u00e0 era la pi\u00f9 alta carica politica e amministrativa; tra i suoi compiti vi era quello di riscuotere le rendite del conte, amministrare la giustizia, assistere come testimone alle numerose transazioni e anche comporre i tanti litigi fra le comunit\u00e0 di villaggio (al podest\u00e0 erano cio\u00e8 conferiti \"merum et mixtum imperium et plenaria potestas, prout ipse dominus facere posset si omni tempore in dicta sua terra personaliter adesset\").\nNel 1338 Ainardo collabora alla stesura degli Statuti cadorini. Sposa Margherita di Leisach e, nel 1344, fa costruire la chiesetta di Sant'Orsola, dotandola di un beneficio.\nLa sua morte avviene a Serravalle (Vittorio Veneto) verso la met\u00e0 del Trecento (1346) e saranno Pandolfo da Lienz, secondo marito della vedova Margherita, e il cognato Josto a far affrescare la chiesetta che con ogni probabilit\u00e0 conservava le spoglie traslate di Ainardo."}
{"id": "207457", "revid": "3295", "url": "https://it.wikipedia.org/wiki?curid=207457", "title": "Teoria dei reticoli", "text": ""}
{"id": "207458", "revid": "3295", "url": "https://it.wikipedia.org/wiki?curid=207458", "title": "Equazioni funzionali", "text": ""}
{"id": "207460", "revid": "1982", "url": "https://it.wikipedia.org/wiki?curid=207460", "title": "Salelles", "text": ""}
{"id": "207461", "revid": "1982", "url": "https://it.wikipedia.org/wiki?curid=207461", "title": "Salelles (Ard\u00e8che)", "text": ""}
{"id": "207462", "revid": "6923", "url": "https://it.wikipedia.org/wiki?curid=207462", "title": "Lancia Delta-20/30HP", "text": "La Lancia Delta, anche nota come Lancia 20/30 HP o Lancia Tipo 56, \u00e8 un'autovettura prodotta dalla casa automobilistica Lancia, nel nuovo pi\u00f9 ampio stabilimento di Via Monginevro, tra il 1911 e il 1912.\nIl contesto.\nOltre all'ormai annualmente consueto aumento di cilindrata e potenza (che questa volta subiva un incremento davvero notevole), la 20/30 HP presentava una interessante miglioria tecnica: l'alimentazione non avveniva pi\u00f9 per semplice caduta (quindi per forza di gravit\u00e0) ma con l'ausilio di una apposita pompa.\nLa 20/30 HP era disponibile con passo normale oppure corto.\nAnche se le informazioni sono quasi nulle, pare sia stata costruita anche una versione ulteriormente potenziata, destinata essenzialmente all'impiego sportivo, ricordata come Didelta.\nLa 20/30 HP venne costruita nel 1911 e fu sostituita nel 1912 dalla 20/30 HP (tipo 58, poi \"Epsilon\")."}
{"id": "207464", "revid": "125678688", "url": "https://it.wikipedia.org/wiki?curid=207464", "title": "Troy (film)", "text": "Troy \u00e8 un film del 2004 diretto da Wolfgang Petersen.\nColossal epico, liberamente basato sul poema \"Iliade\" di Omero, narra il rapimento di Elena, la guerra di Troia e soprattutto il mito di Achille.\nTrama.\nCirca nel 1200 a.C., Agamennone \u00e8 re di tutte le citt\u00e0-stato della Grecia. Solo la potente citt\u00e0 di Troia, conosciuta per le sue potenti mura difensive erette dagli dei, \u00e8 rimasta inviolata.\nIl film incomincia con una lotta fra l'esercito di Micene guidato da Agamennone e l'esercito della Tessaglia guidato da Triopa, schierati l'uno contro l'altro in una piana. Per risparmiare la vita dei propri uomini, i due re mettono in campo rispettivamente i loro migliori guerrieri. Contro l'enorme campione della Tessaglia Boagrius (un vero gigante dal volto segnato da cicatrici), Agamennone schiera Achille, sovrano di Ftia e capo dei Mirmidoni, che vince con grande facilit\u00e0. Palese \u00e8 comunque l'insofferenza che Achille manifesta verso Agamennone, a causa della sua posizione di subalterno al re greco, disobbedendogli spesso ed eseguendo di malavoglia i suoi ordini. Intanto una delegazione di Troiani, guidata dai due figli del re Priamo, Ettore e Paride, si trova a Sparta per stipulare una ferrea promessa di pace tra le due superpotenze con il re Menelao, fratello di Agamennone. Durante la loro permanenza, nasce l'appassionata relazione tra il giovane principe Paride ed Elena, moglie di Menelao.\nNel corso del viaggio di ritorno, Paride rivela al fratello di aver portato con s\u00e9 Elena, incontrando la sua ira e disapprovazione: Agamennone e Menelao infatti utilizzeranno la scomparsa di Elena come pretesto per muovere guerra a Troia: erano anni che Agamennone, bramoso di potere, desiderava quest'occasione per prendere il potere sulla citt\u00e0 e avere cos\u00ec il controllo su tutto il mar Egeo. Ci\u00f2 nonostante, la giovane regina spartana viene accolta con grande affetto nella citt\u00e0, le cui mura si presume resistano a qualunque assalto perch\u00e9 edificate dagli dei Poseidone e Apollo. Come previsto, Agamennone comincia a radunare l'esercito contro Troia, ma Achille si rifiuta di scendere in guerra. Il re manda cos\u00ec Ulisse, re di Itaca e il pi\u00f9 scaltro dei greci, a reclutare Achille a Ftia. Questi \u00e8 riluttante a sottomettersi al comando di Agamennone, stante i loro cattivi rapporti, e Ulisse prova a irretire il cugino di Achille, Patroclo, narrandogli delle meraviglie e delle ricchezze della guerra, sapendo che Achille non lo avrebbe mai lasciato andare da solo. Ancora indeciso, Achille viene avvertito dalla madre, la dea Teti: lui pu\u00f2 scegliere se vivere a lungo restando in patria vivendo una vita felice, ma venendo presto dimenticato dopo la morte, o se andare a cercare la gloria a Troia e morirvi dopo averla trovata. Stimolato dalla possibilit\u00e0 di avere gloria eterna, Achille sceglie la seconda opzione e con 50 Mirmidoni, tra cui Eudoro, il suo alleato pi\u00f9 fedele, si imbarca alla volta di Troia, assieme a una flotta di oltre mille navi greche.\nAchille e i suoi guerrieri svolgeranno un ruolo cruciale nell'assalto a Troia, sebbene contrastati dall'esercito dei troiani comandato da Ettore, il pi\u00f9 valoroso del suo popolo.\nSenza attendere il resto della flotta, Achille e i suoi Mirmidoni sbarcano sulla spiaggia di Troia e dopo una dura lotta hanno la meglio sui nemici, raggiungendo il tempio di Apollo, dove uccidono tutti i sacerdoti: per manifestare il suo supremo sprezzo nei confronti del fato, alla domanda di Eudoro, che gli chiede se la loro azione non sia stata blasfema, il Pelide (cos\u00ec \u00e8 soprannominato Achille dato che \u00e8 figlio di Peleo) decapita con la spada la statua d'oro di Apollo. All'avvicinarsi di un gruppo di cavalieri guidati da Ettore, il principale difensore di Troia, Achille, per dimostrare la sua potenza e capacit\u00e0 sovrumana, scaglia da grandissima distanza una picca contro Tettone, compagno dell'eroe troiano, riuscendo grazie alla tecnica, potenza e mira incredibile a centrarlo sul collo e buttarlo gi\u00f9 da cavallo. Ettore, quasi incredulo di quanto Achille sia riuscito a fare, continua ad avanzare cercando di colpire il guerriero greco con la sua picca, ma il Pi\u00e8 Veloce (altro epiteto di Achille) riesce a schivarla spostandosi rapidamente, mostrando un sorriso quasi beffardo nei confronti dell'eroe troiano. Ettore, insieme con i suoi guerrieri, insegue l'acheo all'interno del tempio. Al termine di una furiosa battaglia in cui Achille vede Ettore battersi con grande valore, l'eroe greco gli intima di andarsene in quanto \u00e8 troppo presto perch\u00e9 muoiano i principi; dalla faccia di Achille s'intravede l'ammirazione che ha per Ettore in quanto fortissimo guerriero e uomo buono. Ettore se ne va, mentre Achille viene raggiunto dagli altri greci, tra cui Aiace Telamonio, Menelao, Ulisse e Agamennone, felici della vittoria che ha permesso la facile conquista in un sol giorno della spiaggia troiana.\nAl tempio di Apollo, Achille ha fatto schiava Briseide, nota sacerdotessa di Apollo e cugina dei principi Ettore e Paride. Costei si ribella ad Achille, che per\u00f2 si comporta in maniera molto gentile nei suoi riguardi in quanto \u00e8 fortemente attratto dal coraggio e dal carattere ribelle della giovane donna: poi, tra i due comincia a nascere una reciproca stima che diventa ben presto amore. Venutone a conoscenza, Agamennone reclama Briseide per s\u00e9 ed \u00e8 solo grazie all'intervento della stessa schiava che Achille non uccide il re: furioso, il guerriero si rifiuta di combattere finch\u00e9 lei non gli verr\u00e0 restituita, ma Agamennone non cede.\nIl giorno dopo i greci si preparano ad attaccare le mura di Troia, convinti di poter sfondare le difese nemiche, ma Paride fa una proposta agli avversari: invece di lanciarsi in una battaglia sanguinosa, che costerebbe centinaia di vite, il possesso di Elena verr\u00e0 deciso da un duello all'ultimo sangue tra lui e Menelao. Agamennone non \u00e8 contento di questa soluzione perch\u00e9 per lui significa tornare a casa a mani vuote, ma il fratello, sottovoce, lo convince a lasciare che la contesa abbia luogo per poi attaccare Troia una volta che lui si sia vendicato di Paride. Lo scontro \u00e8 impari: il colossale Menelao, ingiuriando Elena che osserva il duello dalle mura, sconfigge dopo poco tempo l'impacciato seppur determinato e coraggioso Paride e tenta di ucciderlo spietatamente. Ettore difende il fratello e, dopo aver rifiutato di abbandonarlo tra le grinfie del crudele nemico, lo salva trafiggendo con la spada il fegato di Menelao, uccidendolo e rompendo cos\u00ec il patto.\nA quel punto Agamennone ordina l'attacco e mentre i greci si avvicinano alle mura Ettore porta Paride ferito in salvo dentro la citt\u00e0. I troiani resistono saldamente all'urto, mentre Ulisse \u00e8 il primo a rendersi conto che i greci sono troppo vicini agli arcieri sulle mura, ma ormai \u00e8 troppo tardi. La battaglia \u00e8 dura e sanguinosa, i troiani infliggono dure perdite e cadono molti greci. L'unico che semina morte tra le file troiane \u00e8 Aiace, il quale viene fronteggiato da Ettore. Aiace sbalza dal cavallo il principe troiano con lo scudo, e sembra avere il sopravvento. Il greco \u00e8 pi\u00f9 forte, ma Ettore riesce con scaltrezza a ucciderlo infilzandolo prima con una lancia e poi con una spada. Morto Aiace la battaglia piega inesorabilmente a favore dei troiani, che con l'ausilio degli arcieri sulle mura fanno strage dei soldati greci in prima linea. Ulisse preoccupato sale sul carro di Agamennone, che continua a incitare gli uomini, consigliando di ritirarsi, e facendo notare che se il combattimento continuasse non avrebbe pi\u00f9 un esercito, date le numerose perdite subite dai greci fino a quel momento. Agamennone, seppur restio, d\u00e0 l'ordine di ritirata, i greci retrocedono caoticamente finch\u00e9 la ritirata non diventa una rotta totale. I troiani inseguono l'esercito greco per tutta la piana di Troia, finch\u00e9 non si giunge nelle vicinanze del campo a protezione delle navi, dove gli arcieri greci, dalle retrovie, proteggono la ritirata. Ettore, non volendo rischiare un assalto diretto al campo greco ferma l'avanzata, decretando finalmente la fine della battaglia e la completa vittoria troiana. Terminato il combattimento, ognuno dispone dei propri morti secondo le usanze, per tutta la notte.\nIntanto Ulisse viene a sapere che Agamennone ha consegnato Briseide ai soldati della truppa, perch\u00e9 si riprendano dalla giornata fallimentare. Achille arriva proprio mentre uno di loro sta per marchiarla con un tizzone rovente: glielo strappa di mano e glielo conficca nel collo, colpendo con il manico l'altro complice. Poi conduce la giovane sacerdotessa troiana all'interno della sua tenda. Tra Achille e Briseide nasce un dialogo intenso che mette a nudo tante verit\u00e0 dell'eroe greco, svelando che lui non ha scelto di fare il guerriero, ma \u00e8 la sua natura a fargli fare tutto ci\u00f2, a spingerlo involontariamente a fare questa vita sanguinosa. Pian piano sorge tra i due una dolce passione d'amore, che viene consumata quella stessa notte nella tenda. Achille intende andarsene il giorno dopo, abbandonando l'inutile conflitto insieme con i suoi Mirmidoni e la sua amata Briseide.\nI troiani nel frattempo decidono di contrattaccare i greci per cacciarli via anche dalla spiaggia, affinch\u00e9 se ne liberino una volta per tutte. La battaglia ha inizio con il lancio di frecce incendiarie sulle dune della spiaggia: quella che sembra ai greci un'azione senza senso diventa chiara poco dopo, quando vengono lanciate dai versanti balle di fieno e sostanze incendiarie che, una volta passate sopra le frecce ancora accese, piombano come meteore nell'accampamento avversario. Ettore ordina di attaccare e i troiani irrompono, Ulisse guida la resistenza con i suoi Itacesi. Durante la battaglia, lo spirito dei greci viene rinfrancato dalla vista di Achille, finalmente ritornato a combattere con indosso la sua armatura. Ettore uccide alcuni achei e Achille fa scempio di molti soldati del principe troiano fino a che Ettore, dopo un rapido duello, lo sgozza. Achille cade a terra e, mentre tutti restano stupiti della facilit\u00e0 con cui il Pi\u00e8 Veloce \u00e8 morto, Ettore procede a togliergli l'elmo, ma scopre con stupore che non si tratta di Achille; infatti era Patroclo, il cugino dell'eroe acheo. Egli fino a quel momento aveva avuto il diniego del parente di prendere le armi ma, dato che le sorti dei greci erano tragiche, Patroclo aveva deciso di disobbedire al cugino indossando le sue armi per infondere coraggio tra i Mirmidoni. Dopo avergli dato il colpo di grazia per non farlo soffrire, Ettore e Ulisse ordinano di sospendere la battaglia. Ulisse rivela a Ettore che il ragazzo ucciso \u00e8 il cugino di Achille: allora il troiano comprende con dolore che ormai la sua vita sta per terminare, dal momento in cui Achille verr\u00e0 a sapere della morte del parente.\nLa sera, Ettore d\u00e0 un ultimo abbraccio al figlio neonato Astianatte e alla moglie Andromaca, alla quale indica una via di fuga sicura, in caso Troia cadesse. Achille, furibondo, arriva sotto le mura di Troia, urlando a Ettore di venire fuori a combattere. Il principe potrebbe tranquillamente non sfidare Achille e salvarsi, ma decide per onore e orgoglio di affrontarlo. Cos\u00ec egli si congeda dal padre e dal fratello, saluta l'amata moglie e il figlio ed esce dalle mura. Ne segue uno scontro tremendo in cui entrambi i guerrieri danno sfoggio della loro grandissima abilit\u00e0 di combattenti, ma Achille, come risaputo, \u00e8 invincibile e pare impossibile anche solo da ferire. Infatti dopo diversi colpi Ettore \u00e8 ormai sfinito mentre Achille non mostra nessun cenno di stanchezza e continua a colpire, finch\u00e9 poco dopo l'eroe troiano viene ferito gravemente, vicino al polmone sinistro, e cade a terra in ginocchio. Achille, ancora fuori di s\u00e9 per il dolore della perdita del cugino, lo finisce colpendolo con la spada allo sterno, lo lega per i piedi dietro al suo carro e lo trascina nella polvere al piccolo trotto sotto gli occhi addolorati di Priamo, Andromaca, Paride, Elena e di tutto il suo popolo. Il corpo straziato di Ettore viene portato nel campo greco, dinanzi alla tenda del giovane guerriero. Durante la notte nella tenda di Achille arriva il re Priamo, che, baciandogli le mani, lo supplica di ridargli il figlio morto perch\u00e9 possa dargli esequie adatte. Commosso dal coraggio e dalle suppliche del re e soprattutto dal caro ricordo del padre Peleo che Priamo gli infonde dolcemente nella mente, il Pelide acconsente a restituire il corpo. Mentre \u00e8 concentrato nell'opera di avvolgere in coperte il corpo martoriato di Ettore affinch\u00e9 Priamo non soffra a vederne le condizioni, il soldato sussurra in lacrime al cadavere:\nCon queste parole si comprende che Achille ormai \u00e8 cosciente di ci\u00f2 che lo aspetta, ma non dimostra grande tristezza in quanto solo la morte gli dar\u00e0 finalmente la pace, unico modo per porre fine alla sua grande forza che negli anni gli ha dato solo spargimenti di sangue. Dopo aver consegnato il corpo a Priamo, Achille concede 12 giorni di onoranze funebri durante i quali, garantisce, l'esercito acheo non attaccher\u00e0 Troia. Poco dopo decide di far rientrare Briseide in citt\u00e0 con lo zio, in quanto il suo destino \u00e8 gi\u00e0 segnato. A questo punto il Pelide ordina ai soldati di rientrare a casa. Il fido alleato Eudoro gli chiede perch\u00e9 non rientra con loro, e l'eroe risponde che lui ha la sua guerra da terminare: \u00e8 intuibile che si tratti della battaglia contro Troia, ma nel profondo si riferisce alla guerra contro s\u00e9 stesso e al suo triste destino.\nIntanto, mentre vede un soldato che intaglia un piccolo cavallo di legno destinato al proprio figlio, Ulisse ha un'idea. Dopo 12 giorni la spiaggia antistante Troia \u00e8 deserta, tranne che per alcuni greci apparentemente morti di peste e per un enorme cavallo di legno. I troiani sostengono che gli appestati siano morti per aver dissacrato Apollo e che il cavallo sia un'offerta dei greci a Poseidone per propiziarsi un ritorno sicuro a casa.\nI troiani, nonostante le obiezioni di Paride e di molti nobili, lo portano dentro le mura, ignari che si tratti di una trappola, in quanto nel cavallo sono nascosti alcuni soldati greci; la flotta invece non \u00e8 andata via, ma si \u00e8 nascosta in un'insenatura. Un cavaliere troiano la vede e, capito l'inganno, vorrebbe dare l'allarme, ma viene freddato da tre frecce.\nDurante la notte, i greci escono dal cavallo, uccidono le sentinelle e aprono le porte della citt\u00e0 ai soldati sbarcati nel frattempo: Troia viene data alle fiamme e gran parte della sua popolazione viene massacrata. Achille ha una sola missione, cio\u00e8 salvare la sua amata Briseide. Infatti corre per la citt\u00e0 in fiamme, alla ricerca della fanciulla.\nNell'infuriare della battaglia, i soldati troiani, alimentati dall'alcool e dalla disperazione, combattono in ogni strada, lottano ferocemente per difendere la reggia di Priamo, ma ormai \u00e8 troppo tardi. Ulisse uccide il comandante delle guardie di palazzo Glauco, il vecchio Priamo viene trafitto a tradimento con una lancia dall'arrogante e superbo Agamennone, mentre Elena, Andromaca con il figlio Astianatte e alcuni troiani scappano attraverso il passaggio segreto che conduce al monte Ida, al sicuro dalla pianura troiana saccheggiata. A uno dei troiani, il giovane Enea, Paride affida la spada dei re di Troia, usata senza successo dallo stesso Paride contro Menelao, con il compito di condurre i troiani sopravvissuti verso una nuova terra e ricostruire la loro patria perduta.\nPurtroppo Briseide viene trovata prima da Agamennone, che vuole portarla con lui a Micene e renderla sua schiava, ma con grande coraggio lei lo uccide, pugnalandolo al collo con un coltello nascosto nella manica. Due greci, osservata la scena, intervengono ma, prima che possano ucciderla, interviene Achille, che decapita il primo e trafigge al petto il secondo, liberandola. Mentre i due amanti sono di nuovo insieme, Paride, pensando di vedere la cugina in pericolo e spinto dalla volont\u00e0 di vendicare Ettore, afferra una freccia, la tende nell'arco e la scaglia contro Achille colpendolo al tallone sinistro. Achille urla di dolore e si dirige furibondo verso Paride: questi per\u00f2 gli bersaglia velocemente il petto scagliandogli altre frecce, che per\u00f2 non possono ferirlo poich\u00e9, salvo il tallone, il suo corpo \u00e8 invulnerabile. Achille, moribondo, levandosi tali frecce, saluta la sua amata in lacrime tra le sue braccia dicendole che grazie a lei ha trovato la pace e la liberazione da una vita di guerra. Briseide fugge cos\u00ec con il cugino attraverso il passaggio segreto sicuro ed essi si salvano. In seguito arrivano alcuni soldati greci che, alla vista dell'invincibile Achille a terra morto, e con quell'unica freccia rimastagli infilzata nel tallone, restano sorpresi che qualcuno sia riuscito veramente a ucciderlo.\nTroia \u00e8 caduta come colonia greca del nuovo re di Micene e, il mattino dopo, un'alta pira viene eretta per Achille l\u00e1 dove venne eretta per Ettore, con Ulisse meditabondo che prepara il suo corpo per la cremazione e gli sussurra un'ultima frase:\nMentre il fuoco brucia il cadavere di Achille, si sente ancora una volta la voce di Ulisse:\nProduzione.\nCast.\nIl ruolo di Briseide era stato inizialmente offerto all'attrice di Bollywood Aishwarya Rai, che ha rifiutato perch\u00e9 non si sentiva a suo agio nel girare scene d'amore. Il ruolo alla fine \u00e8 andato a Rose Byrne.\nRiprese.\nLe riprese sono incominciate ufficialmente il 22 aprile 2003 e sono terminate nel dicembre successivo.\nLa citt\u00e0 di Troia \u00e8 stata costruita nell'isola mediterranea di Malta a Fort Ricasoli tra l'aprile e il giugno del 2003, mentre le mura esterne della citt\u00e0 sono state costruite e filmate a Cabo San Lucas, in Messico. Altre scene importanti sono state girate a Mellie\u0127a, una piccola citt\u00e0 a nord di Malta, e sulla piccola isola di Comino. La produzione del film venne interrotta per un periodo dopo che l'uragano Marty colp\u00ec le aree delle riprese.\nBudget.\nII budget del film fu tra i 175 e i 185 milioni di dollari.\nDistribuzione.\nPresentato fuori concorso al 57\u00ba Festival di Cannes, il film \u00e8 uscito negli Stati Uniti il 14 maggio 2004 e in Italia il 21 maggio 2004.\nEdizione home video.\nIl film \u00e8 stato distribuito in DVD dalla Warner Bros. sul mercato italiano a dicembre 2004, disponibile sia in edizione a disco singolo sia a disco doppio. Nel 2007 \u00e8 stata messa in commercio l'edizione in alta definizione in HD DVD. La versione \"Extended Cut\" dura oltre 30 minuti in pi\u00f9 della versione cinematografica.\nAccoglienza.\nIncassi.\nIl film ha avuto un ottimo incasso internazionale: . Negli Stati Uniti ha incassato e in Italia . \u00c8 nella top 150 dei film con maggior incasso.\nCritica.\nIl film, alla sua uscita, ricevette perlopi\u00f9 delle critiche negative, causate principalmente dal fatto che nel film vi sono delle grandi differenze rispetto all'opera originale. Sul sito Rotten Tomatoes ha un indice di gradimento del 54%, con un voto medio di 6/10, basato su 228 critiche professionali, mentre su Metacritic ha ottenuto un punteggio medio di 56 su 100, su 43 recensioni.\nCasi mediatici.\nBrad Pitt anni dopo l'uscita del film ha espresso la sua delusione nei confronti di quest'ultimo affermando: \"Ho dovuto fare Troy perch\u00e9 [...] ho rifiutato un altro film e per questo dovevo girare qualcosa per la casa di produzione. Quindi sono stato scelto per \"Troy\". Non \u00e8 stato doloroso, ma mi sono reso conto che il modo in cui il film veniva raccontato non era come volevo che fosse. Ho commesso i miei errori\".\nDifferenze tra film e mitologia greca.\nAlla sua uscita nelle sale, il film fu pesantemente criticato per le innumerevoli discrepanze con la mitologia greca. Da notare che i fatti narrati nel film e nel testo dell'Iliade si sovrappongono solamente per un breve lasso di tempo (dall'ira di Achille ai funerali di Ettore). Le discrepanze sono quindi in parte legate ai fatti narrati nell'Iliade e in parte relativi alla mitologia greca.\nAssenza di elementi sovrannaturali.\nLa scelta pi\u00f9 evidente dello sceneggiatore David Benioff (che dichiarer\u00e0 che tra stare con Omero o fare il meglio per il film ha preferito la seconda opzione) \u00e8 stata quella di eliminare l'elemento divino o soprannaturale. Gli dei non sono fisicamente presenti nel film, tranne un breve incontro iniziale tra Achille e la madre Teti, la quale non viene peraltro presentata esplicitamente come una divinit\u00e0. Questo aspetto non \u00e8 in s\u00e9 una novit\u00e0, essendo presente anche nella letteratura contemporanea: ad esempio in \"Omero, Iliade\" di Alessandro Baricco.\nLa religione, intesa quale costante antropologica, \u00e8 invece di grande importanza nella mitologia ed epica classica. Nell'\"Iliade\", Achille parla spesso con sua madre Teti e molte decisioni e azioni degli dei influiscono enormemente nella dinamica degli eventi. Alcuni dei, come Apollo e Poseidone, scendono sul campo di battaglia personalmente con spada e armatura, a fianco dei guerrieri umani.\nNel film, invece, oltre a essere annullata qualsiasi influenza sovrannaturale sul corso degli eventi, tutti i riferimenti alle credenze religiose hanno una connotazione fortemente negativa: in particolare, tutte le decisioni prese - da una parte e dall'altra - sulla scorta di profezie e auspici si riveleranno non solo sbagliate, ma anche deleterie per chi le segue. Ad esempio, dopo che i Troiani hanno messo in fuga i Greci al termine del secondo giorno di combattimento, Priamo d\u00e0 retta alle profezie del grande sacerdote di Apollo che lo incita ad assaltare l'accampamento degli assedianti, scelta all'origine di una catena di eventi che condurr\u00e0 alla morte di Patroclo e al conseguente \"risveglio\" del temibile Achille. Ettore, che nel film si dimostra sempre estremamente razionale, aveva invece suggerito al padre un atteggiamento pi\u00f9 prudente proprio per evitare lo scontro con i Mirmidoni e il loro leader.\nAnche dalla parte greca non mancano di questi momenti: ad esempio quando Agamennone invoca Zeus per aiutarli a uscire dallo stallo, una sapiente inquadratura mostra Ulisse con il volto preoccupato, consapevole che non saranno gli dei a risolvere il conflitto. Nella scena successiva, il Re di Itaca concepir\u00e0 la celebre idea del cavallo di legno.\nLa stessa morte di Achille alla fine del film, sebbene mantenga un legame con la mitologia greca, perde il suo carattere sovrannaturale: Achille viene s\u00ec colpito al tallone dalla freccia di Paride, ma quello \u00e8 solo il primo di una serie di colpi ben pi\u00f9 mortali che seguiranno di l\u00ec a poco. Da sottolineare come l'eroe greco, prima di morire, riesce a sfilare i dardi che lo hanno centrato al petto, cosicch\u00e9 la freccia sul tallone rimane l'unica visibile quando cade a terra (come a motivare la mitologia che sar\u00e0 in seguito \"costruita\" su questo evento).\nInteressante notare come queste scelte narrative dell'opera cinematografica si collochino in un contesto storico, quello dell'anno 2004, caratterizzato dalla lotta al terrorismo islamico e dai conflitti a sfondo religioso in Afghanistan: facile leggere nel film una velata critica a chiunque tragga la motivazione alla guerra dal culto per le divinit\u00e0, classiche o moderne."}
{"id": "207465", "revid": "1982", "url": "https://it.wikipedia.org/wiki?curid=207465", "title": "Salelles (Loz\u00e8re)", "text": ""}
{"id": "207467", "revid": "1982", "url": "https://it.wikipedia.org/wiki?curid=207467", "title": "Souche", "text": ""}
{"id": "207469", "revid": "1982", "url": "https://it.wikipedia.org/wiki?curid=207469", "title": "Teil", "text": ""}
{"id": "207470", "revid": "1590006", "url": "https://it.wikipedia.org/wiki?curid=207470", "title": "Vans", "text": "La Van Doren Rubber Company, meglio conosciuta come Vans, \u00e8 una fabbrica di scarpe da skate statunitense fondata il 16 marzo 1966 da Paul Van Doren, Gordon C. Lee, James Van Doren e Serge D'Elia. A partire dal 2012 ha iniziato a produrre anche altri capi d'abbigliamento sempre nel campo dello skateboard.\nStoria.\nNel 1944, Paul Van Doren lasci\u00f2 la scuola a 14 anni. Ebbe passione per i cavalli e segu\u00ec le corse con il nomignolo di \u201cDutch the Clutch\u201d. La madre di Paul, Rena, non si arrese all'idea del figlio che non voleva studiare e insistette per un lavoro a Randy\u2019s, un fabbricante di scarpe. Il lavoro consisteva nel pulire i pavimenti e fare scarpe. Paul divenne negli anni responsabile dell'azienda, Executive Vice President a 34 anni. Randy\u2019s divenne un fabbricante tra i pi\u00f9 grandi degli USA con la guida Van Doren nel Massachusetts. La fabbrica Randy\u2019s di Garden Grove, California perdeva un milione di dollari al mese cos\u00ec Paul e il fratello Jim si trasferirono a Anaheim per seguire da vicino la fabbrica. Dopo soli otto mesi la fabbrica di Gardenvale venne risanata. Dopo tre mesi Paul decise di iniziare a produrre scarpe per conto suo.\nIl 16 marzo 1966, al 704 East Broadway di Anaheim, California, i fratelli Paul Van Doren e James Van Doren, Gordon C Lee, e Serge D'Elia aprirono il primo negozio Vans come The Van Doren Rubber Company. Fabbricarono scarpe vendute direttamente al pubblico. Il primo giorno, 12 clienti comprarono Vans, ora note come \"Authentic\". Fabbricarono tre tipi di scarpe, tra 2,49 e 4,99 US$.\nIl logo originale Vans skateboard fu creato a Costa Mesa, California negli anni '70 da Mark Van Doren a 13 anni, il figlio di James Van Doren.\nNel 1980 perse credito quando inizi\u00f2 a fabbricare scarpe da baseball e football americano, fino ad arrivare alla bancarotta nel 1984. Nel 1988 Paul Van Doren e Gordon C Lee vendettero la Vans alle banche McCown De Leeuw &amp; Co. per 74,4 milioni di US$.\nNel 2004 la compagnia \u00e8 stata acquistata dalla Vf Corporation, produttrice dei jeans \"Lee\" per 396 milioni US$.\nSponsor.\nVans sponsorizza il Warped Tour, un festival di musica Punk rock e sport estremi dal 1995. Nel 2008 \u00e8 stata creata un'edizione speciale di \"slip-on\" dedicate al chitarrista dei Ramones Johnny Ramone.\nNel 2014 la Vans ha collaborato con il collettivo hip-hop Odd Future con delle scarpe chiamate \"Vans x Odd Future\".\nTra i vari modelli prodotti da Vans ne esistono alcuni che raffigurano la band heavy metal Iron Maiden e la band Punk Rock Sex Pistols, ed altri dedicati alla rock band Mot\u00f6rhead. Un modello di \"slip on\" \u00e8 stato ideato da Corey Taylor, cantante degli Slipknot."}
{"id": "207473", "revid": "110157", "url": "https://it.wikipedia.org/wiki?curid=207473", "title": "Campionato europeo di pallavolo femminile 2005", "text": "Il campionato europeo di pallavolo femminile 2005 si \u00e8 svolto dal 17 al 25 settembre 2005 a Pola e Zagabria, in Croazia: al torneo hanno partecipato dodici squadre nazionali europee e la vittoria finale \u00e8 andata per la seconda volta consecutiva alla .\nQualificazioni.\nAl torneo hanno partecipato: la nazionale del paese organizzatore, le prime quattro nazionali classificate al campionato europeo 2003 e sette nazionali qualificate tramite il torneo di qualificazione.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nPodio.\nCampione.\nPolonia(Secondo titolo)\nSecondo posto.\nItalia\nTerzo posto.\nRussia"}
{"id": "207479", "revid": "287204", "url": "https://it.wikipedia.org/wiki?curid=207479", "title": "Lancia Epsilon", "text": "La Lancia Epsilon, anche nota come Lancia 20/30 HP Passo Lungo o Lancia Tipo 58, \u00e8 un'autovettura prodotta dalla casa automobilistica Lancia tra il 1912 e il 1913.\nStoria.\nProdotta dalla Lancia nel biennio 1912-1913 in pi\u00f9 di 350 esemplari, la \"Tipo 58 - Epsilon\" \u00e8 del tutto simile alla \"Delta\", anzi ne rappresentava sostanzialmente la versione a passo allungato, indispensabile per ospitare carrozzerie di dimensioni maggiori. Per un certo periodo venne affiancata nella produzione dalla Lancia Eta che ne prender\u00e0 il posto definitivamente nel 1913."}
{"id": "207487", "revid": "767487", "url": "https://it.wikipedia.org/wiki?curid=207487", "title": "Copto (Egitto)", "text": "Copto (o anticamente, in lingua egizia, \"Gbtw\", pronunciato convenzionalmente \"Ghebtu\") \u00e8 una citt\u00e0 dell'antico Egitto, che sorgeva nel luogo dove si trova oggi Qift. Copto fu capitale del quinto nomo dell'Alto Egitto. Durante le prime fasi della cristianizzazione dell'Egitto la citt\u00e0 ospit\u00f2 numerosi monasteri.\nDella citt\u00e0 sono rimaste le rovine del tempio del dio Min, di cui era il principale luogo di culto, eretto durante il Medio Regno e importanti resti di epoca tolemaica. Vi sono stati ritrovati, in particolare, i documenti noti con il nome di \"Decreti di Copto\".\nGalleria d'immagini.\nReperti archeologici di Copto"}
{"id": "207488", "revid": "1543377", "url": "https://it.wikipedia.org/wiki?curid=207488", "title": "Teoria dell'intersezione", "text": "In matematica, e pi\u00f9 in particolare in geometria, con il termine teoria dell'intersezione, o anche con teoria dell'intersezione geometrica, si intende lo studio delle intersezioni fra variet\u00e0 algebriche. Essa si pu\u00f2 considerare una parte della geometria enumerativa, parte della geometria algebrica che si occupa di contare oggetti geometrici di tipo ben definito e soggetti a restrizioni esprimibili con equazioni che rendono finito il numero degli oggetti stessi. La teoria dell'intersezione ha quindi forti collegamenti anche con la odierna combinatorica enumerativa.\nGi\u00e0 nel XVIII secolo Eulero ed \u00c9tienne B\u00e9zout hanno studiato il caso delle curve piane ottenendo come risultato principale il fatto che due curve piane di grado\u00a0m e n che non contengano una componente comune si intersecano sempre in \"m\"\u00b7\"n\" punti.\nPer rendere precisa questa affermazione, bisogna operare con i numeri complessi e introdurre i punti all'infinito, estendere cio\u00e8 il piano affine ordinario al piano proiettivo, e contare ogni punto d'intersezione con la relativa molteplicit\u00e0.\nNel XIX secolo l'argomento ha conosciuto un forte sviluppo per opera di geometri come Hermann Schubert e Hyeronimus Zeuthen. Il loro interesse principale era la geometria enumerativa, che \u00e8 quel ramo della geometria algebrica in cui si contano oggetti geometrici di un certo tipo, soggetti a restrizioni che rendono finito il numero delle soluzioni. \nAll'inizio del XX secolo si \u00e8 preso in considerazione lo studio delle sottovariet\u00e0 di dimensione 1, entit\u00e0 che generalizzano i punti di una curva e le curve di una superficie.\nFrancesco Severi, Beniamino Segre e John Todd in seguito hanno avviato lo studio delle sottovariet\u00e0 di codimensione maggiore cominciando dai punti di una superficie, oggetti per i quali si riscontrano situazioni particolari di interesse enumerativo.\nNegli anni 1930 Andr\u00e8 Weil, Oscar Zariski e altri hanno avviato un rinnovamento della geometria algebrica e hanno poste basi pi\u00f9 rigorose alla teoria dell'intersezione. Un nuovo impulso \u00e8 stato dato intorno alla met\u00e0 del secolo da Alexander Grothendieck con l'adozione di potenti mezzi omologici e con l'introduzione dell'idea di motivo (matematica).\nNegli anni 1970 W. Fulton e R. Mac Pherson hanno fondato la teoria dell'intersezione su variet\u00e0 arbitrarie che consente una descrizione soddisfacente delle intersezioni. Successivamente Stuckrad e Vogel, indipendentemente, hanno sviluppato un efficiente metodo algoritmico aprendo la possibilit\u00e0 di servirsi di sistemi di algebra computazionale.\nVanno poi segnalati gli sviluppi stupefacenti conseguenti alla scoperta, a met\u00e0 degli anni 1980 di notevoli fatti enumerativi nello studio della teoria delle stringhe, in particolare ad opera di Edward Witten. \nAltri collegamenti notevoli si hanno con la K-teoria iniziati ancora da Grothendieck e approfonditi da Bloch, Daniel Quillen e altri."}
{"id": "207491", "revid": "1305772", "url": "https://it.wikipedia.org/wiki?curid=207491", "title": "Radio Ga Ga", "text": "Radio Ga Ga \u00e8 una canzone del gruppo musicale britannico Queen, primo singolo estratto dall'album \"The Works\" nel 1984.\nIl singolo si rivel\u00f2 un successo mondiale per la band, raggiungendo il primo posto in classifica in 19 paesi diversi.\nStoria.\nScritta da Roger Taylor ed ispirata ad alcune parole pronunciate dal figlio dell'autore, \u00e8 una canzone sul periodo d'oro della radio e sulla nostalgia per tale mezzo di comunicazione, che un tempo veniva considerato un componente della famiglia a tutti gli effetti ed era l'unico modo per venire a sapere ci\u00f2 che accadeva. Il testo fa riferimento anche al potere mediatico esercitato dal canale di video musicali MTV, il cui avvento ha tolto alla radio il ruolo di metodo principale per promuovere nuova musica. Per ironia della sorte, gli stessi Queen hanno pesantemente contribuito a ridefinire il concetto di videoclip con i loro brani, a partire da \"Bohemian Rhapsody\" nel 1975. Il video stesso di \"Radio Ga Ga\" verr\u00e0 candidato per la miglior direzione artistica durante la prima edizione degli MTV Video Music Awards. La canzone, della durata di quasi 6 minuti, raggiunse la posizione numero due nella hit-parade inglese.\nQuesto brano riport\u00f2 la band ai vertici del successo dopo il flop causato dal disco \"Hot Space\", giudicato troppo diverso dagli altri, e fu il primo singolo dei Queen ad andare in testa alle classifiche in Italia. La conseguenza sar\u00e0 la successiva partecipazione come ospiti in febbraio al Festival di Sanremo 1984, proprio con \"Radio Ga Ga\", e i due concerti (diventati poi le uniche due esibizioni di Freddie Mercury in Italia) a Milano nel settembre dello stesso anno, per il \"The Works Tour\" europeo.\nNei concerti, \"Radio Ga Ga\" divent\u00f2 uno dei pezzi preferiti dal pubblico, che in genere partecipava attivamente all'esecuzione battendo le mani secondo la sequenza di applausi suggerita dal ritmo del ritornello.\nVideo musicale.\nIl videoclip utilizza degli spezzoni presi dal film di fantascienza dell'espressionismo tedesco \"Metropolis\" (1927) del regista Fritz Lang; per questo motivo viene spesso indicata, erroneamente, la presenza del brano nella colonna sonora della discussa versione del film pubblicata nel 1984 da Giorgio Moroder con una colonna sonora rock. In realt\u00e0 il brano in questione non \u00e8 \"Radio Ga Ga\" ma \"Love Kills\", interpretato dal solo Mercury e scritto dall'artista britannico insieme a Moroder stesso. Il video mostra la band che attraversa la citt\u00e0 distopica di Metropolis al bordo di una macchina volante e successivamente mentre canta il brano davanti alla folla della classe operaia cittadina, che esegue il famoso battimani che sar\u00e0 poi ripreso durante i concerti del gruppo. In una sequenza centrale il video mostra alcuni filmati provenienti dai primi videoclip dei Queen.\nVersione estesa.\nEsiste una versione estesa pubblicata solo come singolo dalla durata di 6 minuti e 53 secondi. Nel 1992 \u00e8 stata pubblicata sulla raccolta \"The 12\" Collection\"."}
{"id": "207492", "revid": "1305887", "url": "https://it.wikipedia.org/wiki?curid=207492", "title": "Lima\u00e7on", "text": "In geometria, il lima\u00e7on (chiamato anche \"lima\u00e7on di Pascal\", \"limaccia di Pascal\", o \"chiocciola di Pascal\"), \u00e8 una curva algebrica piana, dalla forma simile a quella di un cuore; nella sua versione pi\u00f9 caratteristica, la curva presenta un anello che le conferisce una forma simile a quella del guscio di una chiocciola, da cui deriva il nome (dal francese \"lima\u00e7on\" e dal latino \"limax\", che significano \"chiocciola\").\nFu studiata originariamente da Albrecht D\u00fcrer nel suo lavoro del 1525 \"Underweysung der Messung\" (\"Istruzione sulla misurazione\"), dove sono descritti procedimenti metodi geometrici specifici per ottenere queste curve. Venne successivamente riscoperta da \u00c9tienne Pascal (padre di Blaise Pascal).\nEquazione della curva.\nL'equazione del lima\u00e7on in coordinate polari formula_1 \u00e8:\ndove formula_3 e formula_4 sono due parametri reali positivi. \u00c8 possibile utilizzare anche l'equazione formula_5, che produce la medesima curva ruotata di un angolo retto. In coordinate cartesiane l'equazione della curva \u00e8: \nmentre in coordinate parametriche diventa:\nPropriet\u00e0.\nIl lima\u00e7on \u00e8 un caso particolare di epitrocoide, la curva generata da un punto fisso di un cerchio che ruota senza strisciare all'esterno di un altro cerchio di uguale raggio. Variando la posizione del punto fisso si ottengono diverse configurazioni della curva.\nSul piano complesso, il lima\u00e7on \u00e8 il luogo dei punti formula_8 che soddisfano l'equazione\nEseguendo una traslazione orizzontale di formula_10, si ottiene una equazione che evidenzia le propriet\u00e0 di trocoide della curva:\nTipi di lima\u00e7on.\nLe caratteristiche della curva dipendono dai valori dei due parametri formula_3 e formula_4; si possono presentare i seguenti casi:\nArea racchiusa.\nLa superficie racchiusa dalla curva ha un'area di"}
{"id": "207493", "revid": "219355", "url": "https://it.wikipedia.org/wiki?curid=207493", "title": "Trasformazione isobara", "text": ""}
{"id": "207494", "revid": "287204", "url": "https://it.wikipedia.org/wiki?curid=207494", "title": "Analisi armonica", "text": "Lanalisi armonica \u00e8 la branca dell'analisi matematica che studia la rappresentazione delle funzioni o dei segnali come sovrapposizione di onde o fondamentali. Tali onde fondamentali sono chiamate \"armoniche\", da cui il nome \"analisi armonica\". Essa dunque indaga e generalizza la nozione di serie di Fourier e trasformata di Fourier. Nei precedenti due secoli \u00e8 diventato un tema molto vasto con applicazioni in diverse aree come elaborazione numerica dei segnali, meccanica quantistica e neuroscienze.\nLa classica trasformata di Fourier su formula_1 \u00e8 ancora oggetto di ricerca, in particolare la trasformazione di Fourier di oggetti pi\u00f9 generali come le distribuzioni temperate. Ad esempio, se si impongono alcuni requisiti a una distribuzione formula_2, si pu\u00f2 cercare di tradurre questi requisiti in termini della trasformata di Fourier di formula_2. Il teorema di Paley-Wiener \u00e8 un esempio di questo. Il teorema di Paley-Wiener implica immediatamente che se formula_2 \u00e8 una distribuzione non nulla di supporto compatto (questa definizione include le funzioni di supporto compatto), allora la sua trasformata di Fourier non ha mai supporto compatto. Questa \u00e8 una forma molto elementare di principio di indeterminazione nell'ambito dell'analisi armonica.\nLe serie di Fourier possono essere agevolmente studiate nel contesto degli spazi di Hilbert, che offre un collegamento fra analisi armonica e analisi funzionale.\nAnalisi armonica astratta.\nUna delle branche pi\u00f9 moderne dell'analisi armonica, avente le sue radici nella met\u00e0 del XX secolo, \u00e8 l'analisi matematica sui gruppi topologici. La motivazione centrale \u00e8 il fatto che le varie trasformate di Fourier possono essere generalizzate a una trasformata di funzioni definite su gruppi localmente compatti.\nLa teoria per i gruppi abeliani localmente compatti \u00e8 detta dualit\u00e0 di Pontryagin.\nL'analisi armonica studia le propriet\u00e0 di questa dualit\u00e0 e della trasformata di Fourier; e i tentativi di estendere queste caratteristiche in ambiti differenti, ad esempio al caso dei gruppi di Lie non abeliani.\nNel caso di generici gruppi non abeliani localmente compatti l'analisi armonica \u00e8 strettamente legata alla teoria delle rappresentazioni dei gruppi unitari. Nel caso dei gruppi compatti, il teorema di Peter-Weyl spiega come si possano ottenere armoniche scegliendo una rappresentazione irriducibile fra diverse classi di rappresentazioni. Questa scelta di armoniche gode di alcune delle utili propriet\u00e0 della trasformata di Fourier classica, come trasformare le convoluzioni in prodotti puntuali, oppure mostrare una certa comprensione della struttura di gruppo sottostante.\nSe il gruppo non \u00e8 n\u00e9 abeliano n\u00e9 compatto, non \u00e8 nota nessuna teoria soddisfacente. Per \"soddisfacente\" si intende \"almeno\" l'equivalente del teorema di Plancherel. Comunque sono stati analizzati molti casi particolari, ad esempio SL\"n\". In questo caso, si ha che le rappresentazioni in infinite dimensioni giocano un ruolo cruciale."}
{"id": "207495", "revid": "290948", "url": "https://it.wikipedia.org/wiki?curid=207495", "title": "Trasformazione isocora", "text": ""}
{"id": "207496", "revid": "466539", "url": "https://it.wikipedia.org/wiki?curid=207496", "title": "Isoterma (termodinamica)", "text": "In termodinamica una trasformazione isotermica (o semplicemente isoterma) \u00e8 una trasformazione termodinamica a temperatura costante, ossia una variazione dello stato di un sistema fisico durante la quale la temperatura del sistema non varia nel tempo. Un valore costante della temperatura pu\u00f2 essere mantenuto mediante apparecchi chiamati termostati.\nRiferita ad un gas perfetto \u00e8 descritta dalla legge di Boyle che, in un diagramma \"pressione-volume\" (o piano di Clapeyron), \u00e8 rappresentata da un ramo di iperbole equilatera.\nIsoterma di un gas perfetto.\nCalcolo del calore e del lavoro scambiato.\nPer trasformazioni isoterme di gas vale la legge di Boyle-Mariotte, secondo cui pressione e volume sono inversamente proporzionali; pertanto a temperatura costante il prodotto formula_1 \u00e8 uguale ad una costante che, per i gas perfetti coincide con il prodotto formula_2.\nLa legge di Boyle viene formulata matematicamente attraverso la relazione:\nIn un \"diagramma pressione-volume\" (ovvero nel piano di Clapeyron), \u00e8 rappresentata da un'iperbole equilatera.\nSi consideri ora una trasformazione isoterma finita reversibile di un gas perfetto tra due stati A e B a temperatura costante. Essendo l'energia interna una funzione di stato dipendente solo dalla temperatura si avr\u00e0 formula_4. Quindi il lavoro compiuto da un gas perfetto durante un'espansione isoterma reversibile si calcola agevolmente dal primo principio della termodinamica:\nPer il primo principio della termodinamica, il calore da fornire al gas per mantenerne la temperatura costante \u00e8 proprio pari al lavoro, in quanto la variazione di energia interna, dipendendo solo dalla temperatura, \u00e8 pari a 0. In simboli:\nma essendo formula_7\nCalcolo dell'entropia.\nDalla definizione di entropia:\nnel caso di una trasformazione isoterma di un gas perfetto si ottiene:\nda cui si vede che l'entropia di un'isoterma aumenta per un'espansione.\nRappresentazione di una trasformazione isoterma.\nSi indica con il nome isoterma (o pi\u00f9 completamente con il termine curva isoterma), in un grafico in cui \u00e8 rappresentata una trasformazione termica o pi\u00f9 trasformazioni termiche in successione, la parte del grafico che rappresenta una trasformazione isotermica, cio\u00e8 una trasformazione che avviene a temperatura costante."}
{"id": "207498", "revid": "31886", "url": "https://it.wikipedia.org/wiki?curid=207498", "title": "05-XX", "text": "05-XX \u00e8 la sigla della categoria dello schema di classificazione MSC dedicata alla combinatoria.\nLa pagina attuale presenta la struttura ad albero delle sue sottosezioni secondarie e terziarie.\nVoci correlate.\n "}
{"id": "207502", "revid": "287204", "url": "https://it.wikipedia.org/wiki?curid=207502", "title": "Limacon", "text": ""}
{"id": "207503", "revid": "7077", "url": "https://it.wikipedia.org/wiki?curid=207503", "title": "D12", "text": ""}
{"id": "207505", "revid": "123458217", "url": "https://it.wikipedia.org/wiki?curid=207505", "title": "M\u00faspellsheimr", "text": "M\u00faspellheimr (\"terra delle fiamme\"), chiamata anche M\u00faspell, \u00e8 il regno del fuoco nella mitologia norrena. \u00c8 la dimora dei Giganti del fuoco (chiamati anche \"figli di Muspell\") e del loro capo, Surtur. \u00c8 costituito da puro fuoco, in opposizione alla terra del nord, Niflheimr, che \u00e8 ghiaccio. I due regni si incontrarono e crearono l'acqua dalla fusione del ghiaccio nel Ginnungagap.\nCos\u00ec se ne parla nella V\u01eblusp\u00e1, il primo poema dell'Edda poetica:\nNel Gylfaginning, la prima parte dell'Edda in prosa dello storico islandese Snorri Sturluson, invece viene citato a pi\u00f9 riprese:\nIl mito norreno sulla nascita delle stelle si riferisce a M\u00faspellheimr come luogo di provenienza di quei fuochi, come riporta il testo:\nM\u00faspellheimr viene citato anche in riferimento al mito del sole:\nM\u00faspellheimr \u00e8 anche il luogo dove \u00e8 custodita Naglfar, la nave fatta di unghie, che durante il Ragnar\u01ebk trasporter\u00e0 i nemici degli d\u00e8i:\nNella cultura di massa.\nNel videogioco God of War \u00e8 possibile visitare il regno di Muspelheim. Qui potranno essere svolte delle missioni secodarie, quali affrontare dei livelli per raggiungere il picco della montagna e affrontare una delle valchirie. Sar\u00e0 nuovamente esplorabile nel sequel God of War:Ragnarok."}
{"id": "207508", "revid": "1504506", "url": "https://it.wikipedia.org/wiki?curid=207508", "title": "Nj\u00f6r\u00f0r", "text": "Nj\u00f6r\u00f0r (in norreno Nj\u01ebr\u00f0r, a volte anche\nNjord o Njordr) \u00e8 un dio della mitologia norrena.\nDio del mare, del vento, delle perturbazioni, della fecondit\u00e0 e della ricchezza, elargitore di fortune e sfortune ai marinai e ai pescatori.\nGenealogia e mitologia.\nAppartenente alla stirpe dei Vanir, fu ricevuto come ostaggio in quella degli \u00c6sir per siglare la pace tra le due fazioni dopo la conclusione del conflitto che le divideva. \nNella stanza 39 del \"Vaf\u00fer\u00fa\u00f0nism\u00e1l\" \u00e8 menzionato fra i pochi che sopravviveranno al Ragnar\u01ebk.\nNj\u01ebr\u00f0r \u00e8 il padre di Freyr e Freyja, che ebbe unendosi a sua sorella, il cui nome non ci \u00e8 stato trasmesso (l'identificazione con Nerthus citato da Tacito \u00e8 una ipotesi tarda). Questa unione incestuosa era pratica comune presso i Vanir, ma Nj\u01ebr\u00f0r dovette rinunciarvi, dato che tra gli \u00c6sir non era accettata.\nNj\u01ebr\u00f0r divenne quindi lo sposo della gigantessa Ska\u00f0i. Il dio Loki aveva causato la morte del padre di quest'ultima, il gigante \u00dejazi, e la figlia, decisa a vendicarlo, aveva accettato, tra le condizioni per una conciliazione, di poter sposare uno degli d\u00e8i. Avrebbe dovuto sceglierlo potendo vederne unicamente i piedi. Scelse quindi quello che li aveva pi\u00f9 belli, pensando si trattasse di Baldr, invece era Nj\u01ebr\u00f0r. Il matrimonio tra Nj\u01ebr\u00f0r e Ska\u00f0i fu molto problematico: lui voleva risiedere nella sua dimora a N\u00f3at\u00fan, sul mare, lei nella sua a \u00derymheimr, tra le montagne a cacciare con il suo arco meravigliose prede. Si accordarono per trascorrere nove notti alternate tra l'una e l'altra, ma Nj\u01ebr\u00f0r continuava a lamentarsi degli ululati dei lupi, mentre Ska\u00f0i delle strida dei gabbiani. Alla fine Ska\u00f0i abbandon\u00f2 Nj\u01ebr\u00f0r tornando sulle montagne. Questo episodio \u00e8 pressoch\u00e9 identico a quello contenuto nella vicenda di Hadingus.\nCulto.\nIl culto di Nj\u01ebr\u00f0r, che si suppone sia molto antico, \u00e8 attestato da una gran quantit\u00e0 di toponimi. Il pi\u00f9 notevole \u00e8 l'antico nome dell'isola norvegese di Tysnes\u00f8y: Njar\u00f0arl\u00f6g. Probabilmente l'intera isola gli era consacrata. Nj\u00f6r\u00f0r veniva inoltre invocato nei giuramenti, insieme a Odino e Freyr.\nRelazioni con Nerthus.\nNj\u01ebr\u00f0r \u00e8 quasi sicuramente da mettere in relazione con Nerthus, la divinit\u00e0 germanica del suolo il cui rito, che comprende una processione, \u00e8 descritto nei dettagli da Tacito. Nonostante la comune etimologia dei nomi i rapporti tra le due figure sono per\u00f2 di difficile soluzione, essendo Nj\u01ebr\u00f0r divinit\u00e0 maschile e Nerthus femminile. C'\u00e8 chi ha supposto che anticamente anche Nj\u01ebr\u00f0r fosse una divinit\u00e0 femminile, divenuta maschile in seguito (inversione di sesso che coinvolgerebbe anche la consorte Ska\u00f0i, da maschio a femmina), ma i motivi di questa mutazione rimangono oscuri e inspiegabili. C'\u00e8 chi ha proposto invece che Nj\u01ebr\u00f0r e Nerthus fossero divinit\u00e0 androgine, e che solo in seguito il primo divenne in tutto e per tutto una divinit\u00e0 maschile. Si pu\u00f2 infine immaginare che Nj\u01ebr\u00f0r e Nerthus formassero una originaria coppia divina maschio-femmina, al pari degli stessi figli di Nj\u01ebr\u00f0r, Freyr e Freyja. Stretti sono difatti i legami anche tra Nerthus e Freyr, entrambi divinit\u00e0 della terra e della fecondit\u00e0 e celebrate con una processione.\nNj\u01ebr\u00f0r era imprevedibile e bizzoso nel dispensare i suoi favori e quindi poteva in un battibaleno vanificare il lungo lavoro di pescatori; ma al \"signore delle navi\" spettava il compito, altrettanto gravoso, di accompagnare per l'ultimo tragitto, l'imbarcazione bara.\nSnorri, nella \"Saga degli Ynglingar\", applicando il metodo evemeristico, dice che Nj\u01ebr\u00f0r sal\u00ec al trono di Svezia successivamente alla morte di Odino; quando anche Nj\u01ebr\u00f0r mor\u00ec, il suo successore fu il figlio Freyr. Prima di morire Nj\u01ebr\u00f0r si segn\u00f2 il petto con la lancia, un rito di consacrazione tipicamente odinico, eseguito nella speranza di poter raggiungere nell'aldil\u00e0 la divinit\u00e0 suprema.\nNella cultura moderna.\nNj\u01ebr\u00f0r viene riproposto nel videogioco Age of Mythology come divinit\u00e0 selezionabile dalla popolazione nordica nel passaggio all'et\u00e0 eroica. Tra i vari bonus egli concede di evocare mostri come il Kraken ed i Giganti della montagna, permette, inoltre, di utilizzare il potere divino \"Alberi animati\" che trasforma una foresta in potenti piante a te alleate.\nCompare in Magnus Chase e gli dei di Asgard: La nave degli scomparsi."}
{"id": "207512", "revid": "1181", "url": "https://it.wikipedia.org/wiki?curid=207512", "title": "Derivate Direzionali", "text": ""}
{"id": "207521", "revid": "1060", "url": "https://it.wikipedia.org/wiki?curid=207521", "title": "Bispo Macedo", "text": ""}
{"id": "207522", "revid": "481349", "url": "https://it.wikipedia.org/wiki?curid=207522", "title": "Ren\u00e9 Goscinny", "text": "Numerose le pubblicazioni a cui ha partecipato e le serie da lui portate al successo: tra queste \"Lucky Luke\" e, in sodalizio con il disegnatore Albert Uderzo, \"Asterix\". \u00c8 anche autore dei racconti per bambini della serie \"Le petit Nicolas\".\nBiografia.\nPrimi anni.\nRen\u00e9 Goscinny nasce a Parigi da una coppia di emigranti polacchi di religione ebraica: il padre \u00e8 Stanis\u0142aw Simcha Go\u015bcinny, un ingegnere chimico di Varsavia, la madre \u00e8 Anna Bere\u015bniak, originaria di Chodork\u00f3w, un villaggio nei pressi di \u017bytomierz (oggi \u017dytomyr, in Ucraina). \u00c8 il secondogenito, preceduto dal fratello Claude di sei anni pi\u00f9 grande. Quando aveva solo due anni, il padre trova un posto da ingegnere chimico a Buenos Aires e si trasferisce con l'intera famiglia. I Goscinny non rompono i legami con la Francia, tornando in patria appena possono e facendo studiare i figli nelle scuole in lingua francese. \u00c8 in Sud America che il piccolo Ren\u00e9 scopre la letteratura a fumetti.\nCon lo scoppio della Seconda Guerra Mondiale, una parte della sua famiglia rimasta in Europa, conoscer\u00e0 la tragedia dell'Olocausto, con la morte di undici di loro nei lager di Auschwitz e Pithiviers.\nNel frattempo Goscinny trascorre un'infanzia felice, ma nel 1943, poco dopo il conseguimento del diploma, suo padre muore per un'emorragia cerebrale. Sfumato il progetto di entrare ad una scuola di Belle Arti - all'inizio della guerra realizzava caricature dei dittatori europei - \u00e8 costretto a cercare lavoro.\nInizia a svolgere l'attivit\u00e0 di aiuto contabile in una ditta di pneumatici, lavoro che trover\u00e0 ingrato, per poi divenire apprendista disegnatore in una agenzia pubblicitaria.\nNel 1945, con la madre al seguito, si trasferisce a New York presso suo zio Boris. Per evitare il servizio militare sotto l'esercito statunitense, nel 1946 torna in patria per arruolarsi nell'esercito francese, venendo inquadrato nel 141\u00ba battaglione di fanteria alpina. Viene nominato disegnatore ufficiale del reggimento, lavorando a illustrazioni e poster per l'esercito.\nPrimi lavori.\nTerminato il servizio militare per Ren\u00e9 iniziano sette anni difficili. Conosce e condivide magri pasti con Wili Elder, Jack Davis e Harvey Kurtzman, che saranno i futuri padri della rivista demenziale \"Mad\", ma a quell'epoca lui e i suoi amici si barcamenano in attesa di vere opportunit\u00e0. Ren\u00e9 prova a lasciare il lavoro precario con ben poca fortuna. Le sue lettere di assunzione ricevono innumerevoli rifiuti e, quando finalmente riesce a farsi assumere come illustratore per l'infanzia, il suo editore fallisce.\nGoscinny ha spesso ripetuto che l'ambizione della sua vita era diventare umorista, far ridere la gente, ma dal principio non sapeva ancora bene come. Negli Stati Uniti d'America non poteva certo fare l'attore o lo scrittore, visto che quasi non conosceva la lingua; due disegnatori europei emigrati negli USA, Gillain e Morris, gli offrono una possibilit\u00e0 indicandogli il settore dei fumetti. Goscinny sar\u00e0 costretto a fare da solo i disegni delle sue prime storie. Non essendo molto dotato tecnicamente spesso deve sopperirvi attraverso la sceneggiatura. Ad esempio ha problemi a disegnare le auto e per evitare di farlo quando i suoi personaggi hanno fretta si mettono a correre.\nNel 1951 gli stessi Gillain e Morris lo presentano a Georges Troisfontaines, direttore di una agenzia stampa in Belgio. Nell'ambiente \u00e8 una semplice formula di cortesia, ma al neofumettista baster\u00e0 per imbarcarsi nell'avventura e presentarsi un mese dopo con diciannove tavole di \"Dick Dicks\", la sua prima serie. Il direttore rimane colpito dal risultato e si impegner\u00e0, con scarso successo, per venderla come striscia quotidiana ai giornali del paese.\nL'incontro con Uderzo.\nIl disegnatore Albert Uderzo lavora gi\u00e0 da alcuni anni in Francia per \"France Dimanche\", facendo reportage a disegni. In quel periodo il redattore di un'agenzia sentiva vagamente una notizia, ne inventava i dettagli e passava il tutto al disegnatore perch\u00e9 realizzasse una bella tavola drammatica. Anche se si trattava di un lavoro ben pagato, era sempre un lavoro di ripiego. Ma un giorno si presenta un certo Yvan Ch\u00e9ron, proprietario di una agenzia di stampa belga, che propone ad Albert di disegnare altro: i fumetti. Il Belgio di quegli anni \u00e8 l'El Dorado della \"strip\" e Uderzo accetta l'invito a Bruxelles.\nL\u00ec il proprietario dell'agenzia e il suo amico Georges Troisfontaines hanno fondato due agenzie indipendenti, la \"World Press\" e la \"International Press\", due agenzie che per\u00f2 condividevano la stessa sede e gli stessi autori. Nel dicembre del 1951 Uderzo sta finendo in tutta fretta \"Belloy, le chevalier sans armure\". Per recuperare un po' del tempo perduto, World Press utilizza come corriere tra le due agenzie un giovane francese di ritorno dagli Stati Uniti d'America ed ancora senza contratto: Goscinny. \u00c8 cos\u00ec che Ren\u00e9 e Albert si incontreranno per la prima volta.\n\"Lucky Luke\".\nPer Goscinny il 1950 rimane un anno difficile, da precario, ma deve resistere finch\u00e9 il suo \"Dick Dicks\" non sar\u00e0 pubblicato. Nel frattempo scrive le prime sceneggiature per la serie \"Lucky Luke\". Morris, al secolo Maurice de B\u00e9v\u00e8re, rimane colpito dalla professionalit\u00e0 e genialit\u00e0 di Ren\u00e9. Grazie alle sue idee la serie si trasforma: il fumetto di Lucky Luke si trasforma in una caricatura del genere western, Lucky Luke sar\u00e0 s\u00ec un cowboy silenzioso, ma avr\u00e0 un cavallo parlante e non far\u00e0 mai ricorso alla violenza. La censura ebbe sicuramente un suo peso nella scelta compiuta dall'autore di escludere avvenimenti e scene classiche dello scontro tra il bene e il male: infatti la censura era gi\u00e0 riuscita a bandire tali prerogative da personaggi di successo come Tarzan e Superman. Rinunciare a duelli all'ultimo sangue, morti e ferimenti diventava soprattutto una sfida di inventiva: eliminare il cattivo di turno con una simpatica trovata, sempre nuova.\nLa coppia Goscinny-Uderzo.\nNonostante il suo importante ruolo nella serie, Ren\u00e9 Goscinny deve rimanere ancora nell'ombra; potr\u00e0 apporvi solo le sue iniziali R.G. Inizier\u00e0 a firmare le storie per esteso solo perch\u00e9 \"Georges Remy\", alias Herg\u00e9, teme possibili confusioni. Dick Dicks trova un acquirente, la \"Wallonie\", e l'autore si trasferisce nell'ufficio parigino della World Press. Ritrova Albert Uderzo e stringe amicizia col suo nuovo vicino di scrivania. Uderzo lavorava principalmente per serie realiste, alla maniera dei cartoonist statunitensi, ma la sua vera passione rimane la comicit\u00e0: ogni foglio da lui composto viene sistematicamente riempito di caricature. Troisfontaines affida allora all'inedita coppia un compito inatteso: la rubrica del galateo, sul femminile \"Bonnes Soir\u00e9es\". Goscinny e Uderzo per scriverne i testi si rifanno ad un manualetto belga, pieno di regole comicamente desuete. Tra una risata e l'altra i due imparano a lavorare insieme. I due provano il lavoro in coppia: nasce cos\u00ec Jehan Pistolet, \"corsaire prodigieux\", testi di Goscinny e disegni di Albert Uderzo.\nNel 1952 World Press sogna un grande lancio negli Stati Uniti ed il duo risponde con una nuova serie: Oumpah-Pah \"le peau-rouge\". Un indiano moderno con lavatrici e televisori sotto il teepee. I due ricordano quegli anni come un lavoro ininterrotto: Jehan Pistolet, Benjamin et Benjamine, Luc Junior, collaborazioni, racconti, e cos\u00ec via. Nel 1955 inizia una serie unica nel suo genere, per la quale Ren\u00e9 Goscinny prova una tenerezza particolare. Prima come fumetto, e poi come testo illustrato, immagina con Semp\u00e9 il racconto in prima persona della vita di un bambino, Le petit Nicolas. Non il solito Pierino, ma un bambino normale: goloso, chiacchierone, che ama giocare e divertirsi. I bambini si ritrovano in Nicolas, nella sua psicologia, mentre gli adulti assaporano l'ironia e ricordano la loro infanzia.\nL'agenzia Edipresse.\nNel 1956 Ren\u00e9 viene licenziato da un giorno all'altro da Troisfontaines, convinto che l'umorista sia diventato un agitatore sindacale. Albert, che lavorava in esclusiva, rimane con un pugno di mosche in mano. Fortunatamente la redazione di World Press decide di mettersi in proprio. Nasce \"Edipresse\", agenzia di stampa e pubblicit\u00e0. Jean H\u00e9brard fornisce i capitali e la sede, Goscinny, Uderzo e Charlier contribuiscono \"en nature\", cio\u00e8 con il loro lavoro.\nTutto ruota attorno alla pubblicit\u00e0. La commessa principale \u00e8 \"Pistolin\" il giornale pubblicitario della \"Chocolat Pupier\". A questa si sommano in seguito le storie pubblicitarie per la \"Chambre syndicale de la Margarine\", \"P\u00e9trole Hahn\" con la sua \"famille Cockalane\", la \"Chambre syndicale de la Haute Couture\" e altri lavori. Edipresse accetta ogni lavoro, Goscinny e Uderzo fanno addirittura delle storie realiste. Nel frattempo Goscinny moltiplica le collaborazioni: Franquin, Tibet, De Moor, Mar\u00e9chal, Macherot, Dino Attanasio, Berckmans e altri ancora. L'esperienza alla World brucia ancora e vuole ad ogni costo evitare che si possa ripetere.\nGrazie a questi nuovi contatti il \"Journal de Tintin\" accoglie nelle sue pagine alcune storie del duo Uderzo-Goscinny. Poco dopo giunge la grande rivincita: pubblicare quell'Oumpah-Pah che Dupuis aveva snobbato sei anni prima. La serie viene ritoccata, ambientandola nel 1700 e affiancando al pellerossa un incipriato colonizzatore: \"Hubert de la P\u00e2te Feuillet\u00e9e\". Le storie sono molto belle, ma un sondaggio dell'edizione belga del giornale mette la strip solo al dodicesimo posto. L'orgoglio dei due \u00e8 ferito e, ormai impegnati su nuovi progetti, decidono di interrompere la serie.\nIl giornale per adolescenti Pilote.\nNel 1959 \"Radio Luxembourg\" fa una proposta coraggiosa per quei tempi: fondare un giornale per i giovani, la radio come supporto pubblicitario. Fondare un giornale \u00e8 una prospettiva allettante, che Goscinny affronta con un anno intero di contrattazioni e tavole rotonde: tutti a Radio Luxembourg vogliono dire la loro. Fran\u00e7ois Clauteaux, futuro direttore del giornale, inventa il titolo: \"Pilote\", il giornale che pilota i bambini.\nLe fatiche di Goscinny sono ricompensate: Pilote \u00e8 il primo periodico francese a fumetti e l'unico ad essere diretto dai suoi stessi autori, una vera rivoluzione. Gli autori Charlier e Goscinny si dividono i compiti: il primo controlla le storie realiste, il secondo quelle comiche. Lavorano uno di fronte all'altro: la scrivania di Goscinny \u00e8 vuota, impeccabile, mentre quella del ritardatario Charlier straripa di oggetti che regolarmente invadono il campo del collega. Riunire la redazione \u00e8 difficile, Edipresse \u00e8 sulla lista nera della concorrenza e gli editori minacciano di licenziare chi collabora. Nonostante tutto il giornale esce il 29 ottobre 1959, lanciato da un giorno intero di pubblicit\u00e0 alla radio. \"Le grand magazine illustr\u00e9 des jeunes\" vende ben 300.000 copie in un giorno.\nPer la prima volta un giornale \u00e8 pensato per gli adolescenti, e non per i bambini. Il tono liceale (\"potache\") \u00e8 nuovo e divertente. Giochi ed articoli occupano pi\u00f9 pagine che i fumetti, ma la loro qualit\u00e0 rimane altissima. \"Le Petit Nicolas\" di Goscinny-Semp\u00e9, \"Michel Tanguy\" di Charlier-Uderzo, \"Le D\u00e9mon des Cara\u00efbes\" di Charlier-Hubinon ed altri ancora.\nNascita di Asterix.\nSu Pilote debutta anche una nuova serie, introdotta da un breve commento:\nL'intenzione di Fran\u00e7ois Clauteaux, direttore del giornale, era di dare ai lettori un po' di folclore francese, invece dei soliti gialli e western. Goscinny e Uderzo decidono allora di adattare a fumetti le Roman de Renart. Per evitare paragoni con altre serie bisogna trovare una nuova idea. Uderzo ricorda cos\u00ec il lungo \"brain storming\" con cui \u00e8 nato Asterix:\n\"I Galli, sconfitti, depongono le armi ai piedi di Cesare? Invece no! Un villaggio, abitato dai cugini di Vercing\u00e9torix, resiste ancora all'invasore.\" Goscinny, fan del \"calembour\", crea i primi abitanti: Panoramix, Assurancetourix, Abraracourcix. Per il personaggio principale viene scelto Ast\u00e9rix, per ragioni bassamente pratiche. Le collane di fumetti sono in ordine alfabetico: trovarsi in cima \u00e8 un'ottima pubblicit\u00e0. Trovata l'idea si aggiungono i dettagli. Il duo Ren\u00e9 Goscinny-Albert Uderzo consulta il loro vecchio manuale scolastico, il \"Mallet-Isaac\", ritrovano druidi, bardi, guerrieri, e ribaltano il tutto. La comicit\u00e0 diventa prendere in contropiede i luoghi comuni: il bardo canta male, la pozione sa di aragosta e l'eroe \u00e8 un soldo di cacio.\nNei primi schizzi di Uderzo il personaggio Asterix \u00e8 alto e atletico, sar\u00e0 Goscinny ad insistere per farne un omuncolo. Ci\u00f2 che aveva in mente Ren\u00e9 era un antieroe, un personaggio pi\u00f9 astuto che forte, con un carattere rissoso, \"da gallico\". Nuove discussioni, nuovi bozzetti. Il gallico si delinea: un bel nasone, baffi spioventi ed un casco con ali mobili. La matita riesce nell\"'exploit\" di fare una caricatura dei Galli senza urtare il lettore. Si tratta pur sempre delle radici della nazione francese.\nObelix e il villaggio dei galli.\nUderzo insiste affinch\u00e9 Ast\u00e9rix abbia una spalla. Un personaggio grasso, placido e gioviale, che non porta ancora un menhir, ma un'ascia. Durante la prima avventura questa figura ha un ruolo di contorno, limitandosi ad aspettare il ritorno del protagonista. Goscinny lo recupera nelle avventure successive e ridistribuisce i ruoli: Ast\u00e9rix diventa un eroe a tutto tondo, limitato solo dal fisico mentre i difetti franco-gallici vanno a ricadere sul suo compare: Ob\u00e9lix \u00e8 suscettibile, irascibile, goloso e altro ancora.\nIl villaggio viene posizionato in Armorica. Fior di analisi sono state fatte su questo dettaglio: la Bretagna come alto simbolo di testardaggine contadina e di ostilit\u00e0 al centralismo di Parigi, oppure perch\u00e9 la Bretagna \u00e8 l'unica regione del continente europeo in cui \u00e8 sopravvissuta la lingua celtica. La realt\u00e0 \u00e8 molto pi\u00f9 prosaica: per Goscinny ogni posto andava bene, e Uderzo ha scelto la Bretagna perch\u00e9 si ricordava bene dei suoi paesaggi. Il villaggio ha sempre delle scaramucce a portata di mano grazie agli accampamenti romani che lo circondano. Ma come in Lucky Luke le battaglie sono incruente. Occhi neri e braccia al collo, ma nulla di irreparabile.\nIl risultato dei loro sforzi \u00e8 ben ripagato. L'angolo della posta, i conoscenti, tutti elogiano Ast\u00e9rix come la vera \"star\" di Pilote.\nGli anni successivi.\nLa vita in redazione \u00e8 idilliaca. Francois Clauteaux \u00e8 redattore capo, ma la squadra di Edipresse rimane l'anima del giornale. Niente pi\u00f9 ordini commerciali, pubblicitari, psicologici, pedagogici\u2026 ciascun autore \u00e8 padrone del proprio lavoro e della propria libert\u00e0. Nonostante il successo nel 1960 gli investitori \"Courtaud\" e \"Ribi\u00e8re\" decidono di passare la mano, in cerca di un investimento pi\u00f9 sicuro. Strangolato dai debiti Pilote non uscir\u00e0 per tre settimane, e sar\u00e0 messo in vendita. Jean-Michel Charlier fa pressione su Charles Dupuis, ma anche la Hachette esita. La societ\u00e0 viene infine rilevata, per un franco simbolico pi\u00f9 i debiti da Georges Dargaud, fino ad allora semplice distributore di Tintin. Al contrario degli altri Dargaud \u00e8 convinto di aver fatto un affare e per prima cosa crea una collana di album raccogliendo le migliori storie del giornale. La vita in redazione non cambia molto, Dargaud lascia lavorare liberamente i suoi artisti, ma ormai il padrone \u00e8 lui, e nulla lo tratterr\u00e0 dal cavarne fino all'ultimo centesimo.\nIl primo albo di \"Ast\u00e9rix le gaulois\" viene pubblicato nel 1961 in 6.000 copie, che si esauriscono rapidamente. Il fumetto vende da solo, senza nessuna pubblicit\u00e0. Uno schiaffo alle ricerche di mercato dell'epoca, che consigliavano gli eroi giovani e belli ed i temi d'attualit\u00e0. Il secondo episodio esce un anno dopo, e le vendite raddoppiano. Avventura dopo avventura la serie si consolida, il pubblico si appassiona e le vendite aumentano in maniera esponenziale. Il logo di \"Pilote\" viene modificato per includere Ob\u00e9lix.\nIznogoud e les Dingodossiers.\nNel 1962 nasce Iznogoud. Goscinny si era inizialmente accordato con Jean Tabary per creare una storia poliziesca, ma cambia scrivendo un racconto per le \"Petit Nicolas\" e nasce un'idea diversa. Un animatore molto gentile raccontava delle storie ai bambini e in una narrava di un cattivo visir che voleva diventare califfo al posto del califfo regnante. Questo lo ispira per creare una parodia della cattiveria, un personaggio tanto ignobile da diventare simpatico. Iznogoud, il visir che vuol diventare \"calife \u00e0 la place du calife\" sar\u00e0 il primo eroe negativo del fumetto franco-belga. E se gli album di Ast\u00e9rix sono \"boulot\", da curare in ogni dettaglio, questi rimangono un \"divertissement\", in cui Goscinny pu\u00f2 lasciarsi andare ai piani pi\u00f9 machiavellici, ai colpi di scena pi\u00f9 improbabili ed ai calembour pi\u00f9 ignobili.\nNel 1963 esce \"Ast\u00e9rix chez les Goths\" (Asterix e i Goti), nel 1964 \"Ast\u00e9rix Gladiateur\" (Asterix gladiatore). Per aumentare le tirature bisogner\u00e0 lottare con Dargaud, che non vuole investire. Se Goscinny si occupa dei contatti con la stampa \u00e8 Uderzo a parlare d'affari. Per la prima volta il rapporto di forza si inverte e gli autori ottengono un aumento delle royalties. Nel frattempo Goscinny ha inaugurato su \"Pilote\" la pi\u00f9 celebre delle sue rubriche, \"Les Dingodossiers\", uno spazio demenziale nel solco di \"Mad\", il giornale americano diretto dai vecchi amici del suo soggiorno negli Stati Uniti d'America: \"Jack Davis\" e \"Harvey Kurtzman\". Una collaborazione di due anni e mezzo, che lancer\u00e0 Gotlib, prima come disegnatore e poi come autore completo.\nIl successo.\n\"Le tour de Gaule\" (Asterix e il giro di Gallia) esce nel 1965 con una tiratura iniziale di ben 300.000 copie, rapidamente esaurite. Il copione prevede che davanti alla salumeria di Lutezia si trovi un cagnolino. Goscinny pensa ad una piccola gag visiva: far seguire i protagonisti dal cagnolino per tutta l'avventura. I lettori adorano il nuovo personaggio e ne votano il nome grazie ad un concorso su Pilote: \u00e8 nato Idefix. Col \"Tour de Gaule\", si chiude per Ast\u00e9rix un primo ciclo di avventure, basate soprattutto sulla difesa del villaggio: i Galli compiono i loro primi viaggi. Nel frattempo Dargaud ha deciso di raddoppiare la produzione: non pi\u00f9 una, ma due avventure inedite ogni anno, ed a farne le spese \u00e8 Uderzo, che non pu\u00f2 pi\u00f9 staccarsi dal tavolo da disegno, nemmeno quando va al mare. \"Asterix et Cl\u00e9op\u00e2tre\" \"la plus grande aventure jamais dessin\u00e9e\" (Asterix e Cleopatra; \"la pi\u00f9 grande avventura mai disegnata) \u00e8 il sesto episodio, il preferito dai collezionisti, e segna la maturit\u00e0 prima del grande boom.\nIl 26 novembre 1965, dopo lo Sputnik e l'Explorer One, anche la Francia ha il suo satellite artificiale\u2026 si chiama Ast\u00e9rix! Un anno dopo l\"'Express\" dedica la prima pagina a \"Le ph\u00e9nom\u00e8ne Ast\u00e9rix, la nouvelle coqueluche des Fran\u00e7ais\" (Asterix, il nuovo idolo dei Francesi): mai un fumetto aveva ottenuto tanto. Goscinny e Uderzo non perdono il contatto con la realt\u00e0: la pagina vuota \u00e8 una ottima consigliera. Celebrit\u00e0 o meno agli Uderzo viene comunque negato il mutuo sulla casa: fare fumetti non \u00e8 una garanzia sufficiente, nemmeno se si tratta di Ast\u00e9rix.\n\"Le combat des chefs\" (Asterix e il duello dei capi) e \"Ast\u00e9rix chez les Bretons\" (Asterix e i Britanni) raggiungono 600.000 copie in quindici giorni. Inaudito! Goscinny si rende conto della situazione e decide di dedicarsi a tre sole serie: \"Ast\u00e9rix\" e \"Lucky Luke\" pi\u00f9 \"Iznogoud\", la sua personale valvola di sfogo. Il successo cresce sempre di pi\u00f9 e comporta nuove preoccupazioni, critiche e malintesi. Lentamente ma inesorabilmente Goscinny \u00e8 diventato un capitano d'industria, l'industria Ast\u00e9rix, e forse il ruolo non fa per lui. Lui stesso confesser\u00e0 quante angosce nascessero dal rapporto col pubblico:\nAl di l\u00e0 dell'ironia si tratta di un aspetto importante della sua psicologia. Far ridere era il suo mestiere e la sua vita, ma non poteva mai essere sicuro di avere l'idea indispensabile. Quando non la trovava si aggirava abbattuto e frustrato per intere settimane. Sua moglie era cos\u00ec abituata che, se dopo due ore di lavoro non lo sentiva parlare di suicidio, iniziava a preoccuparsi. Il giudizio del pubblico lo terrorizzava: dava il massimo per soddisfare i lettori e ad album concluso rimaneva con l'orecchio teso.\nPilote diventa \"Le journal d'Ast\u00e9rix et Ob\u00e9lix\" e Goscinny ne diventa direttore. Un settimanale di 60 pagine, con 40 collaboratori, una \"macchina da guerra\" che utilizza per sperimentare; ai suoi autori non chiede \"un western\" od \"un giallo\" ma di esprimersi, di superare i personaggi, di fare delle opere d'autore. Claire Br\u00e9techer, Jean-Marc Reiser, Moebius, \"Greg\", \"Tabary\", \"Gotlib\"\u2026 tutti i nomi nuovi del fumetto di allora passano da qui.\nAsterix nelle sale.\nNel 1967 Ast\u00e9rix diventa cartoon. Davanti alle sale un druido distribuisce una calda \"pozione magica\" ai bambini in fila. Se in Francia il film \u00e8 un successo, in Germania diventa un vero e proprio trionfo, superando gli incassi de Il libro della giungla di Disney. In Spagna esce il primo album tradotto, ed in soli tre anni tutta l'Europa scopre le avventure dei Galli. Tedesco, inglese, finlandese\u2026 nasce addirittura un'edizione in latino, raccomandata dal Vaticano.\nPubblicit\u00e0, sceneggiati, canzoni (nelle top ten del 1967 davanti ai Galli c'\u00e8 solo Johnny Hallyday). Francesi, belgi, tedeschi, scandinavi, italiani, tutti mangiano, giocano, vestono Ast\u00e9rix. I prodotti su licenza sono gestiti da Dargaud, che vi si dedica con un appetito insaziabile. Un giorno Uderzo vede il suo personaggio in tre enormi pubblicit\u00e0 affiancate, che promuove tre prodotti diversi. Gli autori temono che il pubblico si stanchi e chiedono di ridurre il ritmo. \"Ast\u00e9rix et les Normands\" (Asterix e i Normanni) esce nel 1967, con una divertente caricatura dei giovani anni sessanta: \"Goudurix\". Il secondo album dell'anno \u00e8 forse uno dei migliori: \"Ast\u00e9rix l\u00e9gionaire\" (Asterix legionario). Entra in scena Falbal\u00e0, capace di far innamorare Ob\u00e9lix e milioni di lettori. Una soddisfazione per Uderzo: il personaggio \u00e8 la caricatura di sua moglie! Per Goscinny, cresciuto nel culto di Walt Disney, il cartoon rimane una tentazione fortissima e, con l'indispensabile aiuto di Uderzo e Pierre Tch\u00e9rnia gestisce in prima persona la realizzazione di un nuovo episodio: \"Ast\u00e9rix et Cleop\u00e2tre\".\nIl \"Balzac\" di Parigi ospita la prima e diverse personalit\u00e0 sono presenti alla serata. Il successo \u00e8 immediato e le critiche favorevoli, ma i due autori soffrono in silenzio. I mezzi di \"Belvision\" non sono sufficienti, e proiezione dopo proiezione i difetti sembrano sempre pi\u00f9 grandi: sognano uno studio d'animazione tutto loro, per fare pi\u00f9 film, e meglio. Gli albi del 1968 sono \"Le bouclier arverne\" (Asterix e lo scudo degli Arverni) e \"Asterix aux Jeux olympiques\" (Asterix alle Olimpiadi). Uderzo decide di cessare tutte le altre collaborazioni e di concentrarsi sui Galli. Compare \"Agecanonix\", novantatr\u00e9 anni, ma sposato con la bella del villaggio e sempre dietro a qualche sottana. \u00c8 una divertita auto-caricatura di Goscinny e consorte.\nNel maggio del 1968 gli autori di Pilote vogliono fare la loro rivoluzione. Si riuniscono in assemblea ed accusano Goscinny di essere un paternalista, di negare la loro libert\u00e0\u2026 Il caso si sgonfia presto, ma Goscinny ne rester\u00e0 segnato per il resto della sua vita. Reagisce comunque con intelligenza, istituendo le riunioni settimanali di redazione, nel corso delle quali si stabilisce il contenuto delle nuove \"Pages d'actualit\u00e9s\", che avranno una forte influenza nell'evoluzione dell'editoria a fumetti.\nNel 1972, nuova delusione, quando i disegnatori Mandryka, Gotlib e Br\u00e9techer lasciano il settimanale per fondare \"L'\u00e9cho des savanes\". Goscinny si sente tradito; nel 1974 sbatte definitivamente la porta dietro di s\u00e9, portandosi via Ast\u00e9rix: \"Le Cadeau de C\u00e9sar\" (Asterix e il regalo di Cesare) viene pubblicato su \"Le Monde\", \"Ob\u00e9lix et Cie\" (Asterix e la Obelix S.p.A.) su \"Le Nouvel Observateur\".\nLa fabbrica del fumetto.\nRen\u00e9 Goscinny ed Albert Uderzo si lanciano in una nuova avventura: investono le loro finanze personali e fondano, con l'editore Dargaud, gli Studios Id\u00e9fix. Ispirandosi alla grande industria Disney assumono una squadra fissa di sessanta animatori, con macchinari di qualit\u00e0. \"Les douze travaux d'Ast\u00e9rix\" corona il vecchio sogno di indipendenza. Due anni di lavoro, dirigendo personalmente ogni scena, secondo un copione inedito scritto apposta per il cinema. Nel 1976 il nuovo cartoon viene presentato alla stampa e allo stesso tempo vengono mostrati gli studios. L'intenzione \u00e8 di proporsi come autori pubblicitari, ma L'Express ironizza: \"Ren\u00e9 Goscinny e Albert Uderzo se sont offert un jouet\".\nQuella di Goscinny e Uderzo si rivela essere una avventura mal preparata: la Disney aveva una squadra fissa di animatori, ma la sfruttava in maniera industriale, lavorando a ciclo continuo su diversi progetti. In Francia non c'\u00e8 posto per una struttura cos\u00ec grande e gli Studios, terminato il nuovo Ast\u00e9rix, rimangono pagati ma inattivi: \u00e8 un baratro finanziario. Le prime del film avvengono nello sfarzo pi\u00f9 assoluto: grandi sale, tappeto rosso, jet privato. La prima pi\u00f9 prestigiosa si svolge a Berlino Ovest, dove Ast\u00e9rix \u00e8 una vera star. \"Les douze traveaux d'Ast\u00e9rix\" (Asterix e le dodici fatiche) non ha il successo sperato e gli studios sono in perdita. Goscinny crede che i guadagni arriveranno a medio termine. Uderzo non ne \u00e8 convinto, ma per amicizia accetta di continuare fino alla conclusione del secondo film, \"la Ballade des Dalton\".\nMorte.\nGoscinny ha un malore mentre accompagna suo fratello all'aeroporto: angina pectoris, secondo il cardiologo. Durante l'estate 1977 Goscinny \u00e8 sempre pi\u00f9 teso: i rapporti con Dargaud sono difficili, sua moglie \u00e8 malata, gli Studios non decollano. Diventa l'ombra di se stesso, nervoso e aggressivo. Ren\u00e9 Goscinny muore a Parigi all'et\u00e0 di 51 anni."}
{"id": "207524", "revid": "380654", "url": "https://it.wikipedia.org/wiki?curid=207524", "title": "Paul Heyman", "text": "Heyman \u00e8 stata una delle menti creative che diedero origine ai successi della Extreme Championship Wrestling negli anni novanta, ma nel corso della sua carriera ha lavorato anche per la World Championship Wrestling.\nNegli anni novanta, quando era a capo della ECW, veniva considerato come uno dei migliori booker in circolazione per via della sua abilit\u00e0 nel costruire match e storyline, oltre alla grande visione nello scoprire nuovi talenti; tuttavia era opinione diffusa che fosse carente nella gestione finanziaria della compagnia, tanto che nel 2001 la compagnia dichiar\u00f2 bancarotta.\nCarriera.\nWorld Championship Wrestling (1985\u20131993).\nHeyman debutta nel 1986 come manager nella American Wrestling Association e nella World Championship Wrestling con lo pseudonimo \"Paul E. Dangerously\". Il suo personaggio era il classico uomo d'affari newyorkese con il cellulare sempre in mano. Nella WCW guida la Dangerous Alliance, una stable composta da Rick Rude, Arn Anderson, Steve Austin, Bobby Eaton e Larry Zbyszko con Madusa come manager. \u00c8 stato anche il manager dei Midnight Express, Dennis Condrey e Randy Rose, sia nella AWA che in WCW. Ha portato avanti anche una rivalit\u00e0 tra i suoi clienti e i Midnight Express, Eaton e Stan Lane, mentre egli stesso era occupato con il loro manager Jim Cornette.\nExtreme Championship Wrestling (1993\u20132001).\nHeyman inizia quindi una collaborazione con la Extreme Championship Wrestling di Tod Gordon, arrivando ad acquistarla nel 1996. Ne diventa proprietario e booker, studiando per filo e per segno incontri, storyline tra wrestler e ruolo dei manager in modo rivoluzionario, usando uno stile estremo: \u00e8 lui infatti ad introdurre per primo, ad esempio, i primi Barbed Wire Match (match con filo spinato al posto delle corde del ring), nonch\u00e9 lo spettacolo della lucha libre.\nHeyman ha inoltre contribuito a portare molti altri wrestler al rango di grandi lottatori: Mick Foley e Terry Funk trovarono nella ECW spazio per la loro natura hardcore; Steve Austin, che era stato licenziato dalla WCW e da Eric Bischoff, prese a parodiare il suo vecchio datore di lavoro e gli spettacoli della federazione di Atlanta (pregando Bischoff di riprenderlo nella WCW in quanto non si riteneva all'altezza della ECW); Shane Douglas fu a lungo per tutti \"The Franchise\"; i Dudley Boyz, di cui fecero parte, oltre a D-Von, Bubba Ray e Spike Dudley, anche Big Dick Dudley, Little Snot e Dudley; la Blue World Order, o BWO (costituita da Stevie Richards, Blue Meanie e Nova), che era una sfacciata parodia della ben pi\u00f9 famosa nWo. La ECW contribu\u00ec inoltre a portare alla celebrit\u00e0 lottatori tecnici quali Dean Malenko, Chris Benoit, Al Snow, Chris Jericho e 2 Cold Scorpio; tra i luchadores Rey Misterio, Super Crazy, Psicosis, Juventud Guerrera e Eddie Guerrero.\nLa sua creatura hardcore diventa un marchio di fabbrica, raccoglie sempre pi\u00f9 appassionati e si crea una piccola nicchia nel mondo del wrestling. Heyman riesce addirittura ad ottenere un contratto televisivo con il network statunitense TNN, garantendo una volta a settimana la trasmissione dello show sul territorio. Lo stesso network gli crea per\u00f2 dei problemi: alcune tra le richieste furono evitare affermazioni quali \"I hate you\" (\"ti odio\"), alle quali la TNN preferiva eufemismi come \"intense dislike\" (\"forte antipatia\"), e la richiesta di cambiare la sigla considerata \"troppo demoniaca\". Heyman cre\u00f2 inoltre il personaggio heel di Cyrus, un fantomatico dirigente della stazione televisiva che usava intromettersi nella puntata quando la situazione precipitava in riferimenti grevi.\nNel 2001 la ECW, oberata dai debiti, dichiar\u00f2 bancarotta.\nWorld Wrestling Federation/Entertainment (2001\u20132006).\nCommentatore di Raw e l'Invasion (2001).\nApproda nella World Wrestling Federation, come gi\u00e0 avevano fatto diversi suoi pupilli. Il suo primo ruolo \u00e8 quello di commentatore al fianco di Jim Ross a \"Raw\", ma presto lascia il microfono per guidare la rivolta della ECW e della WCW all'interno della WWE, nella storyline nota come Invasion, fu costruita per far scontrare sul ring le migliori star della WWE con i nuovi arrivi provenienti dalle defunte federazioni sopracitate.\nPersa la qualifica di commentatore, Heyman si allontana dalla parte televisiva per iniziare a lavorare attivamente nel backstage. \nManager di Brock Lesnar e di Big Show (2002-2003).\nRitorna on-screen a \"SmackDown!\" come manager di Brock Lesnar, che sotto la sua guida arriver\u00e0 a vincere anche il WWE Undisputed Championship; in un secondo tempo si alleer\u00e0 con Big Show, guidandolo proprio contro il suo ex pupillo Lesnar.\nHead Writer (2003\u20132004).\nMesso fuori gioco da Lesnar, Heyman si allontana nuovamente dalla parte televisiva, ma stavolta per un periodo pi\u00f9 lungo: viene infatti scelto come head writer (scrittore principale delle storyline) per \"SmackDown!\", dando vita ad uno dei periodi migliori dello show. Grazie ad Heyman, infatti, al centro degli spettacoli ci sono i cosiddetti \"SmackDown six\", ovvero Kurt Angle, Edge, Rey Mysterio, Chris Benoit, Eddie Guerrero e Chavo Guerrero.\nCome per\u00f2 gi\u00e0 accaduto in passato, Heyman non riscuote le simpatie di tutti i dirigenti. Stephanie McMahon (figlia del boss Vince McMahon, anche lei writer e booker) e Brian Gerwitz (head writer di \"Raw\") non lo vedono di buon occhio e premono per il suo allontanamento dalla \"stanza dei bottoni\". Riescono nel loro intento il 23 febbraio del 2003, quando Heyman viene allontanato.\nManager di Kurt Angle (2004-2005).\nTorna nel 2004 come manager di wrestler come Kurt Angle, Spike Dudley e Heidenreich. Rester\u00e0 fino al gennaio del 2005, quando The Undertaker lo chiude in una bara alla fine di un match. \nECW One Night Stand e la rinascita della ECW (2005\u20132006).\nA questo punto Heyman resta in WWE, ma mette da parte sia \"Raw\" che \"SmackDown!\" per concentrarsi su un altro obiettivo: ECW One Night Stand.\nIl 12 giugno 2005, per una sola notte, Paul Heyman guida il ritorno della ECW in televisione. Uno show in puro stile ECW, fatto di incontri spettacolari e invettive contro tutto e tutti. Heyman riserva parole dolci solo per i fan, ai quali si rivolge loro in ginocchio al centro del ring, con gli occhi lucidi, ringraziandoli per tutto quello che hanno saputo dargli, per esserci stati quando la ECW c'era e per esserci ancora oggi che la ECW \u00e8 tornata. La card dell'evento prevede una serie di incontri tra ex star della federazione hardcore e altri match tra ex-ECW e wrestler WWE. I fan rivedono tutto quanto hanno sempre apprezzato degli show di Heyman e gli stessi wrestler, bench\u00e9 molti fossero inattivi da qualche anno. Lo sconfitto della serata \u00e8 Eric Bischoff, l'uomo che lo cacci\u00f2 dalla WCW e ai tempi General Manager di \"Raw\". La crociata WWE guidata da Bishoff nulla pu\u00f2 contro il blocco ECW, che vince la contesa.\nNel mese di aprile 2006 \u00e8 stato ufficializzato il ritorno della ECW in pianta stabile con uno show settimanale al posto del b-show di \"SmackDown\", \"Velocity\", sul canale \"Sci-Fi\". Nella prima puntata, Heyman consegna a Rob Van Dam i titoli di campione del mondo WWE e ECW (RVD aveva battuto nel pay-per-view della domenica precedente, One Night Stand, il campione del mondo WWE John Cena con l'interferenza di Edge e dello stesso Heyman, che ha contato lo schienamento finale). Nei primi giorni di luglio il titolo passa in mano a Big Show, in conseguenza di una sospensione di 30 giorni di Rob Van Dam.\nIl 4 dicembre 2006, il giorno dopo il pay-per-view ECW December to Dismember, con una nota sul sito ufficiale della WWE, Paul Heyman viene allontanato dalla federazione; alla base di questo gesto vi sono differenze inconciliabili con Stephanie McMahon.\nRitorno (2012\u2013presente).\nRitorno come manager di Brock Lesnar (2012\u20132020).\nNella puntata di \"Raw\" del 7 maggio 2012 Paul Heyman fa ritorno in WWE dopo quasi sei anni, come rappresentante legale di Brock Lesnar e annuncia che il suo assistito ha deciso di abbandonare la federazione dopo il trattamento ricevuto dalla stessa.\nNella puntata di \"Raw\" del 14 maggio, si ripresenta assieme a un avvocato comunicando a Triple H, che nel frattempo era sul ring per parlare proprio di Lesnar, che \u00e8 stata presentata una denuncia ai suoi danni per violazione di contratto dopo che due settimane prima lo aveva strappato proprio davanti agli occhi di Lesnar. Poco dopo Triple H, stanco delle sue provocazioni, gli mette le mani in faccia, ma Heyman reagisce rispondendo che ora scatter\u00e0 anche una seconda denuncia per aggressione.\nAl pay-per-view di giugno No Way Out, Triple H annuncia che ad agosto, a SummerSlam, affronter\u00e0 l'assistito di Heyman, Brock Lesnar. Nella puntata di \"Raw\" successiva al pay-per-view, annuncia sul ring che lui e Lesnar declinano la sfida. Triple H quindi arriva sul ring; i due iniziano una lunga discussione, terminata con Heyman che viene steso da un pugno al volto da Triple H dopo che il manager di Lesnar lo aveva preso in giro. Il 23 luglio, a \"Raw 1000\", ha un battibecco con Triple H e Stephanie McMahon, in cui quest'ultima attacca proprio Heyman, che aveva speso brutte parole su di lei. Poco dopo arriva Brock Lesnar a salvare il suo manager, ma viene rispedito fuori dal ring da \"The Game\". Inoltre, Heyman, stizzito, accetta che Lesnar affronti Triple H a SummerSlam, match vinto dal suo assistito. Nella puntata di \"Raw\" successiva al pay-per-view, tramite il social network della WWE \"Tout\", il suo cliente Brock Lesnar annuncia che lascer\u00e0 definitivamente la federazione (keyfabe).\nNella puntata di \"Raw\" del 3 settembre, CM Punk, dopo aver attaccato John Cena, entra in un'auto al posto del passeggero e al posto guida c'era proprio Heyman. Il 16 settembre, a Night of Champions, Heyman si rivela essere il nuovo manager di CM Punk, stando al suo angolo durante il match valido per il WWE Championship contro John Cena, finito in pareggio per un doppio schienamento. La sera dopo Heyman apre la puntata di \"Raw\", dicendo che l'arbitro ha preso la decisione corretta e che le spalle di Cena erano veramente al tappeto insieme a quelle di Punk. Il pareggio \u00e8 una stipulazione che favorisce il campione e Punk cos\u00ec ha mostrato a tutti di meritare il rispetto che va chiedendo. Cena interviene, dicendo che Heyman e Punk hanno uno strano concetto del rispetto e chiede subito una rivincita, che non gli viene concessa dalla General Manager AJ Lee.\nNella puntata di \"Raw\" successiva alla Royal Rumble, Mr. McMahon gli rivela che ha una sorpresa per lui e, dopo averlo fregato davanti al video che dimostra chiaramente di aver corrotto sia Brad Maddox che lo Shield per aiutare CM Punk a restare campione, ha intenzione di licenziarlo. E lo avrebbe pure fatto, se non fosse stato per il ritorno di Brock Lesnar, che attacca McMahon con una F-5, aggravando ancor di pi\u00f9 la situazione di Heyman; quest'ultimo, disperato accanto al Chairman della WWE, nella puntata di \"Raw\" del 20 maggio annuncia il suo nuovo assistito Curtis Axel. Nella puntata di \"Raw\" del 10 giugno, annuncia che il suo assistito far\u00e0 parte del Triple Threat match per l'Intercontinental Championship. Il 16 giugno, a Payback, Curtis Axel vince il titolo.\nNella puntata di \"Raw\" del 19 agosto, CM Punk ha ricevuto la possibilit\u00e0 di essere di nuovo suo assistito, rifiutando e attaccando Curtis Axel. Una settimana pi\u00f9 tardi, CM Punk ha vinto in un match contro Axel, ma dopo venne aggredito da Axel e Heyman. \u00c8 stato poi annunciato che Curtis Axel e Paul Heyman affronteranno CM Punk in un elimination handicap match a Night of Champions e se Heyman non parteciper\u00e0 sar\u00e0 licenziato. Il 15 settembre a Night of Champions, Paul Heyman vince contro CM Punk grazie all'aiuto di Ryback, mentre Curtis Axel all'inizio dell'evento ha difeso con successo l'Intercontinental Championship contro Kofi Kingston. Nella puntata di \"Raw\" del 16 settembre, Heyman annuncia che Ryback sar\u00e0 un \"Paul Heyman Guy\" e lo ringrazia di averlo fatto vincere; viene poi annunciato nella stessa serata che Ryback affronter\u00e0 CM Punk a Battleground, da cui uscir\u00e0 vincitore Punk. Successivamente, il 27 ottobre a Hell in a Cell, Punk ha sfidato nuovamente Ryback e Heyman, vincendo ed eseguendo la \"GTS\" su Heyman sul tetto della gabbia.\nPaul Heyman ritorna, in veste di manager di Brock Lesnar, nella puntata di \"Raw\" del 30 dicembre, quando Lesnar attacca Mark Henry dopo aver annunciato che il suo assistito diventer\u00e0 il nuovo WWE World Heavyweight Champion. La stessa cosa accade la settimana dopo a \"Raw\"; tuttavia, in questa occasione, nel momento in cui Lesnar stava per tornare nel backstage, Big Show lo riporta nel ring, per poi scaraventarlo di nuovo fuori. Su WWE.com viene annunciato che Brock Lesnar e Big Show si sarebbero affrontati il 27 gennaio 2014 alla Royal Rumble: il match se lo aggiudica Lesnar, che attacca sia prima che dopo il match il gigante. Heyman ritorna nella puntata di \"Raw\" del 24 febbraio, insieme a Lesnar, dicendo che il suo cliente \u00e8 disposto ad affrontare chiunque a WrestleMania XXX; alla fine del segmento, proprio mentre i due stavano per andarsene, appare sullo stage The Undertaker, che rifila una \"Chokeslam\" su un tavolo sul quale era posto il contratto da firmare per il match a WrestleMania. Poche ore dopo, sul sito ufficiale della federazione, viene ufficializzato il match tra i due a WrestleMania XXX. Il 6 aprile a WrestleMania XXX, Lesnar riesce a sconfiggere Undertaker, terminando la striscia d'imbattibilit\u00e0 del Phenom sul 21-1.\nLa notte seguente a \"Raw\", Cesaro comunica davanti a Zeb Colter che il suo nuovo manager sar\u00e0 Paul Heyman. Nella puntata di \"Raw\" del 21 luglio, lo svizzero annuncia la separazione tra i due. Quella stessa notte, Triple H ha annunciato che Brock Lesnar avrebbe affrontato John Cena per il WWE World Heavyweight Championship a SummerSlam, match terminato con la vittoria di Lesnar. Prima del match con Cena appare in una puntata di \"Raw\" dove viene minacciato da John Cena, che lo avrebbe picchiato se non avesse portato Brock Lesnar. Lesnar non arriva e allora Cena lo rinchiude nel suo spogliatoio mettendo come guardia The Great Khali per non farlo scappare. A WrestleMania 31, Seth Rollins ha incassato il money in the bank nel corso del match tra Roman Reigns e Lesnar, e dopo aver colpito entrambi con un \"Curbstomb\", ha schienato Roman Reigns diventando il nuovo campione. Nella puntata successiva di \"Raw\", Lesnar ha rovesciato il tavolo dei commentatori (dopo che Rollins non gli ha concesso il rematch) e ha eseguito un F-5 su un telecronista, e una su un cameraman. Dopo questo Stephanie McMahon lo ha sospeso a tempo indeterminato. Nella puntata di Raw del 15 giugno, Heyman e Lesnar sono tornati, annunciando Lesnar come sfidante del titolo a Battlegrond. Al PPV, Lesnar ha terminato il match in No Contest a causa dell'intromissione di The Undertaker dove, il giorno successivo si sono scontrati in una violenta rissa sancendo un match singolo a SummerSlam. La sua ultima apparizione \u00e8 avvenuta nella puntata di \"Raw\" del 10 ottobre 2016, quando ha risposto a Goldberg il quale aveva affermato che, se in futuro ritornasse sul ring, vorrebbe combattere contro Brock Lesnar. Infatti Heyman in un messaggio afferma che Lesnar ha accettato una sfida con Goldberg. A WrestleMania 36 Brock Lesnar ha perso il Titolo WWE contro Drew McIntyre e quel giorno risulta l'ultimo di Paul Heyman come manegar di Brock Lesnar.\nTra il 2019 e il 2020 ha ricoperto il ruolo di direttore esecutivo di \"Raw\".\nSpecial Counsel di Roman Reigns (2020\u2013presente).\nNella puntata di \"SmackDown\" del 28 agosto 2020 ritorna sugli schermi in qualit\u00e0 di nuovo consigliere speciale di Roman Reigns. Nella puntata di SmackDown del 17 dicembre 2021, Roman Reigns pone fine all'alleanza, affermando che non \u00e8 parte della sua famiglia e colpendolo con il \"Superman Punch\". A seguito del licenziamento per mano di Roman Reigns, Heyman si ripresenta nuovamente nella puntata di \"Raw\" del 3 gennaio 2022 nelle vesti di avvocato di Brock Lesnar, salvo poi tradirlo a \"Royal Rumble\" e tornare con Reigns."}
{"id": "207526", "revid": "712828", "url": "https://it.wikipedia.org/wiki?curid=207526", "title": "Geonosis", "text": ""}
{"id": "207527", "revid": "123620472", "url": "https://it.wikipedia.org/wiki?curid=207527", "title": "Publio Vegezio Renato", "text": "Appartenente al ceto pi\u00f9 alto dell'aristocrazia tardoromana (detenne il rango di \"vir illustris\"), fu ricco possidente e, contro quello che si potrebbe pensare in quanto autore dell\u2019\"Epitoma rei militaris\", non fu un soldato di professione, anzi dovette essere certamente estraneo alla vita militare, anche perch\u00e9 nel suo trattato militare si astiene da riferimenti pratici alla vita del campo. Il nome \"Renatus\" e il fatto che riporti la formula del \"sacramentum\" militare (ovvero del giuramento su Dio, Ges\u00f9 e lo Spirito) nell\u2019\"Epitoma\" (II, 5), fanno pensare che sia stato cristiano.\nBiografia ed opere.\nSi sa pochissimo sul suo conto: in alcuni manoscritti gli sono attribuiti i titoli di \"vir illustris\" e di \"comes\" e probabilmente faceva quindi parte dell'aristocrazia senatoria della corte imperiale. Da allusioni presenti nei suoi scritti sembrerebbe sia stato cristiano.\n\u00c8 noto per il trattato \"Epitoma rei militaris\" (anche conosciuto come \"De re militari\"), che tratta in quattro libri dell'arte della guerra e fu scritto, come egli stesso riporta, su richiesta dello stesso imperatore. L'identificazione dell'imperatore a cui si riferisce \u00e8 incerta: si \u00e8 pensato in particolare a Teodosio I, a Valentiniano II, Valentiniano III o, e questa sembra essere l'identificazione pi\u00f9 verosimile, a Teodosio II.\nSuoi sono pure i \"Digesta artis mulomedicinalis\" (o \"Mulomedicina\"), un trattato in tre libri di veterinaria tratto da scritti precedenti: la cosiddetta \"Mulomedicina Chironis\" e l\"'Ars veterinaria\" di Pelagonio, del principio del IV secolo. Vegezio scrisse anche una \"De curis boum epitoma\" (in un unico libro, a torto considerato dai pi\u00f9 come il quarto libro della \"Mulomedicina\") desunta quasi interamente dal VI libro del \"De re rustica\" di Columella.\nIl suo nome originario fu probabilmente Publio Vegezio Renato, a cui si aggiunse il nome imperiale di Flavio, come titolo onorifico. Quasi tutti i manoscritti dell\"'Epitoma rei militaris\" riportano il nome dell'autore sotto la forma \"Flavio Vegezio Renato\"; quelli della \"Mulomedicina\" hanno invece \"Publio Vegezio Renato\", forse in quanto si trattava di un'opera estranea alle sue funzioni ufficiali, o forse perch\u00e9 redatta prima di ottenere l'attribuzione onorifica del nome imperiale."}
{"id": "207528", "revid": "339392", "url": "https://it.wikipedia.org/wiki?curid=207528", "title": "Vegezio", "text": ""}
{"id": "207530", "revid": "767487", "url": "https://it.wikipedia.org/wiki?curid=207530", "title": "Teoria dei campi", "text": "La teoria dei campi \u00e8 una branca della matematica che studia le propriet\u00e0 dei campi. Un campo \u00e8 un'entit\u00e0 matematica per la quale addizione, moltiplicazione e relative operazioni inverse sono ben definite.\nVedi Glossario di teoria dei campi per alcune definizioni basilari in teoria dei campi.\nStoria.\nIl concetto di \"campo\" \u00e8 stato usato implicitamente da Niels Henrik Abel e \u00c9variste Galois nel loro lavoro sulla risolubilit\u00e0 delle equazioni.\nNel 1871 Richard Dedekind chiam\u00f2 un insieme di numeri reali o complessi chiuso rispetto alle quattro operazioni \"campo\".\nNel 1881, Leopold Kronecker defin\u00ec quello che chiam\u00f2 \"dominio di razionalit\u00e0\", che in effetti \u00e8, in termini moderni, un campo di polinomi.\nNel 1893, Heinrich Weber diede la prima definizione chiara di campo astratto.\nGalois, che non aveva il termine \"campo\" in mente, \u00e8 onorato per essere stato il primo matematico a collegare la teoria dei gruppi e la teoria dei campi. La teoria di Galois prende il nome da lui. Comunque, \u00e8 stato Emil Artin a sviluppare per primo la relazione fra i gruppi e i campi in dettaglio durante gli anni 1928-1942.\nIntroduzione elementare.\nIl concetto di campo \u00e8 stato usato inizialmente per provare che non esiste una formula generale per le radici dei polinomi reali di grado maggiore di 4.\nIl concetto centrale della teoria di Galois \u00e8 l'estensione algebrica di un campo sottostante. \u00c8 semplicemente il pi\u00f9 piccolo campo contenente il campo sottostante e una radice di un polinomio. Un campo algebricamente chiuso \u00e8 un campo in cui ogni polinomio ha una radice. Ad esempio, il campo dei numeri algebrici \u00e8 la chiusura algebrica del campo dei numeri razionali e il campo dei numeri complessi \u00e8 la chiusura algebrica dei numeri reali.\nI campi finiti sono usati nella teoria dei codici. Ancora l'estensione algebrica \u00e8 uno strumento importante.\nI campi binari, cio\u00e8 campi con caratteristica 2, sono utili in informatica. Sono studiati solitamente come caso eccezionale nella teoria dei campi finiti."}
{"id": "207537", "revid": "729019", "url": "https://it.wikipedia.org/wiki?curid=207537", "title": "Tyson Tomko", "text": "Prima di debuttare nel mondo del wrestling professionistico, Tomko lavor\u00f2 come guardia del corpo per il gruppo musicale dei Limp Bizkit; apparve anche nel videoclip della canzone \"My Generation\" ed il suo nome venne inserito tra i ringraziamenti nell'album \"Chocolate Starfish and the Hot Dog Flavored Water\".\nCarriera.\nOhio Valley Wrestling (2002\u20132004).\nNell'aprile del 2002 Travis Tomko firm\u00f2 un contratto con la World Wrestling Entertainment e venne subito inviato nel territorio di sviluppo della Ohio Valley Wrestling, dove assunse il ring name Travis Bane. Il 5 marzo 2003 conquist\u00f2 l'OVW Southern Tag Team Championship in coppia con Kevin Thorn.\nWorld Wrestling Entertainment (2004\u20132006).\nTravis Tomko esord\u00ec nella World Wrestling Entertainment nella puntata di \"Raw\" del 19 aprile 2004, con il ring name Tyson Tomko; la sua \"gimmick\" era quella della guardia del corpo di Christian Cage e Trish Stratus, all'epoca fidanzati (\"kayfabe\").\nIl 30 giugno 2005 Christian pass\u00f2 nel \"roster\" di \"SmackDown\" per effetto della \"draft-lottery\"; contestualmente Tomko, che era invece rimasto a \"Raw\", ricevette un grosso \"push\" da \"monster heel\" ed ottenne una lunga serie di vittorie per KO tecnico. Dopo aver aiutato Kurt Angle a sconfiggere John Cena, venne battuto proprio da quest'ultimo nella puntata di \"Raw\" del 5 settembre 2005. Durante l'autunno Tomko strinse un'alleanza con Gene Snitsky ma, nonostante la coppia sembrasse lavorare bene insieme, non ebbe mai la possibilit\u00e0 di avere spazio in \"storyline\" di rilievo.\nIl 3 aprile 2006, il giorno dopo \"WrestleMania 22\", Tomko rescisse consensualmente il suo contratto con la WWE.\nTotal Nonstop Action (2006\u20132008).\nIl 23 novembre 2006 Travis Tomko debutt\u00f2 nella Total Nonstop Action, aiutando Christian Cage, suo alleato in WWE, in un match contro Sting. Il 14 ottobre 2007, a \"Bound for Glory\", conquist\u00f2 il TNA World Tag Team Championship in coppia con AJ Styles, sconfiggendo il Team Pacman (Adam Jones e Ron Killings); i due persero le cinture in favore di Kazarian e Super Eric il 15 aprile 2008.\nNell'agosto del 2008 Tomko fu licenziato dalla TNA per aver partecipato ad uno show della Inoki Genome Federation senza aver chiesto il permesso alla federazione.\nRitorno in WWE (2008\u20132009).\nNel novembre del 2008 Travis Tomko firm\u00f2 un contratto a gettone con la WWE. Il 15 dicembre, prima della messa in onda della puntata settimanale di \"Raw\", sconfisse Paul Burchill in un Dark match, ma si infortun\u00f2 alla spalla sinistra e fu costretto ad uno stop di circa tre mesi.\nIl 19 marzo 2009 Tomko fu licenziato dalla WWE.\nRitorno in TNA (2009\u20132010).\nTravis Tomko torn\u00f2 in TNA nella puntata di \"Impact\" del 19 novembre 2009, alleandosi nuovamente con AJ Styles. L'8 dicembre fece squadra con Styles e Kurt Angle, sconfiggendo Brutus Magnus e Doug Williams in un 3-on-2 Handicap match.\nNella puntata di \"Impact\" del 15 gennaio 2010 attacc\u00f2 Styles, effettuando un \"turn-heel\", ma fu poi sconfitto dall'ex amico in un match per il TNA World Heavyweight Championship.\nNel maggio del 2010 Tomko fu licenziato dalla TNA."}
{"id": "207538", "revid": "339392", "url": "https://it.wikipedia.org/wiki?curid=207538", "title": "Publio Flavio Vegezio Renato", "text": ""}
{"id": "207539", "revid": "1305772", "url": "https://it.wikipedia.org/wiki?curid=207539", "title": "Core", "text": ""}
{"id": "207542", "revid": "380654", "url": "https://it.wikipedia.org/wiki?curid=207542", "title": "Chris Benoit", "text": "Durante gli anni novanta, Benoit ha combattuto in molte delle pi\u00f9 importanti federazioni di wrestling nordamericane e giapponesi, tra cui la New Japan Pro-Wrestling, la World Championship Wrestling e la Extreme Championship Wrestling; dal 2000 alla morte \u00e8 stato invece sotto contratto con la WWE.\n\u00c8 stato un due volte campione del mondo, avendo conquistato il WCW World Heavyweight Championship nel 2000 e il WWE World Heavyweight Championship nel 2004; altri titoli in singolo includono un IWGP Junior Heavyweight Championship, cinque WCW/WWE United States Heavyweight Championship, tre WCW World Television Championship e quattro WWE Intercontinental Championship. Ha inoltre vinto tornei importanti quali l'edizione 1994 della Super J Cup e l'edizione 2004 del Royal rumble match.\nBenoit era considerato uno dei wrestler pi\u00f9 tecnici della sua generazione ed un vero e proprio specialista del Suplex in ogni sua forma, sebbene non disdegnasse anche mosse provenienti dalla lotta libera e prese di sottomissione.\nLa sua carriera da lottatore gli avrebbe assicurato un posto nella WWE Hall of Fame, ma \u00e8 stata oscurata dalla sua tragica fine avvenuta nel 2007, che lo ha reso uno dei personaggi pi\u00f9 discussi e criticati all'interno del mondo del wrestling, riuscendo a dividere anche l'opinione pubblica, sia sulla sua figura umana, che sulla stessa disciplina riguardo ai danni fisici e psicologici a lungo termine che essa ne potrebbe comportare.\nCarriera.\nExtreme Championship Wrestling (1994\u20131995).\nNel 1994, Benoit firma per la Extreme Championship Wrestling (ECW), la federazione hardcore di propriet\u00e0 di Paul Heyman. Qui abbandoner\u00e0 la gimmick di \"Pegasus\", guadagnandosi il soprannome di \"The Canadian Crippler\", dopo l'infortunio al collo da lui causato a Sabu in occasione di November 2 Remember 1994: Benoit proiett\u00f2 Sabu in aria con una sorta di Back Body Drop da fermo, uncinando la gamba sinistra, e l'indiano picchi\u00f2 il suolo con il capo da un'altezza di circa 2 metri. Dopo il match Benoit dichiar\u00f2 di essere scoppiato a piangere nel suo camerino dopo aver infortunato seriamente Sabu. Heyman, che ricopriva anche il ruolo di head booker, realizz\u00f2 l'idea di affibbiargli quell'appellativo che lo accompagn\u00f2 per tutto il resto della sua ultra-ventennale carriera.\nSempre qui vincer\u00e0, in coppia con Dean Malenko, l'ECW Tag Team Championship, alla fine di febbraio 1995. Dopo la vittoria entreranno nella stable dei \"Triple Threat\", guidata dall'ECW World Heavyweight Champion Shane Douglas. Benoit e Malenko persero i titoli contro i \"The Public Enemy\" all'inizio di aprile dello stesso anno a \"ECW's Three Way Dance\".\nWorld Championship Wrestling (1995\u20132000).\nNel 1995 Benoit firma per la World Championship Wrestling (WCW), federazione del miliardario Ted Turner. Le sue qualit\u00e0 sono notate subito dagli altri wrestler della federazione, tant'\u00e8 che entra a far parte dei Four Horsemen, la gloriosa stable capitanata dal pluricampione del mondo Ric Flair. Benoit partecipa alla faida fra i Four Horsemen e i Dungeon of Doom di Kevin Sullivan, affrontando quest'ultimo in incontri piuttosto violenti, tra i quali il San Francisco Death match. La faida si conclude a Bash at the Beach 1997, dove Benoit sconfigge Sullivan in un Retirement Match, costringendo il suo avversario al ritiro.\nDopo l'infortunio di Arn Anderson e Ric Flair la stable si scioglie e Benoit intraprende la carriera da singolo, sfidando Raven e la sua stable, i \"Flock\". Raccoglie diverse vittorie con i membri del Flock, tra cui una contro Perry Saturn a Starrcade 1997. A Souled Out Benoit affronta e sconfigge finalmente Raven.\nRiuscir\u00e0 poi a vincere il WCW World Television Championship per due volte. Dopo aver perduto il titolo intraprende una faida con Booker T in una serie di sette match il cui vincitore sarebbe diventato il nuovo sfidante del WCW World Television Champion; sar\u00e0 Booker T a trionfare e i match tra i due saranno ricordati tra i migliori del 1998.\nRic Flair torna intanto dal suo infortunio e riforma i Four Horsemen. Benoit forma quindi una coppia con Malenko, suo nuovo compagno di stable, con cui riuscir\u00e0 a vincere il World Tag Team Championship. In seguito vincer\u00e0 lo US Championship (per due volte) ed il Television Championship per la terza volta. Il 9 ottobre 1999 a Nitro Chris affronta Bret Hart in un match di tributo a Owen Hart, fratello di Bret tragicamente deceduto pochi mesi prima; Bret Hart vince sottomettendo Chris alla Sharpshooter e, una volta finito il match, si abbracciano tra gli applausi del pubblico.\nIl punto pi\u00f9 alto della carriera di Benoit nella WCW arriva nel gennaio del 2000, quando nel corso del pay-per-view Souled Out conquista il World Heavyweight Championship, sconfiggendo con la Crippler Crossface il campione Sid Vicious. Ma gi\u00e0 da tempo Chris, e non era il solo, aveva dei problemi nella federazione, legati alle politiche del backstage e al troppo potere che certi lottatori avevano nei confronti di altri; Benoit per esempio intraprese una fisica faida con Kevin Sullivan, lottatore ma anche booker della WCW, dal momento che la moglie di quest'ultimo, Nancy Daus (\"Woman\" nella WCW) lasci\u00f2 il marito proprio per Chris. Dunque The Crippler decise di lasciare la federazione e anche il suo titolo mondiale, e la WCW lo rese nell'albo d'oro come un \"One Day Champion\".\nWorld Wrestling Federation/Entertainment (2000\u20132007).\nThe Radicalz (2000\u20132001).\nIl 31 gennaio 2000 insieme a Guerrero, Saturn e Malenko, Benoit debutt\u00f2 nella World Wrestling Federation come membro di una \"stable\" chiamata Radicalz. Dopo aver perso il loro match di prova, i Radicalz divennero \"heel\" alleandosi con Triple H. Il 2 aprile a \"WrestleMania 2000\" Benoit vinse l'Intercontinental Championship sconfiggendo Chris Jericho e Kurt Angle in un triple threat match. Inizi\u00f2 una rivalit\u00e0 con Jericho per l'Intercontinental Championship sconfiggendolo a \"Backlash\", \"Judgment Day\", e \"SummerSlam\", Perso il titolo il 22 giugno a \"SmackDown!\" contro Rikishi, inizi\u00f2 una rivalit\u00e0 con The Rock per il WWF Championship che si concluse il 23 luglio a \"Fully Loaded\" con la vittoria di Rock. Tent\u00f2, di nuovo, l'assalto al WWF Championship il 24 settembre a \"Unforgiven\" in un fatal four-way match che includeva anche il detentore del titolo The Rock, Kane e The Undertaker perdendo.\nDopo aver perso contro Triple H a \"No Mercy\", vinse l'Intercontinental Championship sconfiggendo Billy Gunn il 10 dicembre a \"Armageddon\". Perse il titolo contro Chris Jericho in un ladder match il 21 gennaio 2001 alla \"Royal Rumble\". Successivamente, inizi\u00f2 una rivalit\u00e0 con Kurt Angle dove perse a \"WrestleMania X-Seven\", per poi sconfiggerlo in un ultimate submission match a \"Backlash\" e concludere la rivalit\u00e0 in un two out of three falls match a \"Judgment Day\" con la vittoria di Angle.\nIl 21 maggio a \"Raw\" Benoit e Jericho sconfissero Triple H e \"Stone Cold\" Steve Austin per vincere il WWF Tag Team Championship, I due mantennero il titolo in un TLC match sconfiggendo Edge &amp; Christian, Hardy Boyz e i Dudley Boyz il 24 maggio a \"SmackDown!\". Nonostante l'infortunio al collo rimediato durante il TLC match prese parte a un triple threat match contro Jericho e Stone Cold Steve Austin valevole per il WWF Championship, vinto da Austin.\nRegni titolati (2002\u20132003).\nIl 25 marzo 2002, durante la prima \"brand extension\", venne mandato a \"SmackDown!\" nonostante fosse ancora infortunato. Torn\u00f2 il 27 maggio come membro del roster di \"Raw\" dove si alle\u00f2 con Eddie Guerrero. Dopo aver vinto l'Intercontinental Championship contro Rob Van Dam il 29 luglio, Benoit e Guerrero vennero trasferiti a \"SmackDown!\" e il 25 agosto a \"SummerSlam\" perse il titolo contro Van Dam in una rivincita.\nDopo essere tornato a \"SmackDown!\", inizi\u00f2 una rivalit\u00e0 con Kurt Angle che sconfisse il 22 settembre a \"Unforgiven\". Successivamente, form\u00f2 un'alleanza con Angle e i due sconfissero Edge e Rey Mysterio nella finale di un torneo che avrebbe decretato i primi detentori del WWE Tag Team Championship il 20 ottobre a \"No Mercy\". Sei giorni dopo a \"Rebellion\" difesero con successo il titolo sconfiggendo i Los Guerreros per poi perderlo contro Edge e Mysterio il 7 novembre a \"SmackDown!\" in un two out of three falls match. Il mese successivo, ad \"Armageddon\", sconfisse Eddie Guerrero.\nIl 19 gennaio 2003 alla \"Royal Rumble\" venne sconfitto da Kurt Angle in un match valevole per il WWE Championship. Benoit perse la rivincita tre settimane pi\u00f9 tardi a \"SmackDown!\". A \"WrestleMania XIX\", Charlie Haas e Shelton Benjamin difesero con successo il titolo contro i Los Guerreros e la coppia formata da Benoit e Rhyno. Nel mese di aprile, ebbe delle brevi rivalit\u00e0 con John Cena e i Full Blooded Italians e lott\u00f2 occasionalmente in coppia con Rhyno.\nNel mese di giugno, partecip\u00f2 a un torneo per l'assegnazione al reintrodotto United States Championship perdendo nella finale contro Eddie Guerrero il 27 luglio a \"Vengeance\". Dopo aver sconfitto A-Train a \"No Mercy\" e vinto contro il Team Lesnar alle \"Survivor Series\", riusc\u00ec a conquistarsi il posto di \"#1 contender\" al titolo WWE (battendo John Cena nella puntata del 4 dicembre) affronta Lesnar a SD! con la cintura in palio. Quest'ultimo riuscir\u00e0, per\u00f2, a conservare il suo titolo sconfiggendo per TKO Chris nello show settimanale.\nWorld Heavyweight Champion (2004\u20132005).\nIl 25 gennaio 2004 alla \"Royal Rumble\" vinse il royal rumble match entrando con il numero uno, diventando il secondo wrestler a riuscirci dopo Shawn Michaels. La sera seguente pass\u00f2 nel roster di \"Raw\" sfidando Triple H per il World Heavyweight Championship a \"WrestleMania XX\". Due settimane pi\u00f9 tardi, durante la firma del contratto, Shawn Michaels attacc\u00f2 Benoit e firm\u00f2 il contratto diventando un triple threat match.\nIl 14 marzo a \"WrestleMania XX\", vinse il World Heavyweight Championship dopo aver sottomesso Triple H alla \"Crippler Crossface\". Dopo il match, Benoit celebr\u00f2 la vittoria con il detentore del WWE Championship Eddie Guerrero. Un mese pi\u00f9 tardi, a \"Backlash\", mantenne il titolo sconfiggendo in una rivincita Triple H e Shawn Michaels.\nAl pay-per-view Bad Blood invece Chris riesce a sconfiggere Kane (che aveva ottenuto, a seguito della vittoria in una Battle Royal, il posto di number one contender) e a conservare il suo titolo. Poi d\u00e0 vita alla rivalit\u00e0 contro Triple H: a Vengeance Benoit lo sconfigge grazie anche all'\"aiuto\" di Eugene, manipolato ad arte da Triple H per metterlo contro il canadese. Benoit e Triple H si scontrano di nuovo nel corso della puntata di \"Raw\" del 26 luglio in un 60 Minutes Iron Man Match e anche qui Benoit riesce a vincere (4 a 3 il risultato), conservando il titolo di campione del mondo.\nIl 15 agosto perde la cintura a SummerSlam, uscendo sconfitto da Randy Orton. Benoit si congeda dal suo ruolo di campione con una stretta di mano al suo successore. In seguito Benoit riesce in un'altra impresa, riconquistando il World Tag Team Championship da solo, dal momento che il suo partner Edge lo abbandona durante il loro match nel corso di Taboo Tuesday contro La R\u00e9sistance (Rob\u00e9rt Conway e Sylvain Grenier). I due danno vita a una faida e si sfidano per la prima volta nel \"main event\" di Survivor Series, quando Benoit ed Edge si trovano rispettivamente nella squadra di Randy Orton e di Triple H. In questo match Edge ottiene il primo punto a suo favore quando schiena Benoit, ma il match viene vinto dalla squadra di Orton.\nEdge e Benoit si affronteranno altre volte, prima in uno Steel Cage Match vinto da Benoit, poi in un match a tre con il coinvolgimento di Triple H, che metteva in palio il suo World Heavyweight Championship. Il match finisce in No Contest: Benoit fa cedere Edge nello stesso momento in cui quest'ultimo lo schienava per il conto di tre. Il World Heavyweight Championship viene allora reso vacante.\nAncora i due partecipano poi all'Elimination Chamber di New Year's Revolution ed offrono entrambi una solida prestazione, anche se nessuno dei due riesce ad aggiudicarsi il titolo mondiale messo in palio. Benoit parteciper\u00e0 alla successiva Royal Rumble dove entra addirittura col numero 2. Non gli riuscir\u00e0 di ripetere la grande impresa di un anno prima poich\u00e9 arriva sesto, ma anche in questo caso risulter\u00e0 l'uomo che \u00e8 rimasto pi\u00f9 tempo nel quadrato con ben oltre 45 minuti di permanenza. La faida con Edge continua, arrivando fino a WrestleMania 21. Qui i due partecipano al Money in the Bank Match, insieme a Chris Jericho, Shelton Benjamin, Kane e Christian. Edge vince il match dopo aver fatto cadere proprio Benoit dalla cima della scala. La notte successiva, a \"Raw\", Benoit riuscir\u00e0 a vendicarsi, sconfiggendo nuovamente Edge. La faida culmina in un combattuto Last Man Standing Match a Backlash vinto da Edge dopo che questi ha colpito Benoit con un mattone. I due rivali si affronteranno anche in un Tables match terminato con la vittoria del \"Rated-R Superstar\".\nUnited States Championship (2005\u20132007).\nPer effetto della draft lottery 2005 Benoit ritorna al roster di \"SmackDown!\". Sar\u00e0 poi uno dei wrestler difensori della ECW, partecipando anche ad ECW One Night Stand sconfiggendo Eddie Guerrero.\nA SummerSlam conquista per la prima volta il WWE United States Championship sconfiggendo Orlando Jordan in solo venticinque secondi e mezzo, stabilendo l'ennesimo record. Benoit difender\u00e0 il suo titolo in una serie di match contro Jordan che dureranno sempre di meno, fino a quando il suo amico e vecchio rivale Booker T non lo sconfigge in un match controverso conquistando il titolo degli Stati Uniti. Il rematch finir\u00e0 in modo alquanto controverso, con i due lottatori che si schienano a vicenda simultaneamente, e il titolo viene reso vacante.\nInizia subito una faida proprio con Booker T per il titolo degli Stati Uniti in una serie di sette match che ricorda molto quella intrapresa dai due nella WCW. Sul risultato di 3-1 con Booker T in vantaggio, l'atleta di colore si infortuna: al suo posto entra in gioco Randy Orton che lo sostituir\u00e0 nei match restanti della serie. La sostituzione va a vantaggio di Benoit, poich\u00e9 riesce a riportare la serie in pareggio dopo che Sharmell, la moglie di Booker T, interviene nei due match successivi attaccando Benoit e causando cos\u00ec per entrambe le volte la sconfitta per squalifica di Orton. Anche nell'incontro decisivo del 13 gennaio 2006 Booker T viene sostituito da Randy Orton. Quest'ultimo vince, portando il risultato finale sul 4-3 a favore di Booker T che si laurea quindi nuovo campione degli Stati Uniti. Benoit partecipa alla Royal Rumble dove entra con il numero 12; sar\u00e0 eliminato da Randy Orton dopo circa mezz'ora di permanenza sul ring. Benoit continua poi la rincorsa al titolo degli Stati Uniti, ottenendo un rematch: ma Booker T \u00e8 ancora infortunato, o cos\u00ec dice di essere. Infatti l'atleta di colore per tutto questo tempo ha mimato un infortunio solo per non affrontare Benoit. Finlay sostituisce Booker T, che per\u00f2 interferisce nel match colpendo il canadese con una stampella, concedendogli una vittoria platonica perch\u00e9 il titolo non passa per squalifica. A No Way Out Benoit riuscir\u00e0 a vendicarsi una volta per tutte, sconfiggendo finalmente Booker T e ritornando sul suo trono di campione degli Stati Uniti.\nBenoit viene subito preso di mira da John \"Bradshaw\" Layfield, infortunato alla mano dal canadese. Nella faida viene messo in palio il titolo degli Stati Uniti, difeso da Benoit a WrestleMania 22, dove per\u00f2 a trionfare \u00e8 JBL, che vince in maniera sporca. Dopo aver perso anche la rivincita durante l'edizione di SmackDown! del 14 aprile, questa volta in uno Steel Cage Match, Benoit si concentra sul rinato King of the Ring. Benoit uscir\u00e0 subito dal torneo solo al primo turno, sconfitto scorrettamente dall'irlandese Finlay. Otterr\u00e0 la sua rivincita a Judgment Day, sconfiggendo Finlay con la sua patentata Crippler Crossface. Il 26 maggio 2006, durante \"SmackDown!\", Benoit \u00e8 attaccato brutalmente da Mark Henry dopo un match fra i due. Il duro colpo subito da Henry provocher\u00e0 a Benoit un infortunio e un periodo forzato di stop.\nL'8 ottobre, dopo quasi cinque mesi di assenza, Benoit ritorna in WWE, sconfiggendo William Regal a No Mercy. Nell'edizione del 13 ottobre di \"SmackDown!\" Benoit sconfigge Mr. Kennedy, grazie anche all'intervento di The Undertaker, vincendo cos\u00ec il suo quinto WWE United States Championship (terzo in WWE). Successivamente, ha inizio una faida con Chavo Guerrero il quale, insieme alla moglie di Eddie Guerrero, Vickie, lo accusa di non essere mai stato un vero amico del proprio zio, appunto \"Latino Heat\". Il primo scontro tra i due avviene a Survivor Series: ad avere la meglio \u00e8 Benoit, che fa cedere Chavo alla Crippler Crossface, difendendo cos\u00ec il suo titolo degli Stati Uniti. Benoit riesce di nuovo a prevalere e a difendere cos\u00ec il suo titolo, questa volta ad Armageddon tramite la Sharpshooter. Il 19 gennaio affronta in un fisico No Disqualification Match ancora Chavo Guerrero e lo sconfigge: con questo match ha fine la rivalit\u00e0 tra i due.\nIl 28 gennaio \u00e8 tempo della Royal Rumble: nel corso del classico \"30 Men Over the Top Rope Match\" Chris entra col numero 17 e nonostante un'ottima prestazione delle sue non riesce a vincere la rissa reale venendo eliminato da The Great Khali. Il 18 febbraio a No Way Out sconfigge, insieme agli Hardy Boyz, il team formato da Montel Vontavious Porter e gli MNM, sottomettendo Joey Mercury alla Crippler Crossface. Il 16 marzo Benoit accetta la sfida di MVP per un match con il titolo degli Stati Uniti in palio per WrestleMania 23. Il 1\u00ba aprile allo \"Showcase of the Immortals\" Benoit sconfigge MVP, mantenendo cos\u00ec il titolo. La rivalit\u00e0 con MVP continua fino a Backlash, il 29 aprile: nel rematch di WrestleMania, Chris riesce nuovamente a sconfiggere l'avversario, autore comunque di un'ottima prova. A Judgment Day, Benoit mette nuovamente in palio lo United States Championship in un 2-out-of-3 Falls match; a vincere il match \u00e8 MVP, il quale, aggiudicandosi i primi due match, strappa la cintura a Benoit dopo ben sette mesi e una settimana di regno.\n\"ECW\" (2007).\nDurante il draft del 2007, svoltosi nel corso della puntata di \"Raw\" dell'11 giugno, Benoit pass\u00f2 nel roster della \"ECW\". Il suo esordio nel nuovo show avvenne il giorno seguente, quando in coppia con CM Punk vinse per squalifica contro Elijah Burke e Marcus Cor Von. Il 19 giugno sconfisse Elijah Burke nel suo ultimo ultimo match, accedendo alla finale di un torneo per il vacante ECW Championship che si sarebbe dovuto tenere il 24 giugno a \"\". Tuttavia, il giorno dell'evento, Benoit non si present\u00f2 e la WWE per bocca dei suoi commentatori, annunci\u00f2 che l'assenza del canadese era dovuta a problemi di natura familiare. Il suo posto nel match venne preso da Johnny Nitro, il quale sconfisse CM Punk e conquist\u00f2 l'ECW Championship.\nVita privata.\nNegli anni novanta Chris Benoit si spos\u00f2 con una donna di nome Martina, dalla quale ebbe i suoi primi due figli: David e Megan. Dopo il divorzio, avvenuto nel 1997, Benoit inizi\u00f2 una relazione con la valletta della WCW Nancy Toffoloni, dalla quale ebbe il suo terzo figlio, Daniel, nato il 25 febbraio 2000. Il 3 novembre seguente la coppia annunci\u00f2 il matrimonio.\nMorte.\nLuned\u00ec 25 giugno 2007 Chris Benoit, la moglie Nancy e il figlio Daniel Benoit furono ritrovati senza vita nella loro casa di Fayetteville (Georgia) intorno alle ore 14:30 EST. La prima comunicazione della morte della famiglia Benoit venne data dalla World Wrestling Entertainment attraverso il suo servizio di news via cellulare; qualche ora pi\u00f9 tardi la notizia fu pubblicata anche sul sito ufficiale della federazione tramite il seguente comunicato: \nLa WWE decise di cancellare la puntata di \"Raw\" prevista per quella sera, sostituendola con uno show di tributo alla vita e alla carriera di Chris Benoit, trasmettendo segmenti tratti dal DVD a lui dedicato e permettendo ai propri dipendenti di spendere qualche parola per ricordarlo; da segnalare che la decisione di cancellare la puntata di \"Raw\" fu presa prima che la dinamica dei decessi fosse resa nota: lo show di tributo and\u00f2 quindi in onda soltanto perch\u00e9 non era ancora chiaro che la mano omicida fosse proprio quella di Benoit. Una volta venuta a conoscenza dei dettagli dell'accaduto, la WWE decise di eliminare tutto il materiale riguardante Chris Benoit dal proprio sito ufficiale, bloccare la vendita dei DVD e del \"merchandising\" riguardante il wrestler canadese e di non menzionare mai pi\u00f9 Chris Benoit nei propri programmi televisivi; tuttavia il suo nome appare ancora nell'enciclopedia della federazione e a tal proposito il presidente della WWE, Vince McMahon, disse: \u00abNon possiamo far finta che non sia mai esistito: un conto \u00e8 promuoverlo, il che non va bene, un altro \u00e8 includerlo in un contesto storico, il che credo sia giusto\u00bb.\nLa polizia della contea di Fayette effettu\u00f2 dei rilievi nella casa dove furono ritrovati i corpi delle vittime. Il tenente Tommy Pope, del dipartimento dello sceriffo della contea di Fayette, lasci\u00f2 una dichiarazione alla \"ABC News\" dicendo che le autorit\u00e0 erano entrate in casa di Chris Benoit per verificare che il canadese stesse bene poich\u00e9 nei giorni precedenti aveva mancato diversi appuntamenti della WWE e aveva inviato degli strani SMS ad alcuni colleghi; questi ultimi, preoccupati per i messaggi ricevuti, spinsero uno dei vicepresidenti della federazione a mettersi in contatto con la polizia di Fayetteville. Tommy Pope afferm\u00f2 anche che la polizia non aveva sospetti nei confronti di persone esterne all'abitazione poich\u00e9 le armi utilizzate erano state rinvenute sulla scena del crimine. Nella giornata di marted\u00ec 26 giugno il detective Bo Turner, del dipartimento di polizia della contea di Fayette, dichiar\u00f2 all'emittente televisiva \"WAGA-TV\" che si trattava di un caso di omicidio-suicidio, affermando che Benoit aveva ucciso la moglie ed il figlio nel weekend e si era tolto la vita di luned\u00ec impiccandosi nella palestra di casa. Nel corso di una conferenza stampa, il procuratore generale della contea di Fayette, Scott Ballard, conferm\u00f2 che Benoit aveva ucciso sia la moglie che il figlio: entrambi erano stati legati ai polsi e ai piedi ed erano poi morti per asfissia; venne inoltre dichiarato che la moglie era morta nella giornata di venerd\u00ec e il figlio di sabato, mentre Benoit si era tolto la vita nella notte di domenica o al massimo nella mattinata di luned\u00ec. Accanto ai corpi di Nancy e Daniel venne ritrovata una Sacra Bibbia.\nNella tarda serata di marted\u00ec 26 giugno la WWE condivise sul proprio sito ufficiale il contenuto dei cinque SMS inviati da Chris Benoit ai suoi colleghi: tali messaggi, due inviati dal cellulare di Benoit e tre da quello della moglie, erano stati spediti tra le 3:50 e le 3:58 EST di domenica 24 giugno. In quattro di questi, Benoit aveva scritto l'indirizzo della sua abitazione, mentre nell'altro diceva che i cani erano chiusi nella zona della piscina e che la porta del garage era aperta. La WWE ricevette comunicazione da parte dei wrestler di aver ricevuto questi messaggi soltanto alle 12:30 EST di luned\u00ec 25 giugno; nei giorni precedenti Benoit parl\u00f2 pi\u00f9 volte via telefono con colleghi e rappresentanti della WWE al fine di trovare una soluzione che gli permettesse di stare il pi\u00f9 possibile vicino alla moglie Nancy e al figlio Daniel, a suo dire affetti da una grave forma di intossicazione alimentare. Coloro che parlarono con Benoit sostengono che il canadese avesse un tono di voce stanco ed abbattuto.\nNelle ore successive alla tragedia, tra i media inizi\u00f2 a farsi largo l'ipotesi che alla base del gesto di Chris Benoit ci fosse stato un raptus d'ira causato dall'uso di alcune sostanze anabolizzanti trovate in casa sua; tuttavia gli inquirenti e la stessa WWE, per bocca dell'avvocato Jerry McDevitt, negarono questa ipotesi: il canadese, infatti, aveva commesso i crimini in diversi istanti di tempo, si era tolto la vita molte ore dopo il secondo omicidio ed era rimasto in contatto con l'esterno per un periodo di tempo prolungato anche dopo aver ucciso, a dimostrazione del fatto che non fosse soggetto ad alcun raptus d'ira. Tra l'altro i medicinali trovati in casa di Benoit erano legalmente prescritti e, secondo le indiscrezioni iniziali, sembrava che servissero a curare una rara patologia che affliggeva il figlio Daniel, il quale soffriva della sindrome della X fragile. A rafforzare questa tesi ci fu la testimonianza di Wade Keller, uno dei pi\u00f9 autorevoli esperti di wrestling statunitensi, che scrisse di essere a conoscenza del fatto che Daniel fosse costretto a ricevere continue iniezioni di ormoni per limitare i sintomi della malattia.\nIl 5 settembre 2007 il padre di Chris Benoit, Michael, partecip\u00f2 al programma televisivo \"Good Morning America\". Nell'occasione port\u00f2 i risultati di un'analisi effettuata sui tessuti cerebrali del figlio, i quali risultavano seriamente danneggiati come nei casi di pazienti malati di Alzheimer. Rivel\u00f2 inoltre di aver acconsentito all'esecuzione di test sul cervello del figlio dopo aver trovato un diario scritto dal lottatore negli ultimi mesi di vita, dal quale traspariva un Chris Benoit \"estremamente disturbato\". Il 27 giugno 2013 la sorella di Nancy Toffoloni, Sandra, dichiar\u00f2 in un'intervista che il cognato sarebbe comunque morto a distanza di un anno dalla tragedia poich\u00e9 dall'autopsia risultava che il suo cuore fosse tre volte pi\u00f9 grande del normale a causa della continua assunzione di steroidi e antidolorifici, i quali lo portarono a loro volta in uno stato di paranoia. La donna disse anche di essere a conoscenza del fatto che Benoit stesse per ritirarsi dall'attivit\u00e0 agonistica e che avesse intenzione di aprire una scuola di wrestling in Georgia, ma tutto ci\u00f2 fu momentaneamente \"accantonato\" a causa del \"push\" che la WWE voleva concedere al canadese in quel periodo.\nNotizia su Wikipedia.\nSpeculazioni sulla morte di Nancy Toffoloni furono inserite nella voce inglese di Wikipedia riguardante Chris Benoit circa quattordici ore prima del ritrovamento dei corpi della famiglia. La versione anglosassone di \"Wikinotizie\" riport\u00f2 per prima la notizia, seguita da \"Fox News Channel\". Prima della modifica, il testo interessato sulla voce di Chris Benoit era il seguente: \nAlle 00:01 EST di luned\u00ec 25 giugno 2007, al testo fu aggiunta la seguente frase: \nLa polizia della contea di Fayette scopr\u00ec i corpi alle 14:30 EST, circa quattordici ore dopo la modifica della voce inglese di Wikipedia; tramite l'indirizzo IP si scopr\u00ec che l'autore della modifica si trovava a Stamford (Connecticut), citt\u00e0 in cui ha sede la WWE. Quando la notizia raggiunse i media, l'utente anonimo visit\u00f2 \"Wikinotizie\" e spieg\u00f2 che la sua modifica fu il frutto di un'enorme coincidenza e nulla pi\u00f9. La polizia in seguito sequestr\u00f2 il computer del responsabile e precis\u00f2 che se l'utente avesse avuto notizia circa le morti della famiglia Benoit prima del ritrovamento dei corpi sarebbe potuto essere legalmente perseguibile. L'utente in questione si difese asserendo di aver letto dell'illazione, poi rivelatasi fondata, su vari siti speculatori sul mondo del wrestling e di aver quindi modificato la pagina di Wikipedia.\nSospetti di doping.\nNell'agosto del 2007 Chris Benoit venne inserito in un elenco di lottatori che nei due anni precedenti erano stati clienti della \"Signature Pharmacy\", una societ\u00e0 farmaceutica di Orlando (Florida) accusata di aver venduto sostanze dopanti senza regolare prescrizione medica. Oltre a quello di Benoit, nella lista erano presenti anche i nomi di altri due wrestler da poco defunti: Eddie Guerrero e Brian Adams.\nChris Benoit sul WWE Network.\nNel febbraio del 2014 la WWE ha deciso di inserire Chris Benoit sul WWE Network, mandando in onda il seguente messaggio di avviso prima dei match che lo vedono protagonista: \nFilm biografico.\nNel dicembre del 2011 la compagnia indiana SRG Films ha annunciato la produzione di un film biografico sulla vita di Chris Benoit dal titolo \"Crossface\". La pellicola sarebbe basata sul libro \"Ring of Hell: The Story of Chris Benoit and the Fall of the Pro Wrestling Industry\" (2008).\nNel settembre del 2016 \u00e8 stato annunciato che il film \u00e8 in fase di pre-produzione e che per la regia \u00e8 stata contattata la tedesca Lexi Alexander."}
{"id": "207543", "revid": "1442080", "url": "https://it.wikipedia.org/wiki?curid=207543", "title": "Luca Franchini", "text": "Biografia.\nLuca Franchini ha iniziato la sua carriera nel 1997, all'et\u00e0 di 32 anni, fondando e scrivendo per il sito web \"Tuttowrestling\". Nell'estate del 2000 ha partecipato ad alcuni provini per entrare a far parte della redazione sportiva di Stream e nel mese di settembre \u00e8 stato assunto dall'emittente milanese insieme a Michele Posa, diventando telecronista per i programmi televisivi della World Championship Wrestling. Nel 2003 la coppia \u00e8 confluita nella redazione di Sky, che si era da poco fusa con Stream, e ha iniziato a commentare la WWE su Sky Sport.\nIl 16 aprile 2007, in occasione della prima puntata di \"Raw\" sul territorio italiano al Mediolanum Forum di Milano, Franchini e Posa hanno svolto la telecronaca dello show a bordo ring, affiancando Jerry \"The King\" Lawler e Jim Ross. Il 29 marzo 2015, a \"WrestleMania 31\", hanno commentato dal vivo la loro prima edizione dello \"Showcase of the Immortals\" a Santa Clara (California); la cosa si \u00e8 poi ripetuta anche per \"WrestleMania 32\" ad Arlington (Texas) e per \"WrestleMania 34\" a New Orl\u00e9ans (Louisiana).\nIl 1\u00ba luglio 2020, in seguito all'acquisto dei diritti della WWE del gruppo Discovery, i due hanno lasciato Sky dopo 17 anni, passando a commentare il wrestling su DMAX.\n\u00c8 tifoso dell e durante le telecronache ha spesso fatto capire la sua passione per il calcio e il suo amore verso la squadra nerazzurra,ad esempio quando il wrestler Omos fece il suo debutto a Raw il 19 ottobre 2020 lo ribattezz\u00f2 \"Lukaku\" per la sua somiglianza con l'attaccante belga all'epoca in forza alla squadra nerazzurra Romelu Lukaku. In pi\u00f9 \u00e8 appassionato anche di chopper e segue la Formula 1, il cui suo pilota preferito \u00e8 Max Verstappen."}
{"id": "207549", "revid": "287204", "url": "https://it.wikipedia.org/wiki?curid=207549", "title": "Gennadio", "text": ""}
{"id": "207550", "revid": "3831", "url": "https://it.wikipedia.org/wiki?curid=207550", "title": "Moitiers-d'Allonne", "text": ""}
{"id": "207551", "revid": "287204", "url": "https://it.wikipedia.org/wiki?curid=207551", "title": "Elena Ceausescu", "text": ""}
{"id": "207553", "revid": "114118409", "url": "https://it.wikipedia.org/wiki?curid=207553", "title": "Giovanni Buridano", "text": "Allievo di Guglielmo di Ockham segue nella logica la dottrina nominalista: solo le particolari entit\u00e0 esistenti sono reali mentre gli universali sono dei concetti astratti che valgono solo come nomi.\nBiografia.\nStudi\u00f2 all'universit\u00e0 di Parigi e segu\u00ec nella logica la dottrina nominalista pur apprezzando il realismo aristotelico. Insegn\u00f2 filosofia nella stessa universit\u00e0 nella quale fu eletto per due volte rettore nel 1328 e nel 1340.\nDopo aver incominciato a studiare teologia si dedic\u00f2 invece all'insegnamento delle arti liberali. Per i suoi cordiali rapporti con la curia romana fece una buona carriera ecclesiastica che gli valse l'incarico di canonico ad Arras. Come accademico partecip\u00f2 ai lavori di una commissione ecclesiastica incaricata di approfondire le concezioni occamiste relativamente all'ortodossia. L'analisi delle teorie occamiste si concluse con il divieto di lettura presso la facolt\u00e0 delle arti di Parigi delle opere del \"Venerabilis Inceptor\" (venerabile principiante).\nDottrine fisiche.\nBuridano fu uno dei sostenitori della teoria dell'impeto, secondo la quale un corpo in moto possiede un \"impeto\" che lo porta a proseguire il moto anche in assenza di forze esterne. Questa teoria, la cui origine \u00e8 rintracciabile negli scritti di Giovanni Filopono, del VI secolo, precorse in parte il principio d'inerzia che sar\u00e0 enunciato nella prima et\u00e0 moderna.\nNelle \"Questioni sugli otto libri della Fisica di Aristotele\" Buridano confut\u00f2 la teoria di Aristotele secondo cui la continuazione del moto del proietto \u00e8 dovuta all'aria la quale, in qualche modo, gli trasmette l'azione motrice:\nLa teoria dell'impeto permise a Buridano di considerare superflue le \"Intelligenze Motrici\" che nella fisica medioevale d'ispirazione aristotelica risultavano necessarie per mantenere in moto i cieli, anche perch\u00e9 lo spazio esterno era da lui concepito vuoto e non pieno di materia trasparente come aveva pensato Aristotele:\nQuanto alla forma della Terra, Giovanni Buridano fu uno dei pensatori medievali che ne sostenevano la sfericit\u00e0 e che dovesse ruotare sul proprio asse.\nL'intelletto umano e la volont\u00e0.\nBuridano si occup\u00f2 dell'analisi della volont\u00e0 umana, che ritenne seguisse le valutazioni dell'intelletto assicurando cos\u00ec la scelta giusta. Perci\u00f2 egli riteneva che la volont\u00e0 che dovesse decidere quale scegliere tra due beni considerati equivalenti dall'intelletto, si sarebbe trovata nella scelta in un imbarazzo tale da sospendere l'azione conseguente.\nUn esempio della sua tesi, che tuttavia probabilmente non \u00e8 dovuto a Buridano e che ne banalizza pesantemente il pensiero, \u00e8 il famoso apologo dell'asino che posto tra due cumuli di fieno perfettamente uguali, e alla stessa distanza non sa scegliere quale iniziare a mangiare morendo di fame nell'incertezza."}
{"id": "207554", "revid": "1982", "url": "https://it.wikipedia.org/wiki?curid=207554", "title": "Croisic", "text": ""}
{"id": "207556", "revid": "1982", "url": "https://it.wikipedia.org/wiki?curid=207556", "title": "Le Croizic", "text": ""}
{"id": "207558", "revid": "123622304", "url": "https://it.wikipedia.org/wiki?curid=207558", "title": "Grafiosi", "text": "La grafiosi dell'olmo \u00e8 una malattia provocata da un fungo ascomicete che colpisce tale albero.\nL'agente causale \u00e8 il fungo \"Ophiostoma ulmi\", la cui diffusione \u00e8 facilitata da un coleottero del genere \"Scolytus\" o del genere \"Pteleobius\" che compie parte del proprio ciclo vitale nella corteccia degli olmi, oltre che da anastomosi radicale di piante vicine. Il fungo blocca i vasi che conducono la linfa alle foglie, inibendo il trasporto dell'acqua e provocando l'ingiallimento delle foglie con successiva morte di parti di rami, branche o dell'intera pianta.\nLa malattia, che pu\u00f2 avere decorso cronico o acuto, \u00e8 originaria dell'Asia e colpisce tutte le specie di olmi, ma non tutte con la stessa gravit\u00e0. Le specie asiatiche di olmi, convivendo da sempre con questa malattia, hanno sviluppato un certo grado di resistenza.\nIntorno al 1920, il fungo raggiunse l'Europa e fu descritto per la prima volta nei Paesi Bassi, ragion per cui la malattia fu detta anche \"Dutch elm disease\" (malattia olandese dell'olmo). Dall'Europa, la grafiosi raggiunse la costa atlantica del Nordamerica, espandendosi verso ovest piuttosto lentamente (nel 1960 giunse a Chicago).\nIn Italia il primo caso di grafiosi dell'olmo risale al 1930.\nIntorno al 1967, l'Europa fu raggiunta da un ceppo molto pi\u00f9 virulento della stessa malattia, il cui agente casuale \u00e8 il fungo \"Ophiostoma novo-ulmi\", ed in una ventina d'anni morirono milioni di olmi - in particolare moltissimi tra gli esemplari di grande mole. In Italia l'area interessata comprende tutta la Penisola e le isole con perdite vicine al 100% degli olmi adulti. \nTuttavia le specie di olmo in natura non sono minacciate di estinzione poich\u00e9 le piantine fino a 2\u20133\u00a0m di altezza sono indenni dalla malattia. La grafiosi ha condannato l'olmo a passare da grande albero a piccolo arbusto.\nLa ricerca scientifica ha permesso di selezionare una nuova variet\u00e0 del genere che \u2014 grazie anche alla clonazione \u2014 mostra una spiccata resistenza all'agente micotico.\nSintomi.\nTra i segnali di grafiosi dell'olmo rientrano:"}
{"id": "207559", "revid": "767487", "url": "https://it.wikipedia.org/wiki?curid=207559", "title": "Stalden", "text": "Stalden (toponimo tedesco) \u00e8 un comune svizzero di 1\u00a0119 abitanti del Canton Vallese, nel distretto di Visp.\nStoria.\nIl comune di Stalden \u00e8 stato istituito nel 1805 con la fusione dei comuni soppressi di Chinegga e Stalden Dorfmark; nel 1817 ha inglobato l'altro comune soppresso di Niederrusen (oggi Neubr\u00fcck).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nStalden \u00e8 servito dalla stazione di Stalden-Saas, sulla ferrovia Briga-Visp-Zermatt.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207563", "revid": "62681", "url": "https://it.wikipedia.org/wiki?curid=207563", "title": "Pompa a vuoto", "text": "Una pompa per vuoto \u00e8 un dispositivo meccanico utilizzato per creare e mantenere il vuoto (cio\u00e8 una condizione di pressione minore della pressione atmosferica); per adempiere tale scopo, la pompa da vuoto asporta il gas contenuto nella camera da vuoto alla quale \u00e8 collegata la pompa attraverso delle condutture.\nIn buona sostanza, una pompa a vuoto \u00e8 un compressore, in quanto porta un fluido in fase gassosa da una pressione pi\u00f9 bassa ad una pi\u00f9 alta. La differenza, nell'accezione comune, sta nel fatto che un compressore lavora a pressione di aspirazione costante, mentre la pompa a vuoto lavora a pressione di aspirazione variabile (decrescente) e a pressione di mandata costante.\nTipi di pompe per vuoto.\nLe pompe da vuoto possono essere catalogate in tre categorie principali:\nLe pompe a spostamento di parete sono le pompe pi\u00f9 adatte al basso vuoto, mentre le pompe a trasferimento di quantit\u00e0 di moto sono le pi\u00f9 utilizzate in serie con pompe a spostamento di parete (spesso a due stadi) per raggiungere l'alto vuoto. In questa configurazione la pompa a spostamento di parete ha due scopi: in primo luogo permette di raggiungere nel recipiente da vuotare il basso vuoto, condizione necessaria per innescare la pompa a trasferimento di quantit\u00e0 di moto (che non pu\u00f2 funzionare a partire dalla pressione atmosferica). In secondo luogo la pompa spostamento di parete posta sull'uscita della pompa a trasferimento di quantit\u00e0 di moto asporta le molecole di gas che si accumulano sulla sua uscita. Le pompe ad intrappolamento si utilizzano per raggiungere ultra-alto vuoto, ma esse richiedono rigenerazioni periodiche delle superfici che intrappolano le molecole di gas. A causa di tale limitazione sul tempo operativo di funzionamento non sono utilizzate che per ultra alto vuoto.\nCaratteristiche delle pompe per vuoto.\nPer un ampio valore di pressioni la velocit\u00e0 di pompaggio di una pompa \u00e8 costante, ma al diminuire delle pressione nella camera da vuoto, si ha che il suo contenuto di materia diminuisce, questo comporta che la portata diminuisce molto rapidamente. Contemporaneamente la sublimazione dei materiali, il degassamento delle pareti e gli eventuali buchi continuano a produrre materia che deve essere asportata dalla pompa da vuoto, tali concause determinano il vuoto limite nella camera da vuoto.\nVi sono altre caratteristiche che differenziano i vari tipi di pompe da vuoto quali i materiali che li compongono, la velocit\u00e0 di aspirazione, i residui di olio, l'affidabilit\u00e0, la tolleranza alla polvere, le vibrazioni, l'intervallo di pressioni in cui operano.\nElenco delle principali pompe per vuoto.\nLa distinzione principale da fare sul modo di operare delle pompe dipende dal tipo di regime\n(identificato dal numero di Knudsen) se gli urti intramolecolari sono dominanti si \u00e8 in regime viscoso, mentre se gli urti tra le pareti sono dominanti si \u00e8 in regime molecolare.\nUsi delle pompe per vuoto.\nLe pompe da vuoto sono usate in molti processi industriali e scientifici che includono:\nInoltre le pompe da vuoto sono anche usate per la mungitura del bestiame."}
{"id": "207564", "revid": "125079701", "url": "https://it.wikipedia.org/wiki?curid=207564", "title": "Bernardino Telesio", "text": "Biografia.\nTelesio inizi\u00f2 i suoi studi nella citt\u00e0 natale di Cosenza con lo zio Antonio Telesio (1482-1534), dotto umanista che lo port\u00f2 a Milano nel 1518, e poi a Roma nel 1521, dove soggiornarono fino al 1527, l'anno del saccheggio dei lanzichenecchi di Carlo V che lo imprigionarono. Liberato da Bernardino Martirano, amico del capo dei lanzichenecchi Filiberto d'Orange, Telesio si rec\u00f2 a Venezia e successivamente a Padova nella cui universit\u00e0 studi\u00f2 filosofia con Geronimo Amaltea e approfond\u00ec gli studi in matematica, astronomia e filosofia morale con Federico Delfino fino al 1535 anno in cui consegu\u00ec il dottorato.\nNell'Universit\u00e0 di Padova dove ancora si contrastavano averroisti e alessandrini sulla interpretazione di Aristotele, Telesio cominci\u00f2 a elaborare la sua critica alla fisica aristotelica sviluppando quell'interesse per lo studio della natura a cui dedic\u00f2 tutte le sue opere. Nello stesso periodo compose alcuni brevi componimenti poetici, riportati alla luce da Luca Irwin Fragale nel 2010.\nComp\u00ec numerosi viaggi a Roma, a Napoli, a Bologna, godendo del favore di alcuni papi da Clemente VII a Gregorio XIII, ma soprattutto della protezione della famiglia napoletana del Duca di Nocera, Alfonso Carafa che ospitandolo per lunghi periodi dal 1544 al 1550 e vi stette ancora dal 1565, gli permise di trovare il raccoglimento necessario per la sua opera maggiore: il \"De rerum natura iuxta propria principia\" \"Intorno alla natura secondo i suoi principi\", che fu composto nel palazzo ducale di Nocera e dedicato al figlio del duca Alfonso Ferrante.\nSecondo alcuni interpreti della filosofia telesiana l'espressione \"iuxta propria principia\" andrebbe intesa nel senso che lo studio della natura veniva fatto dall'autore secondo propri principi telesiani. Altri invece intendono la stessa espressione nel senso che Telesio volesse avviare una scienza della natura che utilizzasse i principi che le sono propri e ne descrivono il funzionamento e non pi\u00f9 improntati alla metafisica.\nDopo la prima composizione, avvenuta tra gli anni 1544-1552, l'opera fu pubblicata, per i primi due libri nel 1565, e nel 1586 nell'edizione completa in nove libri. Le successive opere minori riguardanti fenomeni fisici particolari, furono scritte con il fine di convalidare le teorie esposte nell'opera maggiore.\nNel 1552 Telesio spos\u00f2 la vedova con due figli Diana Sersale, da cui ebbe quattro figli, il primogenito dei quali, Prospero, fu misteriosamente ucciso nel 1576.\nDopo la morte della moglie, papa Pio IV, gli offr\u00ec, a condizione della sua preventiva ordinazione a sacerdote, la nomina di arcivescovo di Cosenza, ma Telesio rifiut\u00f2 a favore del fratello Tommaso.\nTelesio trascorse gli ultimi anni della sua vita a Cosenza dove, dopo la morte di Aulo Giano Parrasio (1534), si era dedicato allo sviluppo degli studi filosofici-scientifici della locale accademia che da lui prender\u00e0 il nome di Accademia \"telesiana\".\nOrmai famoso tra gli studiosi del tempo mor\u00ec a Cosenza nel 1588, rimpianto dai suoi discepoli che si adoperavano per la diffusione del suo pensiero, contrastato dal Sant'Uffizio che fece inserire per la concezione contraria alla Scrittura che Telesio nutriva dell'anima il \"Quod animal\", il \"De somno\", e il \"De rerum natura\" nell'Indice dei libri proibiti fatto pubblicare da Clemente VIII nel 1596.\nPensiero.\nLa gnoseologia.\nTelesio per primo avanza l'idea che la conoscenza della natura debba basarsi sullo studio di principi naturali (\"iuxta propria principia\") abbandonando ogni considerazione metafisica ma allo stesso tempo, come anche nelle dottrine di Tommaso Campanella e Giordano Bruno, rimanendo all'interno di una totalizzante visione filosofica della natura ricercandone i principi primi e riprendendo quella concezione ilozoista, panteistica e vitalistica dei presocratici e di Platone che sopravviveva nei circoli neoplatonici rinascimentali e nelle credenze magiche del tempo.\nQuesta ambivalenza tra il rifiuto della metafisica e l'aderenza a una filosofia della natura ha determinato giudizi discordanti su Telesio da vari autori che lo \u00ab\"pongono su un piano ora di continuit\u00e0 ora di rottura rispetto all'aristotelismo; \u00e8 stato giudicato ora come il restauratore della filosofia di Parmenide , ora come il migliore dei naturalisti presocratici, ora come un autore scarsamente originale. ora come un \"novateur\", ora come il primo dei moderni.\" \nIl filosofo cosentino sostiene che \u00ab\"Per conoscere la natura l'uomo, in fondo, deve soltanto riuscire a fare parlare la natura stessa, servendosi di scoperte ed indagini nuove attraverso un mutato modo di procedere e un metodo che \u00e8 basato solo sul senso\"\u00bb . \nLa filosofia di Telesio si sviluppa dalla critica dei fondamenti della fisica aristotelica basata su un metodo dove principi universali astratti, come sostanza, forma, materia, pretendono di spiegare fatti concreti che rimandano piuttosto ad un intervento dei sensi che li percepiscono. In pi\u00f9, osserva Telesio, Aristotele introduce spiegazioni metafisiche come il \"motore immobile\" per spiegare fenomeni fisici. La \"riduzione naturalistica\" di Telesio si basa invece sul principio che \u00ab\"La natura \u00e8 un mondo a s\u00e9, che si regge su principii intrinseci ed esclude ogni forza metafisica.\"\u00bb La natura quindi va studiata adoperando principi che abbiano la stessa consistenza materiale della natura che quindi possa da noi essere conosciuta tramite la nostra sensibilit\u00e0 materiale.\nNel determinare i principi generali della natura egli parte da una semplice affermazione: il sole \u00e8 caldo, luminoso, tenue e mobile; la terra \u00e8 fredda, oscura, densa e immobile, il sole e la terra sono dunque le sedi di tre forze:\nContrariamente ad Aristotele che sosteneva che \"quidquid movetur ab alio movetur\", che cio\u00e8 ogni cosa in movimento \u00e8 mossa da un altro corpo in movimento, Telesio ritiene che il movimento sia un principio inerente al calore per cui in natura si muove tutto ci\u00f2 che \u00e8 caldo. Non esiste dunque un motore immobile poich\u00e9 ogni corpo naturale \u00e8 in grado di muovere se stesso.\nUn'altra caratteristica del calore e del freddo \u00e8 la sensibilit\u00e0 che appartiene ad entrambi in quanto questi due principi avvertono la presenza l'uno dell'altro e quindi si contrastano tra loro e cercano di reciprocamente evitarsi. Il calore \u00e8 sensibilit\u00e0 e quindi vita: ogni corpo che possegga una minima quantit\u00e0 di calore \u00e8 animato.\nA differenza dei corpi inorganici, in quelli organici \u00e8 presente un'anima, chiamata da Telesio \"spiritus\" , concepita come una materia sottilissima che riempie di s\u00e9 ogni parte dei corpi viventi e che \u00e8 destinata a morire assieme al corpo. \nAltrettanto materiale \u00e8 l'intelligenza che appartiene nella sua corporeit\u00e0 non solo all'uomo ma a tutti gli esseri viventi: essa non \u00e8 altro che il deposito nella memoria delle percezioni immediate avute in passato. \u00c8 in base a questi ricordi sbiaditi delle percezioni passate che siamo in grado di riconoscere un corpo anche in assenza di sensazioni attuali.\nL'etica.\nContrariamente ad Aristotele che riteneva sommo bene dell'uomo l'esercizio della ragione, Telesio pensa che l'animale uomo consideri bene supremo la sua stessa conservazione fisica. L'etica quindi consiste nel giudicare bene tutto ci\u00f2 che favorisce la propria conservazione, male tutto quello che la ostacola. Il bene sar\u00e0 quindi riscontrabile nel piacere, il male nel dolore. \nBisogner\u00e0 che il saggio, in assonanza con quanto sosteneva la scuola stoica, sappia ricercare non i piaceri immediati e rifuggire i mali presenti ma conseguire, adoperando il ricordo delle esperienze passate, la virt\u00f9 che \u00e8 l'uso di tutto ci\u00f2 che favorisce la conservazione dello spirito. Su questo principio si fonda la convivenza sociale e la regola per la quale l'esercizio del vizio o della virt\u00f9 \u00e8 automaticamente regolato dagli effetti naturali che premiano o puniscono i comportamenti virtuosi o malvagi.\nNaturalismo e religione.\nLa visione totalizzante di Telesio riguarda la \"natura\", non tutta la realt\u00e0 nel suo insieme: perci\u00f2 egli non esclude la presenza di un Dio trascendente creatore di un cosmo che non \u00e8 regolato dal caso ma da leggi ordinatrici e l'esistenza nell'uomo di un'anima immortale (\"anima superaddita\") che spiega i suoi atteggiamenti religiosi basati sulla ricerca di valori eterni e non naturali e dal bisogno umano di sperare in una giustizia divina ultraterrena.\nGli interpreti della filosofia telesiana hanno rilevato come questi elementi extranaturali siano in contrasto con l'insieme della sua dottrina naturalista e materialista supponendo che Telesio abbia voluto cos\u00ec sfuggire a pericolosi scontri con l'autorit\u00e0 della Chiesa\nQuesta ultima interpretazione sembra oggi giustificata per il ritrovamento di una lettera del 28 aprile 1570 che Telesio invi\u00f2 al cardinale Flavio Orsini dove egli scrive di \"altre propositioni contra la religione\" che sarebbero contenute nella prima stampa del De rerum natura (1565).\nL'eredit\u00e0 del pensiero telesiano.\nLa pi\u00f9 nota delle polemiche a cui la filosofia di Telesio diede inizio fu quella con il filosofo neoplatonico Francesco Patrizzi (1529-1597), il quale osservava che il concetto telesiano di massa corporea o terra in effetti ricadeva nei criticati principi metafisici aristotelici in quanto anche questa non poteva essere comprovata sperimentalmente.\nDa queste polemiche si originarono in Italia due scuole: quella settentrionale ferma ai principi aristotelici e quella meridionale naturalista, orientata al pensiero telesiano.\nLa filosofia di Telesio influenz\u00f2 il pensiero di Campanella e lo stesso Bacone riconobbe come avesse appreso dal \"De rerum natura iuxta propria principia\" il principio che non bastava conoscere i fenomeni naturali ma che questi potessero essere dominati tramite l'esperienza \nAnche la gnoseologia e l'etica di Hobbes ebbero chiari riferimenti alla filosofia di Telesio che pu\u00f2 essere annoverato tra gli iniziatori, se non il capofila, del sensismo, dell'empirismo e dell'utilitarismo."}
{"id": "207569", "revid": "110157", "url": "https://it.wikipedia.org/wiki?curid=207569", "title": "Staldenried", "text": "Staldenried (toponimo tedesco) \u00e8 un comune svizzero di 558 abitanti del Canton Vallese, nel distretto di Visp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207571", "revid": "287204", "url": "https://it.wikipedia.org/wiki?curid=207571", "title": "Eculleville", "text": ""}
{"id": "207572", "revid": "486946", "url": "https://it.wikipedia.org/wiki?curid=207572", "title": "Contea di Sclafani Nero d'Avola o Calabrese Riserva", "text": ""}
{"id": "207573", "revid": "2175", "url": "https://it.wikipedia.org/wiki?curid=207573", "title": "Contea di Sclafani Rosso Riserva", "text": ""}
{"id": "207574", "revid": "2175", "url": "https://it.wikipedia.org/wiki?curid=207574", "title": "Contea di Sclafani Rosso", "text": ""}
{"id": "207575", "revid": "2175", "url": "https://it.wikipedia.org/wiki?curid=207575", "title": "Contea di Sclafani Rosato", "text": ""}
{"id": "207576", "revid": "339392", "url": "https://it.wikipedia.org/wiki?curid=207576", "title": "Asiago Hockey AS", "text": ""}
{"id": "207577", "revid": "117177158", "url": "https://it.wikipedia.org/wiki?curid=207577", "title": "Mescolanza sottrattiva", "text": "La mescolanza sottrattiva o sintesi sottrattiva di due o pi\u00f9 colori consiste nel mescolare o sovrapporre due o pi\u00f9 coloranti o pigmenti che singolarmente appaiono di colore diverso quando li si illumina con luce di una determinata composizione spettrale, perch\u00e9 assorbono bande diverse della luce incidente, in modo da produrre, una volta mescolati o sovrapposti, e illuminati dalla stessa luce, la sensazione di un diverso colore. Ad esempio, se si mescola un colorante che appare giallo, perch\u00e9 assorbe la banda del blu, con uno che appare magenta, perch\u00e9 assorbe la banda del verde, la miscela risultante appare rossa. \nLa mescolanza sottrattiva si pu\u00f2 produrre in diversi modi; ad esempio:\nGli esordi.\nChe la mescolanza di coloranti o pigmenti di colore diverso possa produrre nuovi colori \u00e8 noto da secoli, come provano le opere di molti pittori. Nel 1722 l'ipotesi che ne basti un numero limitato per produrne moltissimi altri viene messa in pratica da Jacob Christoph Le Blon, inventore di un sistema di stampa a tre colori e, con l'aggiunta del nero, a quattro colori. Nel suo libro \"Coloritto; or the Harmony of Colouring in Painting/L'Harmonie du coloris dans la peinture\" del 1725, Le Blon scrive infatti: \"La pittura pu\u00f2 rappresentare tutti gli oggetti visibili con tre colori: giallo, rosso e blu; tutti gli altri colori possono essere formati da questi tre, che chiamo primitivi [\u2026] E una miscela di questi tre colori originari produce un nero e anche qualsiasi altro colore. [\u2026] Sto parlando solo di colori materiali, o quelli usati dai pittori\u201d (vedi figura 2).\n\u00c8 per\u00f2 Louis Ducos du Hauron il primo a descrivere, nel 1862, il principio della sintesi sottrattiva, che permette di superare gli svantaggi pratici che la sintesi additiva presenta sia nella riproduzione fotografica (e cinematografica) dei colori (ad esempio necessit\u00e0 di usare tre proiettori, o un proiettore a filtri rotanti, o pellicole lenticolari), sia nella riproduzione a stampa (necessit\u00e0 di usare un mosaico di colori che rende, ad esempio, praticamente impossibile creare colori luminosi e in particolare il bianco, a causa dell'assorbimento di luce da parte degli inchiostri).\nLe basi.\nLa sintesi da parte dell'apparato visivo umano (nel seguito chiamato brevemente occhio) di una gamma pi\u00f9 o meno estesa di colori a partire da due o pi\u00f9 colori \u00e8 sempre basata sulla mescolanza di raggi luminosi. Questo vale sia per la sintesi sottrattiva, qui trattata, sia per quella additiva. \nAlla base sta il fatto che ci\u00f2 che era gi\u00e0 stato ipotizzato nel 1801 da Thomas Young, in una lettura tenuta il 12 novembre presso la Royal Society di Londra, cio\u00e8 che la retina contenga tre tipi di recettori sensibili a tre bande dello spettro visibile, corrisponde al vero, poich\u00e9 nella retina sono presenti i coni, cio\u00e8 tre tipi di fotorecettori che contengono tre diversi pigmenti colorati che agiscono da filtri, cio\u00e8 assorbono tre diverse gamme dello spettro elettromagnetico. Le curve che indicano la sensibilit\u00e0 spettrale (cio\u00e8 alle varie lunghezze d'onda) dei tre tipi di coni, indicati con le lettere greche \u03c1, \u03b3, \u03b2, sono mostrate nella figura 3. La striscia colorata sotto le tre curve mostra i colori corrispondenti alle varie lunghezze d'onda.\nI procedimenti di sintesi additiva dei colori sfruttano questa diversa sensibilit\u00e0 a tre diverse gamme di lunghezze d'onda visibili per produrre, usando un numero limitato di stimoli di colore (come sono usualmente chiamati i fasci luminosi che stimolano i coni), di solito tre, una vasta gamma di colori. Questi stimoli di colore, in altre parole i primari additivi, idealmente sono monocromatici, ma normalmente, per ragioni pratiche, non lo sono, e addirittura possono occupare ciascuno una banda estesa di lunghezze d'onda.\n\u00c8 proprio il fatto che non sia necessario usare primari monocromatici a spiegare come sia possibile produrre una vasta gamma di colori anche con procedimenti sottrattivi, cio\u00e8 usando coloranti che filtrano la luce bianca lasciando passare ciascuno solo una banda di frequenze, e che possono essere usati in combinazione in modo che le bande residue di frequenze, raggiungendo l'occhio, consentano la sintesi dei colori proprio come avviene col procedimento additivo.\nLa riproduzione dei colori per sintesi sottrattiva tricromatica.\nI primari sottrattivi normalmente usati per la sintesi a tre colori sono il ciano, il magenta e il giallo e, se fossero ideali, dovrebbero comportarsi da filtri, come \u00e8 illustrato nella figura 3, dove le aree tratteggiate indicano le bande bloccate: il colorante ciano dovrebbe bloccare la banda del rosso, cio\u00e8 con lunghezze d'onda superiori a circa 580 nm, e quindi trasmettere (cio\u00e8 lasciar passare) quelle del blu e del verde (questo \u00e8 il motivo per cui la luce trasmessa da un colorante di questo tipo appare ciano), il colorante magenta bloccare la banda del verde, compresa fra circa 490 nm e 580 nm, e il colorante giallo dovrebbe bloccare la banda del blu, cio\u00e8 con lunghezze d'onda fino a circa 490 nm. \nQuando usati in combinazione questi coloranti si comportano come mostrato nelle figure 4, 5 e 6. Nella prima, ad esempio (per le altre vale un discorso simile), il colorante magenta blocca la banda del verde, trasmettendo solo quelle del blu e del rosso (e questo \u00e8 appunto il motivo per cui, come gi\u00e0 detto, appare magenta), mentre quello giallo blocca, come gi\u00e0 detto, la banda del blu (tratteggiata in figura), trasmettendo quindi solo quelle del verde e del rosso (e questo \u00e8 appunto il motivo per cui appare giallo). Se i due coloranti sono usati insieme l'unica banda trasmessa \u00e8 quindi quella del rosso. Ovviamente i tre coloranti ideali, se usati insieme, bloccano tutte le lunghezze d'onda, e questo spiega il nero risultante illustrato nella figura 7.\nDalle figure risulta anche evidente il motivo per cui i coloranti sottrattivi non devono essere monocromatici e perch\u00e9 le loro bande passanti devono necessariamente sovrapporsi. In caso contrario combinando anche solo due coloranti verrebbero bloccate tutte le lunghezze d'onda e non verrebbe sintetizzato nessun colore. \nI colori ottenibili per sintesi sottrattiva col ciano, il magenta e il giallo non sono solo il rosso, il verde e il blu (e il nero, se si usano tutti e tre), perch\u00e9 se i coloranti vengono, ad esempio, diluiti, avendo una densit\u00e0 minore non presentano una banda in cui bloccano completamente le onde elettromagnetiche (in altre parole il giallo lascia passare anche un po' di blu e cos\u00ec via), rendendo possibile la sintesi di una gamma di colori, detta gamut.\nNella figura 8 tre coloranti ciano, magenta e giallo, che lasciano rispettivamente passare (oltre rispettivamente alle bande blu e verde, blu e rosso, e verde e rosso), l'80% della banda del rosso, il 50% della banda del verde e il 50% delle banda del blu, producono un colore porpora-marrone.\nI coloranti considerati finora sono idealizzazioni di coloranti reali, le cui curve di trasmissione si discostano pi\u00f9 o meno da quelle ideali mostrate nella figura 3. Nella figura 10 sono rappresentate, come esempio, le curve di trasmissione di tre coloranti reali del tipo di quelli usati in fotografia, alla massima concentrazione. Anche questi coloranti possono essere usati, come nell'ultimo esempio visto sopra, a concentrazioni minori (almeno in fotografia).\nI metodi sottrattivi.\nCome gi\u00e0 accennato, la mescolanza sottrattiva si pu\u00f2 ottenere in diversi modi, illustrati nel seguito facendo riferimento alla mescolanza o sintesi tricromatica CMY o quadricromatica CMYK, che sono quelle pi\u00f9 usate in pratica. \nSintesi sottrattiva in pittura (e nel disegno).\nChe la mescolanza di coloranti o pigmenti di colore diverso possa produrre nuovi colori \u00e8 noto da secoli, come provano le opere di molti pittori che ci sono pervenute. E i pigmenti, un tempo chiamati terre, come gli altri coloranti usati in pittura, quando mescolati, producono (cio\u00e8 fanno percepire al nostro occhio) nuovi colori proprio per sintesi sottrattiva, perch\u00e9 assorbono selettivamente bande di lunghezze d'onda.\nUn pittore pu\u00f2 naturalmente mescolare fra loro colori qualsiasi, e in qualsiasi proporzione, per ottenere il colore che desidera, e in questo senso tutti i colori che usa sono i colori primari per quella specifica mescolanza sottrattiva.\nHa quindi solo un valore storico, almeno per quanto riguarda la sintesi sottrattiva dei colori, ricordare che in pittura sono stati usualmente considerati primari il giallo, il rosso e il blu. Lo spiegano, ad esempio, B.E. Snow e H.B Frohelich nel testo citato in bibliografia: \"Se prendiamo in considerazione i pigmenti vediamo che esistono tre colori che sono alla base di tutti gli altri colori, e sono il giallo, il rosso e il blu. Questi colori sono elementari e non si possono produrre con una mescolanza. Perci\u00f2 li chiamiamo colori primari.\" (pagina 15). \"Partendo come base dai tre pigmenti primari giallo, rosso e blu, abbiamo un fondamento per tutte le altre tonalit\u00e0 di colore che possiamo ottenere con una mescolanza. Il modo pi\u00f9 semplice per combinare due primari \u00e8 mescolarli in parti uguali, producendo un terzo colore, che chiameremo colore binario. Esistono tre colori binari, l'arancione, il verde e il violetto, prodotti come segue: parti uguali di rosso e giallo mescolati producono l'arancione binario, parti uguali di giallo e blu mescolati producono il verde binario e parti uguali di rosso e blu mescolati producono il violetto binario.\" (pagina 17).\nSintesi sottrattiva in fotografia (e nel cinema).\nLa nascita della fotografia a colori non \u00e8 basata sulla sintesi sottrattiva, ma su quella additiva. Fu James Clerk Maxwell, nel 1861, durante una lezione al King's College di Londra, a mostrare la prima fotografia a colori, ottenuta scattando tre diverse fotografie su lastra con filtri rosso, verde e blu e proiettando a registro i tre positivi ricavati con tre proiettori a loro volta muniti degli stessi filtri colorati.\nNonostante gi\u00e0 nel 1862 Louis Ducos du Hauron avesse descritto il principio della sintesi sottrattiva in una memoria inviata all'Acad\u00e9mie des Sciences di Parigi per una presentazione, i procedimenti fotografici rimasero per anni basati sulla sintesi additiva: lo stesso Cromoscopio,\ninventato da Du Hauron, e l'Autocromia, inventata dai fratelli Lumi\u00e8re, ne facevano uso.\nGli svantaggi pratici che la sintesi additiva presentava (ad esempio, ma non solo, la necessit\u00e0 di usare tre proiettori, o complessi sistemi a specchio, come i Cromoscopi, o pellicole lenticolari) favorirono per\u00f2 i procedimenti sottrattivi.\nTutti questi procedimenti sono basati sulla sintesi tricromatica e fanno uso di coloranti giallo, magenta e ciano (sintesi CMY; vedi figura 11). Le caratteristiche spettrali di questi coloranti e le alte densit\u00e0 ottenibili non rendono necessario l'uso di un quarto colorante nero (come avviene ad esempio con gli inchiostri neri usati nella stampa a colori). In particolare nelle pellicole e nelle stampe a colori i tre coloranti, depositati in tre (o pi\u00f9) strati, possono presentare varie densit\u00e0, cos\u00ec da permettere un notevole gamut.\nNella figura 12 \u00e8 evidenziato, sul diagramma di cromaticit\u00e0 (che rappresenta i colori percepibili da un osservatore medio), il gamut ottenibile con tre tipici coloranti usati nelle pellicole positive da proiezione. Come si pu\u00f2 notare l'area del gamut \u00e8 molto maggiore di quella del triangolo avente come vertici i tre primari ciano, magenta e giallo. La regola del triangolo vale infatti solo nel caso di sintesi additiva.\nColoranti con caratteristiche spettrali simili sono usati anche per le stampe fotografiche su carta. Le quantit\u00e0 di coloranti, in questo caso, sono minori di quelle usate per le pellicole da proiezione, poich\u00e9 la luce (bianca) che illumina la carta \u00e8 filtrata due volte da ciascun colorante (una quando lo attraversa per raggiungere la carta e un'altra quando ritorna indietro, dopo essere stato riflesso dalla carta), mentre una pellicola da proiezione viene attraversata dalla luce solo una volta.\nAnche in cinematografia inizialmente sono stati usati procedimenti additivi, che sono stati per\u00f2 in seguito abbandonati in favore dei procedimenti sottrattivi (inizialmente anche a due soli primari), simili a quelli usati in fotografia.\nSintesi sottrattiva nella stampa.\nI procedimenti di stampa a colori sono per la maggior parte un'evoluzione di quelli usati per le stampe in bianco-nero prodotte con i tre sistemi fondamentali di stampa: tipografia, litografia e calcografia. Si tratta di procedimenti che comportano il trasferimento di inchiostri da una matrice al supporto su cui la stampa deve apparire e che consentono di produrre un gran numero di copie in modo economico. Altri procedimenti, ad esempio quello a getto d'inchiostro, vengono usati per produrre meno copie.\nI metodi usati sono sottrattivi (salvo quanto indicato nel seguito a proposito delle mezzetinte) e nella stampa tricromatica, o tricromia, gli inchiostri adoperati (i colori primari) sono il ciano, il magenta e il giallo (sintesi CMY), quasi sempre con l'aggiunta del nero (sintesi CMYK), per supplire alle loro carenze, dal momento che si discostano da quelli ideali e normalmente vengono applicati a strati sottili e velocemente, per cui non possono avere lo stesso potere filtrante dei coloranti usati in fotografia e quindi consentire di riprodurre sia il nero, sia colori scuri accettabili. In questo caso si parla di solito di stampa quadricromatica, o quadricromia.\nLa zona con contorno verde nella figura 14 indica il gamut ottenibile con tre tipici inchiostri primari da stampa ciano, magenta e giallo. Come si pu\u00f2 notare l'area del gamut \u00e8 molto maggiore di quella del triangolo coi lati tratteggiati avente come vertici i tre primari, che indica il gamut ottenibile per sintesi additiva con gli stessi inchiostri. La regola del triangolo vale infatti, come gi\u00e0 detto, solo nel caso di sintesi additiva.\nNelle stampa si pone per\u00f2 il problema della riproduzione delle mezzetinte, dal momento che gli inchiostri usati hanno una densit\u00e0 fissa, cio\u00e8 che non pu\u00f2 essere variata da un punto all'altro dell'immagine, come avviene invece con i coloranti fotografici. Pertanto, come nel caso di stampe in bianco-nero prodotte con sistemi tradizionali o da essi derivati, come l'offset, si fa uso di retini (diversi a seconda del sistema di stampa usato), per cui l'immagine risulta, nelle zone a mezzatinta, composta da zone di solito circolari (ad esempio di grandezza fissa, ma pi\u00f9 o meno distanziate, oppure di grandezza variabile, ma equispaziate). La figura 15 riproduce, fortemente ingrandita, una zona a mezzatinta di una stampa tipografica tricromatica ottenuta con retino.\nPer\u00f2, con l'uso di retini, nelle zone in cui le zone colorate non si sovrappongono, la sintesi non \u00e8 sottrattiva, ma additiva, e il gamut si riduce, come indicato nella figura 14, in cui il gamut di tre inchiostri da stampa tradizionali ottenibile per sintesi additiva \u00e8 rappresentato dal triangolo coi lati tratteggiati.\nAnche in sistemi di stampa diversi da quelli tradizionali (o da questi derivati) le mezzetinte sono ottenute in modo simile. Questo avviene, ad esempio, nelle stampe in quadricromia a getto d'inchiostro, con cerchi colorati di piccola dimensione e pi\u00f9 o meno distanziati, la cui distribuzione spaziale \u00e8 irregolare, nel senso che \u00e8 ottenuta con algoritmi che generano numeri pseudocasuali.\nNella stampa si usano anche procedimenti con pi\u00f9 di tre (o quattro) colori in diversi casi. Ad esempio si possono usare inchiostri di colore argento o oro, oppure inchiostri di un colore al di fuori del gamut dei tre inchiostri ciano, magenta e giallo (ad esempio per riprodurre il colore del logo di una ditta), oppure per riproduzioni di alta qualit\u00e0 di dipinti.\nIn quest'ultimo caso spesso si usano procedimenti esacromatici (pi\u00f9 il nero) e i colori extra pi\u00f9 adatti si sono rivelati l'arancione, il verde tendente al blu (ma meno del ciano) e il violetto. Occorre per\u00f2, quando si usano questi colori, fare uso anche di appositi algoritmi che permettano di determinare che inchiostri usare nelle varie aree da stampare, perch\u00e9 ovviamente occorre tenere conto delle bande dello spettro che ciascun inchiostro assorbe."}
{"id": "207578", "revid": "585241", "url": "https://it.wikipedia.org/wiki?curid=207578", "title": "Ciaret", "text": ""}
{"id": "207579", "revid": "1001457", "url": "https://it.wikipedia.org/wiki?curid=207579", "title": "Vog\u00e9", "text": ""}
{"id": "207580", "revid": "124010207", "url": "https://it.wikipedia.org/wiki?curid=207580", "title": "Trasformazione adiabatica", "text": "In termodinamica una trasformazione adiabatica \u00e8 una trasformazione termodinamica in generale irreversibile e non quasistatica nel corso della quale un sistema fisico non scambia nettamente calore con l'ambiente, anche se lo cede e lo riprende ciclicamente in coppie di trasformazioni elementari. Il termine deriva dal greco \u1f00- (\"non\"), \u03b4\u03b9\u1f70- (\"attraverso\"), e \u03b2\u03b1\u03af\u03bd\u03b5\u03b9\u03bd (\"passare\") e significa quindi \"che non permette di passare attraverso\". In generale nel caso di una trasformazione adiabatica globalmente formula_1, ma non \u00e8 detto che in ogni istante non si scambi calore: formula_2 e si ha dal primo principio della termodinamica:\nIn cui formula_4 indica il lavoro compiuto \"dal\" sistema, formula_5 la capacit\u00e0 termica, e formula_6 la temperatura.\nTrasformazione reversibile.\nLa trasformazione diventa isoentropica nel caso in cui il sistema sia conservativo, in quanto il calore ammette allora un differenziale esatto:\nsolo in questo caso l'integrale di Clausius diventa nullo. La trasformazione isoentropica \u00e8 un caso quasistatico della adiabatica, in cui l'entropia non aumenta.\nDal momento che l'energia scambiata dal sistema \u00e8 nulla, l'equazione di Poisson implicita: diviene\nche si esplicita negli integrali primi:\ndove formula_10 \u00e8 il coefficiente di dilatazione adiabatica, e quindi il lavoro di volume vale nella temperatura e nel volume:\nche si pu\u00f2 anche esprimere nella pressione, tenendo conto degli integrali primi:\no se il sistema \u00e8 chiuso nella densit\u00e0 del fluido:\nGas ideale.\nIn base all'equazione di stato dei gas ideali si ottiene in assenza di lavoro isocoro per l'equazione di Poisson:\ncio\u00e8 per quantit\u00e0 di sostanza:\nche integrata nella temperatura restituisce:\nper la relazione di Mayer il coefficiente di dilatazione adiabatica per un gas ideale vale:\ne quindi il lavoro di volume in base alla equazione di Poisson vale nella temperatura e nel volume:\nche si pu\u00f2 anche esprimere nella pressione, tenendo conto degli integrali primi:\no se il sistema \u00e8 chiuso nella densit\u00e0 del fluido:\nMeccanica quantistica.\nIn meccanica quantistica, una trasformazione adiabatica implica una variazione infinitamente lenta dell'hamiltoniana di un sistema. I processi adiabatici sono un'importante idealizzazione che permette di semplificare alcune trattazioni dal punto di vista dell'effetto perturbativo.\n\u00c8 importante non dimenticare che in questo ambito il concetto non \u00e8 legato allo scambio di calore, ma \u00e8 invece pi\u00f9 simile a quello termodinamico di trasformazione quasistatica."}
{"id": "207581", "revid": "2175", "url": "https://it.wikipedia.org/wiki?curid=207581", "title": "Castel del Monte Bombino bianco", "text": ""}
{"id": "207588", "revid": "124892729", "url": "https://it.wikipedia.org/wiki?curid=207588", "title": "Sportivi Ghiaccio Cortina", "text": "La Sportivi Ghiaccio Cortina \u00e8 una squadra di hockey su ghiaccio di Cortina d'Ampezzo (BL). \u00c8 una delle pi\u00f9 antiche e titolate societ\u00e0 di hockey su ghiaccio italiane. \u00c8 inoltre la squadra che vanta il maggior numero di presenze in Serie A.\nStoria.\nLa fondazione e i primi anni.\nLa societ\u00e0 fu fondata nel 1924 come Gruppo Sportivo Dolomiti Cortina, in seguito modificato in Club Sportivo Dolomiti e dal 1929 in Hockey Club Cortina. Con questa denominazione nel campionato del 1932 vinse il suo primo scudetto mentre tre anni pi\u00f9 tardi, nel 1935, il fascismo impose la sparizione della parola \"hockey\" e la squadra fu cos\u00ec ribattezzata Sportivi Ghiaccio Cortina. Nel dopoguerra ha mantenuto tale denominazione.\nIl dominio in campionato e le vittorie europee.\nDopo aver disputato numerose finali per l'assegnazione del tricolore, nel campionato 1947/48 il Cortina arriva ancora in finale scudetto, che per\u00f2 questa volta non disputa, e quindi lo scudetto va a tavolino all'HC Milano. Partecip\u00f2 in quegli anni a due campionati di serie A anche la seconda squadra ampezzana, il Cortina II che successivamente, nel campionato 1948/49, come aveva fatto l'anno precedente l', si staccher\u00e0 dalla prima squadra per dar vita al Tofana, squadra che comunque si iscrisse solamente al torneo di serie A di quell'anno e senza di fatto parteciparvi in quanto dette forfait in tutte le partite che doveva disputare.\nComplici anche le VII Olimpiadi invernali giocate proprio a Cortina, i biancoazzurri, in seguito anche al periodo di crisi delle squadre milanesi, allora ai vertici del campionato, diventeranno i nuovi dominatori del torneo: tra la fine degli anni '50 e la met\u00e0 degli anni '70 il Cortina lascer\u00e0 agli avversari solo le briciole: vincer\u00e0 difatti ben 14 scudetti in 19 stagioni.\nIn quegli anni gli ampezzani si aggiudicheranno anche due edizioni di un importante trofeo sovranazionale, la Coppa delle Alpi, che vedeva la partecipazione di squadre svizzere, austriache e slovene. Grazie ai titoli di campione d'Italia, il Cortina partecip\u00f2 poi a numerose edizioni della Coppa dei campioni: il miglior risultato lo raggiunse nell'edizione 1970/71, quando, anche grazie a un ribaltamento del risultato deciso dalla IIHF contro l'EV Landshut, campioni uscenti della Germania Ovest, gli scoiattoli raggiunsero le semifinali (si fermarono poi al cospetto dei campioni cecoslovacchi del Dukla Jihlava).\nNel 1973 e nel 1974 il Cortina si aggiudic\u00f2 anche le prime due edizioni della Coppa Italia, competizione che poi non fu pi\u00f9 riproposta per quasi vent'anni.\nLa fusione col Milano.\nNel 1998, a causa della mancanza di copertura del palaghiaccio di Cortina, la squadra si fuse col Milano e dar\u00e0 vita alla Sportivi Ghiaccio Cortina Milano formazione nata dall'accordo tra Alvise Di Canossa (sponsor negli anni precedenti del Milano Saima con la Saima Avandero) e la dirigenza del Cortina. Giocher\u00e0 il campionato 1998/99 con tale denominazione.\nIl ritorno in A e le vittoria del sedicesimo scudetto.\nDopo un anno di assenza, nella stagione 2002/03, sempre a causa della copertura dello stadio, e dopo qualche anno di assenza anche dalla massima serie, torna in serie A nella stagione 2003/2004 approdando subito in semifinale, dove per\u00f2 verr\u00e0 agilmente superata dai Milano Vipers; nella stagione successiva, trascinati da Matt Cullen, a Cortina in seguito al lock-out della NHL, gli ampezzani si arrendono in finale solo a gara 7 al Milano. Nel 2005/2006 la squadra viene eliminata in semifinale dal Renon, mentre la stagione 2006/2007 riporta lo scudetto ai piedi delle Tofane, dopo ben 32 anni di assenza: \u00e8 il sedicesimo della Sportivi Ghiaccio (il primo da quando esistono i playoff) che fa diventare momentaneamente la societ\u00e0 la pi\u00f9 titolata d'Italia assieme al Bolzano.\nUltimi anni.\nLa stagione 2008-2009 sembra essere quella del riscatto dopo il deludente campionato precedente (dove era stata eliminata in semifinale dall'Alleghe, nel sentito derby bellunese): la squadra ampezzana domina in lungo e in largo la prima parte del campionato; solo nelle ultime giornate perde il primo posto in classifica, occupato per buona parte della stagione. In Coppa Italia invece, la Sportivi Ghiaccio si ferma ancora in semifinale eliminata dal Bolzano, poi vincitore della manifestazione. Il finale di campionato si rivela ancor pi\u00f9 amaro: nei playoff la squadra cede il passo sempre al Bolzano, nuovamente nelle semifinali. Nella stagione successiva il Cortina arriva invece ultimo nella regular season ed \u00e8 cos\u00ec escluso dai play-off. Al termine di quella stagione a causa dell'abbandono degli sponsor e del pubblico e con pesanti debiti societari, la presenza del Cortina al campionato di hockey 2010/11 viene considerata a rischio, ma nonostante questo il presidente della societ\u00e0 Alessandro Moser comunic\u00f2, sul finire dell'estate, di aver iscritto la squadra al massimo campionato italiano. Nella stagione 2011/12 la squadra si rilancia e riesce a vincere la sua terza Coppa Italia, battendo in semifinale il Val Pusteria all'overtime e in finale l'HC Bolzano ai tiri di rigore, dopo aver raggiunto il pareggio nei tempi regolamentari a soli 13\" dalla fine.\nIl 6 agosto 2014, per festeggiare il 90\u00ba anniversario della fondazione della societ\u00e0, si sono affrontati in un prestigioso match amichevole all'Olimpico il Metallurg Magnitogorsk (detentore della Kontinental Hockey League) e il Red Bull Salzburg (vicecampione della \u00d6sterreichische Eishockey-Liga, avendo perso la finale col Bolzano).\nPalaghiaccio.\nDopo aver solcato il ghiaccio dello Stadio Apollonio per circa trent'anni, dagli anni '50 del secolo scorso il Cortina disputa le proprie partite casalinghe presso lo Stadio Olimpico del Ghiaccio (costruito tra il 1952 ed il 1955 per ospitare le discipline sportive del ghiaccio dei VII Giochi olimpici invernali del 1956). Tra il 2007 ed il 2009 vi \u00e8 stato un rilevante intervento di ristrutturazione dell'impianto che si \u00e8 esteso su una superficie di 7.000 metri quadrati che ha limitato temporaneamente la capienza dello stadio ma che comunque non ha impedito alla squadra di usufruire dello stesso. Durante la stagione 2013/14 invece, a seguito delle abbondanti nevicate che hanno interessato il nord est del Paese, il Cortina \u00e8 stato costretto a disputare alcune partite casalinghe presso lo stadio del ghiaccio di Corvara, a seguito del rischio del crollo del tetto dell'impianto ampezzano (la parte a rischio crollo a causa della neve era il nuovo lucernario-giunto strutturale, creato per consentire all'impianto un frequente cambio d'aria)."}
{"id": "207589", "revid": "119876754", "url": "https://it.wikipedia.org/wiki?curid=207589", "title": "Trasformazione ciclica", "text": "Una trasformazione ciclica di un sistema fisico \u00e8 un processo fisico nel quale lo stato finale del sistema coincide con lo stato iniziale, cio\u00e8 nel diagramma \u00e8 un'area chiusa quella tracciata dai processi.\nCicli termodinamici.\nLa trasformazione ciclica in termodinamica prende il nome di ciclo termodinamico: una successione di processi termodinamici nella quale il sistema torna al suo stato iniziale. In tale caso la coincidenza fra stato iniziale e stato finale non si ottiene con una singola trasformazione, ma con un insieme di due o pi\u00f9 trasformazioni, nelle quali un fluido evolvente scambia energia termica e lavoro meccanico con l'esterno.\nL'energia interna formula_1 di un sistema termodinamico \u00e8 una funzione di stato. Poich\u00e9 in un qualsiasi ciclo termodinamico lo stato iniziale coincide con quello finale, al termine della trasformazione la variazione di energia interna formula_2 del sistema risulter\u00e0 nulla. Come conseguenza del primo principio della termodinamica si ha quindi:formula_3\"\"dove formula_4 \u00e8 il calore scambiato dal sistema, mentre formula_5 \u00e8 il lavoro compiuto dal sistema durante il ciclo. Dalla suddetta relazione ne deriva l'uguaglianza:formula_6Per questo motivo, al termine di un qualsiasi ciclo termodinamico, il calore assorbito \u00e8 uguale al lavoro compiuto dal sistema.\nIl fenomeno dell'isteresi.\nL'isteresi \u00e8 un fenomeno fisico che esclude la ciclicit\u00e0 di una trasformazione: in pratica, in molti sistemi reali le trasformazioni cicliche sono impedite da effetti dissipativi, che provocano delle modificazioni irreversibili nella materia, per cui \u00e8 impossibile ritornare allo stato iniziale dopo che il sistema sia stato modificato."}
{"id": "207592", "revid": "16758", "url": "https://it.wikipedia.org/wiki?curid=207592", "title": "SG Cortina", "text": ""}
{"id": "207594", "revid": "1654832", "url": "https://it.wikipedia.org/wiki?curid=207594", "title": "Visp", "text": "Visp (toponimo tedesco; in francese \"Vi\u00e8ge\") \u00e8 un comune svizzero di 7\u00a0726 abitanti del Canton Vallese, nel distretto di Visp del quale \u00e8 capoluogo.\nGeografia fisica.\nVisp si trova nella Valle della Vispa presso la confluenza della Vispa nel Rodano.\nStoria.\nNel 1972 ha inglobato il comune soppresso di Eyholz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVisp \u00e8 servito dall'omonima stazione, sulle linee ferroviarie Losanna-Briga e Briga-Visp-Zermatt.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207595", "revid": "113766945", "url": "https://it.wikipedia.org/wiki?curid=207595", "title": "Trasformazione quasistatica", "text": "Una trasformazione quasistatica \u00e8 una trasformazione termodinamica che avviene in modo estremamente lento, in maniera tale che il sistema in esame, passando da uno stato di equilibrio iniziale A ad uno stato di equilibrio finale B, attraversi una successione di infiniti stati di equilibrio, separati tra loro da trasformazioni infinitesime e da variazioni infinitesime delle propriet\u00e0 del sistema.\nSoltanto le trasformazioni quasistatiche possono essere rappresentate come linee continue in un diagramma pressione-volume e alla fine solo queste trasformazioni hanno una condizione necessaria allo studio quantitativo della trasformazione. Le trasformazioni reali occupano, nello stesso diagramma, una zona a forma di fuso, di spessore non nullo.\nA rigore la trasformazione quasistatica \u00e8 un'approssimazione utile allo studio delle trasformazioni termodinamiche, ma essa \u00e8 difficilmente riproducibile nella realt\u00e0.\nUna successione infinitamente lenta consente di passare da uno stato all'altro e, tramite incrementi infinitesimi, di variare pressione, volume e temperatura. Tutto questo avviene, se la trasformazione \u00e8 ciclica, con un aumento d'entropia molto piccolo che si assume nullo, in modo graduale e ordinato.\nUna trasformazione quasi-statica consente di approssimare una trasformazione reale con una ideale e reversibile, a variazione d'entropia nulla in un ciclo.\nLa trasformazione quasi-statica considera variazioni di tempo infinitesime, istantanee, e consente di applicare il calcolo infinitesimale e i differenziali alle equazioni termodinamiche, senza variarne il significato fisico."}
{"id": "207596", "revid": "110157", "url": "https://it.wikipedia.org/wiki?curid=207596", "title": "La Voulte-sur-Rh\u00f4ne", "text": "La Voulte-sur-Rh\u00f4ne \u00e8 un comune francese di 5.112 abitanti situato nel dipartimento dell'Ard\u00e8che della regione dell'Alvernia-Rodano-Alpi."}
{"id": "207602", "revid": "3831", "url": "https://it.wikipedia.org/wiki?curid=207602", "title": "Etang-Bertrand", "text": ""}
{"id": "207603", "revid": "339392", "url": "https://it.wikipedia.org/wiki?curid=207603", "title": "Aversa Asprinio Alberata o Vigneti Ad Alberata", "text": ""}
{"id": "207606", "revid": "2175", "url": "https://it.wikipedia.org/wiki?curid=207606", "title": "Contessa Entellina Pinot nero", "text": ""}
{"id": "207607", "revid": "2175", "url": "https://it.wikipedia.org/wiki?curid=207607", "title": "Contessa Entellina Pinot nero riserva", "text": ""}
{"id": "207608", "revid": "110157", "url": "https://it.wikipedia.org/wiki?curid=207608", "title": "Zeneggen", "text": "Zeneggen (toponimo tedesco) \u00e8 un comune svizzero di 280 abitanti del Canton Vallese, nel distretto di Visp.\nGeografia fisica.\nZeneggen si trova nella Vispertal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207609", "revid": "486946", "url": "https://it.wikipedia.org/wiki?curid=207609", "title": "Colli Piacentini Monterosso Val D'Arda", "text": ""}
{"id": "207610", "revid": "486946", "url": "https://it.wikipedia.org/wiki?curid=207610", "title": "Colli Piacentini Monterosso Val D'Arda spumante", "text": ""}
{"id": "207611", "revid": "3831", "url": "https://it.wikipedia.org/wiki?curid=207611", "title": "Vald\u00e9cie", "text": ""}
{"id": "207612", "revid": "2175", "url": "https://it.wikipedia.org/wiki?curid=207612", "title": "Castel San Lorenzo Moscato Lambiccato", "text": ""}
{"id": "207613", "revid": "2175", "url": "https://it.wikipedia.org/wiki?curid=207613", "title": "Controguerra passito rosso Annoso", "text": ""}
{"id": "207616", "revid": "3831", "url": "https://it.wikipedia.org/wiki?curid=207616", "title": "Perques", "text": ""}
{"id": "207617", "revid": "16758", "url": "https://it.wikipedia.org/wiki?curid=207617", "title": "Wintersportverein Vipiteno - Sterzing Broncos", "text": "I Wipptal Broncos (gi\u00e0 Wintersportverein Sterzing Vipiteno Broncos) \u00e8 una squadra di hockey su ghiaccio di Vipiteno. La squadra ha cambiato denominazione nella primavera 2018.\nStoria.\nLa societ\u00e0 fu fondata nel 1948. La polisportiva contava originariamente le sezioni di sci, slittino/bob e hockey su ghiaccio.\nSolo alla met\u00e0 degli anni novanta la sezione hockey si stacc\u00f2 definitivamente. Gi\u00e0 nella stagione 1997-98 la squadra ottenne il suo massimo traguardo: \u00e8 vicecampione d'Italia dietro ai corregionali dell'HC Bolzano.\nNelle quattro stagioni successive si attest\u00f2 regolarmente tra il terzo ed il quinto posto, ma nel 2002-03 \u00e8 costretta a rinunciare all'iscrizione ai campionati per motivi economici; scelta poi ripetuta l'anno dopo.\nNel campionato 2004-05 ricominci\u00f2 dalla serie A2, che - a sorpresa, e dopo una stagione regolare tutt'altro che esaltante - si aggiudicher\u00e0 dopo aver eliminato nei quarti l'SV Caldaro, in semifinale l'HC Egna ed in finale l'HC Merano.\nRinunci\u00f2 a partecipare al massimo campionato, e nel campionato 2005-06 non va oltre il quinto posto (eliminata nei quarti dei play-off).\nPer la stagione 2010-11 la societ\u00e0 altoatesina chiede di partecipare alla A1, con la possibilit\u00e0 quindi di costituire un campionato a dieci squadre, ma il 09-07-2010 la Federazione Sport Ghiaccio respinge tale richiesta. Dopo la vittoria del campionato di A2 2010-11 la societ\u00e0 decider\u00e0 di tornare in serie A1, questa volta senza ostacoli di sorta da parte della Federazione, avendo vinto il campionato.\nLa stagione 2011-12 vede il Vipiteno classificarsi al penultimo posto della Regular Season e all'ultimo per quanto riguarda la Relegation Round. Infine verr\u00e0 sconfitto ai Play Out dal SV Renon con il punteggio di 4 match a 1 a favore della squadra di Collalbo. A seguito di questa sconfitta i Broncos retrocedono mestamente in A2 dopo un solo anno di militanza nel massimo campionato. La stagione successiva ritorneranno comunque in serie A (rinominata Elite.A) nonostante la sconfitta nella finale playoff di serie A2, la Federazione diede infatti il benestare (al contrario di quanto avvenne 3 anni prima) per l'iscrizione del Vipiteno nel massimo campionato, vista anche la partenza della quasi totalit\u00e0 delle squadre del campionato cadetto verso la Inter-National-League austriaca e la temporanea soppressione del campionato di A2, in seguito rinominato Seconda Divisione (poco prima dell'inizio dei tornei verr\u00e0 infatti ripristinato mettendo in palio il titolo di campione di Seconda Divisione tra le squadre iscritte in INL).\nNella primavera 2018 il team cambia denominazione: da \"Sterzing Broncos\" a \"Wipptal Broncos\", nome che vuole racchiudere un'area pi\u00f9 ampia del territorio dell'Alta val d'Isarco.\nPalaghiaccio.\nIl Vipiteno disputa gli incontri casalinghi presso la Weihenstephan Arena, nota anche col nome di \"DiscoArena\", costruita nel 1983. \u00c8 in grado di ospitare 1.700 spettatori di cui 1.500 a sedere.\nNel febbraio 2021 la struttura diventa inagibile a causa del crollo della copertura per la troppa neve. Il team ha deciso di disputare le successive gare casalinghe al \"Palaghiaccio Bressanone\" di Bressanone, fino a che, nell'autunno successivo, una struttura provvisoria \u00e8 stata realizzata accanto al palaghiaccio danneggiato: dal 9 dicembre la squadra ha potuto tornare a disputare gli incontri casalinghi a Vipiteno.\nPalmar\u00e8s.\nIl massimo risultato raggiunto dai Broncos \u00e8 la finale scudetto nella stagione 1997-98, persa contro l'Hockey Club Bolzano ma raggiunta violando il patto di \"gentlemen agreement\" tra le societ\u00e0 (la squadra schier\u00f2 un numero di transfer-card di molto superiore agli accordi, rinforzandosi cos\u00ec di molto) e la vittoria del titolo di Serie A2 nella stagione 2004-05, titolo che rivince nella stagione 2008-09 e nel campionato 2010-11. Nel campionato 2012-13 vince invece la regular season di serie A2 e conquista inoltre la Coppa di Lega."}
{"id": "207618", "revid": "1516566", "url": "https://it.wikipedia.org/wiki?curid=207618", "title": "In banda", "text": "In banda \u00e8 un'espressione utilizzata in araldica per indicare delle figure poste in questa direzione araldica. Il termine pu\u00f2 designare anche una partizione, come l'interzato, il fusato o il losangato."}
{"id": "207620", "revid": "110157", "url": "https://it.wikipedia.org/wiki?curid=207620", "title": "B\u00fcrchen", "text": "B\u00fcrchen (toponimo tedesco) \u00e8 un comune svizzero di 728 abitanti del Canton Vallese, nel distretto di Raron Occidentale.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207622", "revid": "3831", "url": "https://it.wikipedia.org/wiki?curid=207622", "title": "Vr\u00e9tot", "text": ""}
{"id": "207623", "revid": "16073", "url": "https://it.wikipedia.org/wiki?curid=207623", "title": "W.S.V. Vipiteno Broncos", "text": ""}
{"id": "207624", "revid": "1516566", "url": "https://it.wikipedia.org/wiki?curid=207624", "title": "Bandato", "text": "Bandato \u00e8 un termine utilizzato in araldica per indicare uno scudo pieno di bande, alternati di smalti, in numero pari. Se le pezze sono sei, non si dice: se pi\u00f9 o meno, occorre indicarle. Se le bande sono 10 o pi\u00f9, si preferisce il termine \"cotissato\". Se i pezzi sono due si usa il termine trinciato.\nNel blasonare il bandato si indica per primo lo smalto che occupa il cantone sinistro del capo.\nAnche il bandato \u00e8 soggetto a tutte le modificazioni che si possono apportare alla banda, e quindi si trovano bandati \"cuneati\", \"dentati\", \"increspati\", \"merlati\", \"nebulosi\", \"ondati\", \"spinati\".\nIl termine cotissato \u00e8 utilizzato, particolarmente nell'araldica francese, per indicare la pezza lunga (quasi esclusivamente la banda) accostata da due cotisse, generalmente dello stesso smalto della pezza ma talora anche di altro smalto."}
{"id": "207627", "revid": "126257", "url": "https://it.wikipedia.org/wiki?curid=207627", "title": "Banderuolato", "text": ""}
{"id": "207631", "revid": "126257", "url": "https://it.wikipedia.org/wiki?curid=207631", "title": "Barbato (araldica)", "text": ""}
{"id": "207632", "revid": "126257", "url": "https://it.wikipedia.org/wiki?curid=207632", "title": "Barbuto (araldica)", "text": ""}
{"id": "207633", "revid": "110157", "url": "https://it.wikipedia.org/wiki?curid=207633", "title": "Raron", "text": "Raron (toponimo tedesco; in francese \"Rarogne\") \u00e8 un comune svizzero di 1\u00a0936 abitanti del Canton Vallese, nel distretto di Raron Occidentale del quale \u00e8 capoluogo.\nStoria.\nNel 1846 ha inglobato la localit\u00e0 di Turtig, fino ad allora frazione di Unterb\u00e4ch.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRaron \u00e8 servito dall'omonima stazione, sulla ferrovia del L\u00f6tschberg; nel territorio comunale si trova il portale sud della galleria di base del L\u00f6tschberg, inaugurata nel 2007, che fa parte del progetto ferroviario ad alta velocit\u00e0 AlpTransit.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207634", "revid": "126257", "url": "https://it.wikipedia.org/wiki?curid=207634", "title": "Bardato", "text": ""}
{"id": "207637", "revid": "547034", "url": "https://it.wikipedia.org/wiki?curid=207637", "title": "Basilica (araldica)", "text": "Basilica \u00e8 un termine utilizzato principalmente in araldica per indicare l'ombrellone, o gonfalone (o anche padiglione, conopeo, o sinnicchio) papale, simbolo della Chiesa cattolica e dell'autorit\u00e0 papale su di essa: oggi si trova in tutte le chiese che godono del rango di basilica, posta prevalentemente a destra degli altari principali. Quando il papa visita una basilica, l'ombrellino \u00e8 aperto.\nViene descritta \"a guisa di ombrellone a gheroni rossi e gialli; coi pendenti tagliati a vaio e di colori contrastati; l'asta a forma di lancia con arresto\"; termina alla sommit\u00e0 con un globo sormontato da una croce.\nStoria.\nLa basilica, detta in latino \"umbraculum\" (ombrellino), \u00e8 un elemento storico delle insegne papali, un tempo utilizzato quotidianamente per fare ombra al pontefice. Questo oggetto, pi\u00f9 genericamente, era usato per i personaggi ragguardevoli, facendo parte del cerimoniale d'accoglienza; di conseguenza cominci\u00f2 ad essere presente nelle basiliche pontificie di Roma, per essere pronti a ricevere le visite papali; proprio per questo motivo l'ombrello assunse la denominazione di \u201cbasilica\u201d e divenne emblema per tutte le basiliche del mondo.\nI colori della basilica sono i colori tradizionali del pontificato (il bianco \u00e8 entrato in uso nelle insegne papali solo dopo le guerre napoleoniche). Era anche affiancata da un'asta con una piccola campanellina, il tintinnabulum che spesso suonava per annunciare l'arrivo del papa in viaggio su un carro a cavalli o la sua presenza all'interno di una processione. Il controverso papa Alessandro VI Borgia fu il primo papa a usare la basilica come simbolo del potere temporale del papato; a quell'epoca il \"papa re\" si muoveva abitualmente fuori dai palazzi pontifici sotto un baldacchino. Un membro dei gentiluomini pontifici seguiva frequentemente il papa con un ombrellino in mano.\nUtilizzo araldico.\nLa basilica \u00e8 forse conosciuta principalmente quale elemento essenziale dello stemma impiegato durante la Sede vacante, il periodo cio\u00e8 d'interregno fra due papi. Come simbolo di interregno fu usato per la prima volta nelle monete coniate nel 1521.\nEssa \u00e8 per\u00f2 anche presente nell'arma del Camerlengo di Santa Romana Chiesa, proprio perch\u00e9 i poteri di un papa non cessano con la fine di un pontificato, poich\u00e9 sono stati affidati alla Chiesa: \u00e8 ornata dalle due chiavi d'oro e d'argento poste in decusse e attraversanti sulla basilica; basilica e chiavi sono presenti inoltre negli emblemi del Sacro Collegio Cardinalizio, della Camera apostolica, di alcuni istituti e seminari pontifici. L'ombrellino \u00e8 anche uno dei simboli concessi dal papa quando innalza una chiesa al rango di basilica: quello di una basilica maggiore \u00e8 fatto di velluto dorato e rosso, mentre quello di una basilica minore \u00e8 fatto di seta gialla e rossa; ad esso \u00e8 accollato lo scudo araldico della basilica.\nInfine si pu\u00f2 ricordare che l'articolo 83 del \"Massimario della Consulta araldica del Regno d'Italia\" consentiva alle famiglie \u00abche dettero Sommi Pontefici alla cattolicit\u00e0, od ebbero il Vicariato od il generalato della Romana Chiesa, o ne furono privilegiate\u00bb di \u00abusare l'ornamentazione araldica della cos\u00ec detta Basilica; cio\u00e8: il gonfalone della camera Apostolica accollato con le chiavi pontificie, cimandone lo scudo, e ponendolo in capo, secondo la tradizione, previo riconoscimento, caso per caso, preceduto dal parere della Commissione araldica romana\u00bb.\nAnche i gonfalonieri ed i vessilliferi potevano fregiarsi della basilica, ma caricandola nel loro scudo gentilizio, apponendola nel palo della Chiesa, una banda verticale rossa caricata da basilica e chiavi pontificie."}
{"id": "207641", "revid": "1543377", "url": "https://it.wikipedia.org/wiki?curid=207641", "title": "Bastone (araldica)", "text": "Bastone o \"filetto in banda\" \u00e8 un termine utilizzato in araldica per indicare una banda molto diminuita in larghezza (fr: \"b\u00e2ton\") e, spesso, scorciata (fr: \"p\u00e9ri\"), pi\u00f9 sottile della \"cotissa\".\n\u00c8 spesso utilizzato come elemento di brisura dello stemma per distinguere i figli cadetti dal primogenito. Nell'araldica francese si trovano due casi rilevanti:\nPosto in sbarra si definisce \"controbastone\" o \"controfiletto\" ed \u00e8 considerato indicazione di bastardigia. Per la sbarra di poco diminuita nel suo spessore si utilizza il termine \"traversa\", pi\u00f9 rispondente all'originale francese \"traverse\", da cui deriva anche il termine \"traversato\" per indicare lo \"sbarrato\" di almeno 10 pezzi."}
{"id": "207642", "revid": "1516566", "url": "https://it.wikipedia.org/wiki?curid=207642", "title": "Bastone noderoso", "text": "Bastone noderoso \u00e8 un termine utilizzato in araldica per indicare che \u00e8 nocchioso, coi rami od opposti o contrarianti."}
{"id": "207643", "revid": "110157", "url": "https://it.wikipedia.org/wiki?curid=207643", "title": "T\u00f6rbel", "text": "T\u00f6rbel (toponimo tedesco) \u00e8 un comune svizzero di 471 abitanti del Canton Vallese, nel distretto di Visp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "207644", "revid": "1305772", "url": "https://it.wikipedia.org/wiki?curid=207644", "title": "Cosmesi", "text": "La cosmesi (o cosmetica) rappresenta l'insieme di attivit\u00e0, tecniche e arti relative al cosmetico o, per estensione, a ci\u00f2 che migliora la piacevolezza, l'apparenza e l'estetica.\nLa parola viene dal greco: \u03ba\u03cc\u03c3\u03bc\u03bf\u03c2 (\"k\u00f3smos\") che significa \"ordine\", da cui \"k\u00f3smesis\": mettere in ordine, abbellire.\nViene convenzionalmente classificata in sottogruppi, in funzione dei diversi ambiti applicativi dei cosmetici utilizzati:\nStoria.\nDopo un uso esiguo nella Preistoria, durante il regno degli egizi i cosmetici ebbero un ruolo fondamentale nella cura della persona. Gli Egizi si cospargevano di unguenti, allungavano gli occhi con il kajal e dipingevano le labbra con ossido di rame e ferro.\nMa in tutti i popoli antichi sono documentati usi cosmetici: i Pitti scozzesi e i nativi americani si dipingevano il corpo, i popoli mesopotamici coloravano il volto con l'ocra, gli indiani erano soliti dipingersi palmi delle mani e piante dei piedi (le donne disegnavano sul viso stelle, lune o fiori), i fenici inventarono il sapone e gli ebrei facevano uso di fragranze come l'incenso, gli arabi estrassero l'acqua di rose.\nI greci si coloravano i capelli con uno speciale unguento e dipingevano il volto di bianco (col piombo bianco) o di rosa (col vermiglio). L'orpimento, un composto dell'arsenico, venne utilizzato come depilatore, l'olio di palma per le gambe, il timo per il collo. I greci poi succhiavano piante aromatiche per rinfrescare l'alito.\nI romani, riporta Plinio il Vecchio nella sua Naturalis Historia, abbondarono di trucchi, oli e profumi. Sempre Plinio racconta di come Poppea facesse uso smodato a fini cosmetici di latte d'asina, sia in pomata (poppaeanum), sia con il bagno riportato da Cassio Dione. Alcune procedure di abbellimento adottate nell'antica Roma erano adottate anche nelle procedure di imbalsamazione. Dall'utilizzo della farina di farro (\"mola\") per sbiancare ed uniformare la pelle, deriverebbe il termine immolare. Essenze, oleoresine (\"aromata\"), mirra cinnamomo e soprattutto incenso, venivano utilizzati nei funerali in grande quantit\u00e0. Plinio riferisce che al funerale di Poppea, Nerone fece bruciare (da cui il termine \"pro fumo\") essenze profumate pi\u00f9 di quante ne potevano essere prodotte in medio-oriente in un anno. I cosmetici erano oli \"(hedysmata)\", unguenti \"(stymmata)\", e pomate \"(diapasmata)\" e la loro preparazione viene illustrata nell'affresco degli \"amorini profumieri\" nella casa dei \"Vettii\" a Pompei.\nPi\u00f9 elaborata la formulazione di una crema ritrovata in una sepoltura romana risalente al 150AD in Inghilterra. Composta prevalentemente da amidi e grassi animali, contiene anche pigmenti come l'ossido di stagno sotto forma di cassiterite.\nMolti scrittori romani, oltre a Plinio il vecchio, si occuparono della cosmetica, spiccano Celso, Giovenale, Dioscoride e Galeno, che parl\u00f2 di una crema rinfrescante.\nI cinesi, conoscendo la cosmesi, utilizzarono e utilizzano ancora oggi dipingersi il volto di verde, ocra o rosso per rappresentare demoni in scene teatrali.\nFra il X-XI secolo fu fondata a Salerno la prima universit\u00e0 europea medica che fra l'altro si occupava di studiare le essenze di piante medicinali.\nNell'Italia del 500 in molte corti le dame preferivano adornarsi il viso con creme e aceti di toeletta. Questo modello fu esportato nell'Europa centrale, allora sconosciuta della cosmesi, grazie a Renato Bianco (detto Ren\u00e8 il Fiorentino) e alla padrona Caterina de' Medici, allora consorte del re Enrico II di Francia.\nFu cos\u00ec che il mondo allora conosciuto (Europa, Asia, Africa e America) conobbero la cosmesi.\nNel 1807 William Colgate e Chevreul produssero, studiando la natura del sapone, le prime candele.\nNel 1910 fu inventato il primo rossetto.\nIl cosmetico.\nSecondo il Regolamento sui cosmetici nell'Unione Europea i prodotti cosmetici sono \u201cqualsiasi sostanza o miscela destinata ad essere applicata sulle superfici esterne del corpo umano (epidermide, sistema pilifero e capelli, unghie, labbra, organi genitali esterni) oppure sui denti e sulle mucose della bocca allo scopo esclusivamente o prevalentemente di pulirli, profumarli, modificarne l'aspetto, proteggerli, mantenerli in buono stato o correggere gli odori corporei\u201d. \nLa definizione legale di cos'\u00e8 un cosmetico in molti altri paesi \u00e8 simile a quella europea.\nEssendo una sostanza o una miscela, brillantini o unghie e ciglia finte non sono dei cosmetici.\nNon sono cosmetici sostanze o miscele che, come ad esempio i filler per la riduzione delle rughe, non si applichino sulla superficie del corpo umano o nel cavo orale.\nNon sono cosmetici sostanze o miscele applicate sulla superficie del corpo con finalit\u00e0 diverse da quelle indicate dal Regolamento;\nin particolare non sono cosmetici tutti i farmaci o dispositivi medici (disinfettanti, repellenti per insetti, ecc.) topici.\nTipologia dei cosmetici.\nPer la funzione o per l'area dove si applicano i cosmetici erano classificati a titolo indicativo nell'Allegato I della Direttiva Europea, in vigore fino a luglio 2013, come:\nSicurezza del cosmetico.\nA garantire la sicurezza dei prodotti cosmetici e l'assenza di rischi gravi per il consumatore sono soprattutto tre strumenti: le disposizioni di legge, i test eseguiti su base assolutamente volontaria dalle industrie cosmetiche e la sorveglianza o cosmetovigilanza.\nIl sistema della sicurezza cosmetica si \u00e8 formato nel tempo sull'onda del Food, Drug, and Cosmetic Act del 1938 in USA. Lo spirito della norma \u00e8 che tutte le responsabilit\u00e0 della sicurezza dei cosmetici fanno capo a chi lo produce e mette sul mercato.\n\u2022La messa sul mercato di prodotti cosmetici non \u00e8 subordinata ad alcuna autorizzazione amministrativa o sanitaria.\n\u2022L'attuale regolamentazione non prevede alcun controllo pre-market.\n\u2022Gli ordinamenti intervengono in senso riparatorio (ritiro/richiamo se del caso) solo a seguito di eventuale rischio/segnalazione.\nIl Regolamento sui cosmetici stabilisce che i cosmetici messi a disposizione sul mercato siano sicuri per la salute umana se utilizzati in condizioni d'uso normali o ragionevolmente prevedibili.\nDefinisce inoltre i requisiti che deve avere chi lo produce e ne valuta la sicurezza, che ingredienti non pu\u00f2 contenere e quali hanno delle precise restrizioni per il loro eventuale utilizzo.\nL'azienda cosmetica pu\u00f2 eseguire o far eseguire test per verificare la sicurezza del cosmetico, su base volontaria, ma dall'entrata in vigore della Direttiva 2003/15/CE, nota anche come VII modifica, sono bandite tutte le sperimentazioni su animali per le quali esistevano metodi alternativi convalidati e accettati;\nda settembre 2004, sul territorio dell'Unione Europea sono banditi tutti i test sugli animali di cosmetici finiti;\nda marzo 2009, sono proibiti i test su animali per scopi cosmetici anche degli ingredienti.\nEfficacia del cosmetico.\nSecondo il Regolamento Cosmetico devono essere tenute a disposizione delle Autorit\u00e0 competenti le informazioni che includono tutti gli elementi necessari relativi all'identit\u00e0, alla qualit\u00e0, alla sicurezza per la salute umana e agli effetti attribuiti al prodotto cosmetico.\nI consumatori dovrebbero essere protetti da dichiarazioni ingannevoli in merito all'efficacia e ad altre caratteristiche dei prodotti cosmetici.\nPer supportare i claims pubblicitari le aziende cosmetiche possono seguire le linee guida dell'associazione delle aziende cosmetiche europee, Colipa, oggi Cosmetic Europe: \u201cEfficacy Evaluation of Cosmetic Products\u201d 2008.\nGeneralmente gli effetti vantati nel cosmetico si basano su evidenze provenienti da:\n\u2022 studi sperimentali (in vivo oppure in vitro/ex vivo)\n\u2022 test di autovalutazione o consumer perception test\n\u2022 pubblicazioni scientifiche e dati di mercato\nLa pubblicit\u00e0 non veritiera e non supportata, in Italia, \u00e8 sanzionabile sia dall'AGCM (Autorit\u00e0 Garante della Concorrenza e dei Mercati) che dall'IAP (Istituto dell'Autodisciplina Pubblicitaria). Anche se vengono spesso svolte valutazioni oggettive dell'efficacia, con misurazioni strumentali effettuate da sperimentatori, la comunicazione pubblicitaria tende a privilegiare le valutazioni soggettive frutto di test di autovalutazione o di efficacia percepita con l'uso del prodotto.\nIngredienti.\nGli ingredienti dei cosmetici sono catalogati dall'INCI (\"International Nomenclature of Cosmetic Ingredients\").\nIl sistema INCI, una denominazione internazionale utilizzata per indicare in etichetta i diversi ingredienti del prodotto cosmetico, \u00e8 nato agli inizi degli anni settanta sotto l'egida dell'associazione delle Industrie USA del settore, oggi riunite nel Personal Care Products Council (ex CTFA).\n, per creare una denominazione univoca e riconoscibile degli ingredienti cosmetici. Questo facilita l'identificazione delle sostanze alle quali si pu\u00f2 essere allergici ma anche non rende registrabili come marchi da una sola industria i nomi di specifici ingredienti. Questo codice contiene alcuni termini in latino, molti in inglese, sigle e numeri. \u00c8 unico per tutti i paesi della UE, oltre ad avere una grande diffusione internazionale.\nSolo dal 1997 nella UE \u00e8 obbligatorio elencare tutti gli ingredienti del cosmetico sul prodotto.\nNon tutti gli ingredienti cosmetici registrati nell'INCI sono inclusi nel Glossario degli Ingredienti Cosmetici Europeo.\nL'elenco deve essere in ordine decrescente con al primo posto l'ingrediente presente alla concentrazione pi\u00f9 alta. Gli ingredienti con concentrazione inferiore al 1% possono essere elencati in ordine arbitrario in fondo all'elenco.\nSi considera ingrediente cosmetico la sostanza o la miscela di sostanze intenzionalmente inserite nella formulazione.\nNon sono ingredienti, quindi non ricadono nell'obbligo di elencarli sul prodotto:\n-le impurit\u00e0 contenute nelle materie prime utilizzate,\n-le sostanze tecniche secondarie utilizzate nella miscela ma che non compaiono nella composizione del prodotto finito.\nI composti odoranti e aromatizzanti e l'insieme delle loro materie prime sono indicati con l'unico termine \u00abparfum\u00bb o \u00abaroma\u00bb. \n\u00c8 per\u00f2 obbligatorio segnalare la presenza di sostanze classificate dalla norma come potenziali allergeni se nel cosmetico da risciacquo superano la concentrazione di 0,01% e nei cosmetici non da risciacquo superano il 0,001%.\nL'assegnazione di un nome INCI ad una sostanza o miscela di sostanze non comporta che siano sicure o efficaci.\nIl glossario europeo degli ingredienti cosmetici non costituisce una lista limitativa degli ingredienti che possono essere utilizzati in un cosmetico.\nPossono essere utilizzati anche ingredienti di cui non esiste un nome INCI purch\u00e9 nella lista ingredienti compaia un termine contenuto in una nomenclatura generalmente accettata.\nMercato cosmetico.\nAttorno al cosmetico si \u00e8 creata una delle industrie pi\u00f9 importanti.\nIl consumo mondiale di cosmetici \u00e8 cresciuto con un tasso superiore al tasso di crescita demografica.\nLa stima delle vendite mondiali al dettaglio nel 2013, secondo la Kline &amp; Company, supererebbe i 350 miliardi di US$.\nIl mercato globale invece raggiungerebbe, secondo le stime di Euromonitor, i 454 miliardi di US$.\nIl mercato UE + Svizzera e Norvegia, secondo il Cosmetic Europe Statistic Working Group, nel 2013 supererebbe i 72 miliardi di \u20ac.\nI principali mercati europei del cosmetico sono:\nI segmenti pi\u00f9 importanti in valore sono quelli dei cosmetici per la cura del corpo e viso, seguiti da quelli per la detergenza ed igiene personale e da quelli per la cura dei capelli.\nIn alcuni paesi, diversi canoni estetici e routine di bellezza portano a maggiori consumi di cosmetici diversi da quelli pi\u00f9 utilizzati a livello mondiale. Ad esempio in Brasile il segmento pi\u00f9 importante sono i cosmetici per la cura dei capelli mentre in Cina i prodotti per capelli sono utilizzati molto meno.\nIl mercato cosmetico \u00e8 diviso tra moltissimi fornitori e marche, ma le prime 10 aziende multinazionali ne controllano almeno il 36,3%.\nStimando le entrate dipendenti dal solo cosmetico in gruppi che forniscono prodotti anche molto diversi la graduatoria del 2013 vede:\nNel 2006 l'Autorit\u00e0 francese per l'antitrust cita in giudizio varie aziende di cosmetici tra le quali L'Oreal, Chanel, Christian Dior, Yves Saint Laurent, Est\u00e8e Lauder, Clinique per la loro collusione per mantenere prezzi alti, che vengono multate complessivamente con 64 milioni di dollari."}
{"id": "207645", "revid": "126257", "url": "https://it.wikipedia.org/wiki?curid=207645", "title": "Battagliato", "text": ""}
{"id": "207646", "revid": "126257", "url": "https://it.wikipedia.org/wiki?curid=207646", "title": "Battacchiato", "text": ""}
{"id": "207647", "revid": "126257", "url": "https://it.wikipedia.org/wiki?curid=207647", "title": "Bendato", "text": ""}
{"id": "207668", "revid": "1543377", "url": "https://it.wikipedia.org/wiki?curid=207668", "title": "Teoria di Galois", "text": "In matematica, la teoria di Galois \u00e8 una branca superiore dell'algebra astratta.\nAl livello pi\u00f9 semplice usa i gruppi di permutazioni per descrivere come le varie radici di un dato polinomio sono collegate le une con le altre. Questo era l'originale punto di vista di \u00c9variste Galois.\nL'approccio moderno alla teoria di Galois, sviluppato da Richard Dedekind, Leopold Kronecker e Emil Artin fra gli altri, comprende lo studio degli automorfismi delle estensioni di campi.\nUlteriori astrazioni della teoria di Galois si ottengono con la teoria delle connessioni di Galois.\nApplicazione a problemi classici.\nLa nascita della teoria di Galois \u00e8 stata motivata originariamente dalla seguente constatazione, nota con il nome di teorema di Abel-Ruffini.\nLa teoria di Galois rende chiaro ed evidente il perch\u00e9 sia possibile risolvere le equazioni di grado quattro o inferiore, specificando un criterio generale affinch\u00e9 una particolare equazione polinomiale di un qualsiasi grado abbia le soluzioni esprimibili mediante operazioni algebriche e radicali.\nLa teoria di Galois ha inoltre applicazioni in molti problemi di costruzione con riga e compasso in geometria. Ad esempio,\nIn tutti i casi la costruzione deve essere svolta solo con una riga e un compasso.\nL'approccio dei gruppi di permutazioni.\nSe abbiamo un dato polinomio, pu\u00f2 succedere che alcune delle radici del polinomio siano connesse da varie equazioni algebriche. Ad esempio, pu\u00f2 succedere che per due delle radici, diciamo \"A\" e \"B\", valga l'equazione \"A\"2 + 5\"B\"3 = 7. L'idea centrale di Galois \u00e8 l'osservazione che \"ogni\" equazione algebrica soddisfatta dalle radici \u00e8 \"ancora soddisfatta\" dopo che le radici sono state permutate. Un'importante clausola \u00e8 che ci limitiamo ad equazioni algebriche nelle quali i coefficienti sono numeri razionali. (Si pu\u00f2 specificare invece un determinato campo nel quale devono trovarsi i coefficienti, ma per questo semplice esempio ci limitiamo al campo dei numeri razionali.)\nL'insieme di queste permutazioni forma un gruppo di permutazioni, chiamato anche gruppo di Galois del polinomio (sui numeri razionali). Il discorso pu\u00f2 essere reso pi\u00f9 chiaro da un esempio.\nPrimo esempio - equazione quadratica.\nSi consideri l'equazione quadratica\nUsando la formula quadratica, troviamo che le due radici sono\nEsempi di equazioni algebriche soddisfatte da \"A\" e \"B\" includono\nOvviamente, in entrambe queste equazioni, se scambiamo \"A\" e \"B\", otteniamo un'altra espressione vera. Ad esempio, l'equazione \"A\" + \"B\" = 4 diventa semplicemente \"B\" + \"A\" = 4. Inoltre, \u00e8 vero, ma meno ovvio, che questo vale per \"ogni\" possibile equazione algebrica soddisfatta da \"A\" e \"B\"; per provare questo si richiede la teoria dei polinomi simmetrici.\nConcludiamo quindi che il gruppo di Galois del polinomio \"x\"2 \u2212 4\"x\" + 1 consiste in due permutazioni: la permutazione identica che lascia \"A\" e \"B\" inalterati, e la permutazione di trasposizione che scambia \"A\" e \"B\". Come gruppo, \u00e8 isomorfo al gruppo ciclico di ordine due, denotato con Z/2Z.\nSi pu\u00f2 sollevare l'obiezione che \"A\" e \"B\" sono collegati da un'altra equazione algebrica,\nche \"non\" rimane vera quando \"A\" e \"B\" sono scambiati. Ma questa equazione non ci interessa, perch\u00e9 non ha coefficienti razionali; in particolare \u221a3 \u00e8 non razionale.\nUna discussione simile si applica ad ogni polinomio quadratico \"ax\"2 + \"bx\" + \"c\", dove \"a\", \"b\" e \"c\" sono numeri razionali.\nSecondo esempio.\nSi consideri il polinomio\nche pu\u00f2 essere scritto anche come\nVogliamo descrivere il gruppo di Galois di questo polinomio, ancora sul campo dei numeri razionali. Il polinomio ha quattro radici:\nCi sono 24 modi possibili per permutare queste quattro radici, ma non tutte queste permutazioni sono elementi del gruppo di Galois. Le permutazioni del gruppo di Galois devono preservare ogni equazione algebrica (a coefficienti razionali!) che coinvolge \"A\", \"B\", \"C\" e \"D\". Un'equazione del genere \u00e8\n\"A\" + \"D\" = 0.\nPerci\u00f2, ad esempio, la permutazione\nnon \u00e8 permessa, perch\u00e9 trasforma l'uguaglianza vera \"A\" + \"D\" = 0 nella \"A\" + \"C\" = 0, che non \u00e8 pi\u00f9 vera in quanto \"A\" + \"C\" = 2\u221a3 \u2260 0.\nUn'altra uguaglianza soddisfatta dalle radici \u00e8\nQuesta esclude ulteriori permutazioni, come\nContinuando su questa strada, vediamo che le uniche permutazioni rimanenti sono\ne il gruppo di Galois \u00e8 isomorfo al gruppo di Klein.\nL'approccio moderno alla teoria dei campi.\nNell'approccio moderno, si parte da una estensione di campi \"L\"/\"K\", e si esamina il gruppo degli automorfismi di \"L\"/\"K\". Vedi gruppo di Galois per ulteriori spiegazioni ed esempi.\nLa connessione fra i due approcci \u00e8 la seguente. I coefficienti del polinomio in questione devono essere scelti dal campo di partenza \"K\". Il campo superiore \"L\" deve essere il campo ottenuto aggiungendo le radici dei polinomi in questione al campo di partenza. Ogni permutazione delle radici che rispetta le equazioni algebriche descritte in precedenza d\u00e0 origine a un automorfismo di \"L\"/\"K\", e viceversa.\nNel primo esempio abbiamo studiato l'estensione Q(\u221a3)/Q, dove Q \u00e8 il campo dei numeri razionali, e Q(\u221a3) \u00e8 il campo ottenuto da Q aggiungendo \u221a3. Nel secondo esempio, abbiamo studiato l'estensione Q(\"A\",\"B\",\"C\",\"D\")/Q.\nSono molti i vantaggi dell'approccio moderno rispetto all'approccio del gruppo di permutazioni.\nGruppi risolubili e soluzioni mediante radicali.\nLa nozione di gruppo risolubile nella teoria dei gruppi permette di determinare se un polinomio \u00e8 risolvibile mediante radicali, a seconda che il suo gruppo di Galois abbia la propriet\u00e0 di risolubilit\u00e0. Essenzialmente, ogni estensione di campi \"L\"/\"K\" corrisponde a un gruppo fattore in una serie di composizione del gruppo di Galois. Se un gruppo fattore nella serie di composizione \u00e8 ciclico di ordine \"n\", allora l'estensione di campi corrispondente \u00e8 un'estensione radicale, e gli elementi di \"L\" possono essere espressi usando la radice \"n\"-esima di alcuni elementi di \"K\".\nSe tutti i gruppi fattore nelle loro serie di composizione sono ciclici, il gruppo di Galois \u00e8 detto \"risolubile\", e tutti gli elementi del campo corrispondente possono essere ottenuti prendendo ripetutamente radici, prodotti e somme di elementi del campo di base (solitamente Q).\nUno dei pi\u00f9 grandi trionfi della teoria di Galois \u00e8 stata la dimostrazione che per ogni \"n\" &gt; 4 esistono polinomi di grado \"n\" che non sono risolubili da radicali - il teorema di Abel-Ruffini. Questo \u00e8 dovuto al fatto che per \"n\" &gt; 4 il gruppo simmetrico \"S\"\"n\" contiene un sottogruppo normale semplice e non ciclico.\nIl problema di Galois inverso.\n\u00c8 facile costruire estensioni di campo aventi un qualsiasi gruppo finito come gruppo di Galois. Cio\u00e8, tutti i gruppi finiti si possono presentare come gruppi di Galois.\nQuindi, si scelga un campo \"K\" e un gruppo finito \"G\". Il teorema di Cayley dice che \"G\" \u00e8 (a meno di isomorfismi) un sottogruppo del gruppo simmetrico \"S\" sugli elementi di \"G\". Si scelgano {\"x\"\u03b1}, uno per ogni elemento \u03b1 di \"G\", e si uniscano a \"K\" per ottenere il campo \"F\" = \"K\"({\"x\"\u03b1}). Il campo \"L\" delle funzioni razionali simmetriche in {\"x\"\u03b1} \u00e8 contenuto in \"F\". Il gruppo di Galois di \"F\"/\"L\" \u00e8 \"S\", in base a un risultato di Emil Artin. \"G\" agisce su \"F\" restringendo l'azione di \"S\". Se il campo fissato per questa azione \u00e8 \"M\", allora, per il teorema fondamentale della teoria di Galois, il gruppo di Galois di \"F\"/\"M\" \u00e8 \"G\".\n\u00c8 un problema aperto (in generale) la costruzione di una estensione di campi di un campo di base \"fissato\" dato un gruppo finito come gruppo di Galois.\nCollegamenti esterni.\nAlcune lezioni online sulla teoria di Galois si trovano su:\nLibri di testo online in Francese, Tedesco, Italiano e Inglese possono essere trovati qui:"}
{"id": "207672", "revid": "767487", "url": "https://it.wikipedia.org/wiki?curid=207672", "title": "Distretto di H\u00e9rens", "text": "Il distretto di H\u00e9rens (in tedesco \"Ering\") \u00e8 un distretto del Canton Vallese, in Svizzera. Confina con i distretti di Sierre e di Visp a est, di Entremont, di Conthey e di Sion a ovest, con il Canton Berna (distretti di Saanen e di Obersimmental) a nord e con l'Italia (Valle d'Aosta) a sud. Il capoluogo \u00e8 Vex.\nComuni.\nAmministrativamente \u00e8 diviso in 6 comuni:"}
{"id": "207674", "revid": "93556", "url": "https://it.wikipedia.org/wiki?curid=207674", "title": "Primi ministri di Israele", "text": "Il primo ministro di Israele (\u05e8\u05d0\u05e9 \u05de\u05de\u05e9\u05dc\u05ea \u05d9\u05e9\u05e8\u05d0\u05dc) \u00e8 il capo dell'esecutivo eletto del governo israeliano. Solitamente \u00e8 il leader del maggior partito politico, o della pi\u00f9 ampia coalizione di partiti, della Knesset (il parlamento israeliano).\nOrigine storica.\nAlla sua fondazione, lo Stato di Israele adott\u00f2 il sistema politico parlamentare, con il primo ministro come carica politica pi\u00f9 potente nel governo, e un Presidente come capo di Stato, con un ruolo in gran parte di rappresentanza.\nIn accordo con la Legge base, dopo le elezioni, il presidente assegna il compito di formare il governo ad un membro della Knesset (solitamente il leader del partito che ha conquistato il maggior numero di seggi), questi diviene primo ministro solo dopo aver formato un governo che abbia la fiducia di almeno 61 membri (la maggioranza) della Knesset stessa. Occasionalmente, quando ci si riferisce al primo ministro, viene utilizzato anche il titolo di \"premier\".\nLa Legge base fu emendata nel 1992, provvedendo all'elezione diretta del Primo ministro, separatamente dall'elezione della Knesset. Vennero tenute tre elezioni con questo sistema: nel 1996, 1999 e 2001 (quella del 2001 fu l'unica volta in cui un'elezione del primo ministro fu tenuta senza un'elezione della Knesset. Quindi, dal 2001 al 2003 Ariel Sharon, del Likud, fu nominato primo ministro nonostante il Partito Laburista Israeliano avesse ottenuto il maggior numero di seggi alla Knesset). Nel 2001, la Legge base fu emendata ancora una volta, abolendo le elezioni dirette e ritornando al sistema originale. Nel 2003 e nelle elezioni successive il primo ministro ritorn\u00f2 perci\u00f2 ad essere il capo del maggior partito della Knesset.\nPrimo ministro designato.\nIl primo ministro designato (in ebraico: \u05de\u05de\u05dc\u05d0 \u05de\u05e7\u05d5\u05dd \u05e8\u05d0\u05e9 \u05d4\u05de\u05de\u05e9\u05dc\u05d4, \"Memaleh Makom Rosh HaMemshala\") assume il ruolo di primo ministro, come primo ministro designato, per un massimo di 100 giorni consecutivi, se chi tiene la carica di primo ministro \u00e8 temporaneamente inabile a mantenerla.\nPrimo ministro \"ad interim\".\nIl primo ministro \"ad interim\" (in ebraico: \u05e8\u05d0\u05e9 \u05d4\u05de\u05de\u05e9\u05dc\u05d4 \u05d1\u05e4\u05d5\u05e2\u05dc, Rosh HaMemshalah be-po'al) \u00e8 nominato dal governo se il titolare \u00e8 morto, inabile o il suo incarico cessa a seguito di condanna penale."}
{"id": "207675", "revid": "1318658", "url": "https://it.wikipedia.org/wiki?curid=207675", "title": "Lens", "text": ""}
{"id": "207676", "revid": "287204", "url": "https://it.wikipedia.org/wiki?curid=207676", "title": "Njordr", "text": ""}
{"id": "207680", "revid": "1305772", "url": "https://it.wikipedia.org/wiki?curid=207680", "title": "Saint-Jean", "text": ""}
{"id": "207682", "revid": "96543", "url": "https://it.wikipedia.org/wiki?curid=207682", "title": "Amanda Tapping", "text": "\u00c8 nota soprattutto per la sua partecipazione alla serie televisiva di fantascienza \"Stargate SG-1\" e come protagonista della serie Sanctuary.\nBiografia.\nNata in Inghilterra, nell'Essex, all'et\u00e0 di tre anni si \u00e8 spostata con la sua famiglia in Ontario, Canada. Ha tre fratelli, 2 pi\u00f9 grandi di lei e un gemello. Dopo il diploma alla North Toronto High School, ha continuato a studiare all'Universit\u00e0 di Windsor, una scuola di arti drammatiche a Windsor nell'Ontario. Dal 2004 vive con suo marito Alan Kovacs a Vancouver, Columbia Britannica. Ha una figlia, Olivia B., nata il 22 marzo 2005, e un bouvier des flandres. \u00c8 un'orgogliosa portavoce dell'UNICEF.\nCarriera.\nDopo la laurea ha continuato a studiare arti teatrali, mentre effettuava diversi stage di produzione. \u00c8 apparsa in diversi annunci pubblicitari ed ha interpretato vari ruoli in televisione, come \"Oltre i limiti\" e \"X-Files\". Ha anche creato il gruppo teatrale \"Random Acts\".\nStargate.\n\u00c8 diventata famosa per aver interpretato il Ten.Col. Samantha Carter nella serie televisiva di fantascienza \"Stargate SG-1\", che ha debuttato nel 1997. \u00c8 sempre stata nel cast regolare per tutte le 10 stagioni della serie.\nNel 2004 ha esordito come regista in \"Stargate SG-1\", dirigendo l'episodio \"Resurrezione\".\n\u00c8 nel cast del film ' (2008) e ' (2008). Nello stesso anno \u00e8 entrata a far parte del cast fisso di \"Stargate Atlantis\", spin-off di \"Stargate SG-1\". A causa dei bassi ascolti la serie terminer\u00e0 alla fine della quinta stagione e saranno prodotti dei direct-to-video per continuare la storia, in cui forse apparir\u00e0 anche la stessa Amanda Tapping.\nSanctuary.\nDal 2007 al 2011 \u00e8 stata protagonista della serie televisiva \"Sanctuary\", in cui ha interpretato il ruolo di Helen Magnus. La serie \u00e8 stata cancellata da Syfy il 21 maggio 2012, dopo una webserie e quattro stagioni trasmesse."}
{"id": "207683", "revid": "104458", "url": "https://it.wikipedia.org/wiki?curid=207683", "title": "Saint-Luc (disambigua)", "text": ""}
{"id": "207684", "revid": "104458", "url": "https://it.wikipedia.org/wiki?curid=207684", "title": "Veyras", "text": ""}
{"id": "207685", "revid": "110157", "url": "https://it.wikipedia.org/wiki?curid=207685", "title": "Distretto di Sierre", "text": "Il distretto di Sierre (in tedesco \"Siders\") \u00e8 un distretto del Canton Vallese, in Svizzera. Confina con i distretti di Leuk a est, di Visp a sud-est, di H\u00e9rens e di Sion a ovest e con il Canton Berna (distretto di Obersimmental) a nord. Il capoluogo \u00e8 Sierre.\nComuni.\nAmministrativamente \u00e8 diviso in 12 comuni:"}
{"id": "207686", "revid": "1305772", "url": "https://it.wikipedia.org/wiki?curid=207686", "title": "MASH", "text": ""}
{"id": "207689", "revid": "1208179", "url": "https://it.wikipedia.org/wiki?curid=207689", "title": "Jack O'Neill", "text": "Il generale Jonathan \"Jack\" O'Neill \u00e8 un personaggio di finzione del film di fantascienza \"Stargate\", del 1994, e uno dei quattro membri originali della squadra SG-1 nella serie televisiva omonima \"Stargate SG-1\". Nel film \u00e8 interpretato da Kurt Russell, mentre nel telefilm l'interpretazione del personaggio \u00e8 affidata a Richard Dean Anderson.\nPersonaggio.\nIl generale Jonathan O'Neill, comunemente chiamato \"Jack\", \u00e8 un esperto ufficiale in comando dell'aviazione militare degli Stati Uniti d'America.\nO'Neill \u00e8 nato a Chicago, e cresciuto nello Stato del Minnesota. Noto per un carattere assai spigoloso, ostinato e poco incline ai compromessi, nella vita si \u00e8 fatto molti nemici, e ben pochi amici. Molti notano comunque in lui una nobilt\u00e0 d'animo che manca a molti di quelli che ha incontrato nel suo cammino.\n\u00c8 stato sposato con Sarah O'Neill, da cui ha avuto un figlio, Charlie Tyler, morto dopo essersi sparato accidentalmente con l'arma d'ordinanza del padre, in un fatidico giorno d'autunno, tornato da scuola con la foto di classe. Jack e Sara sentono lo sparo e si precipitano all'ospedale dove muore.\nOltre alla morte di Charlie si sa ben poco del passato di O'Neill. Possiede un senso dell'umorismo sarcastico ed affilato e non esita a schernire un nemico nel cuore della battaglia, o quando viene catturato.\nLe relazioni interpersonali gli risultano assai problematiche. Il Maggiore Charles Kawalsky era un suo amico, nonostante ignorasse molti fatti della sua vita privata, e familiare. Kawalsky asseriva di poter battere O'Neill a Street-Hockey. Hanno entrambi prestato servizio almeno in una missione sotto copertura nella Germania dell'Est, nel 1982. La loro missione consisteva nell'infiltrarsi e recuperare un agente sovietico che veniva custodito in una villa; ma i soldati nemici li stavano aspettando e John, amico e ufficiale comandante di O'Neill rimase ucciso.\nO'Neill passava il suo tempo libero con la moglie e il figlio o andava a pescare. La famiglia aveva un enorme significato nella sua vita. Semplici giochi di lotte e baseball, i preferiti del giovane figlio, riempivano quelle parti della sua esistenza che erano inaccessibili, vista la carriera militare.\nSe si contano le fratture alla mascella, O'Neill ha nove ossa rotte. Faceva il paracadutista in una missione non ufficiale sul confine tra Iran e Iraq negli anni 80, occasione in cui si \u00e8 schiantato al suolo. Nonostante non fossero previste missioni di salvataggio, ce la fece da solo a tornare nei territori alleati in nove giorni.\nHa passato diversi anni in unit\u00e0 sotto copertura dell'esercito ed \u00e8 stato quattro mesi in una prigione irachena a causa del fallimento di una missione comandata da \"Frank Cromwell\".\nConsiderando questo si pu\u00f2 dedurre che O'Neill si sia sposato prima del 1988.\nInfatti, nei fugaci racconti conferma che lui e sua moglie Sarah stavano insieme al momento della sua cattura, perch\u00e9 lei era il principale motivo dei suoi tentativi di fuga. Poco tempo dopo essere scappato dalla prigionia viene concepito Charlie Tyler O'Neill.\nLa morte di Charlie fa precipitare O'Neill nella depressione, e viene rimosso dal servizio fino al giorno in cui due ufficiali agli ordini del Generale West, suo ufficiale comandante, arrivano a casa sua ad informarlo che \u00e8 stato richiamato in servizio presso il complesso di Creek Mountain.\nIl progetto top-secret Stargate sta infatti arrivando ad un punto critico. O'Neill accetta la missione. Nel caso in cui il Dottor Daniel Jackson riuscisse ad aprire questa \"porta per le stelle\", in grado di collegare la Terra con un pianeta deserto, il colonnello dovr\u00e0 attraversarlo per accertarsi della situazione circa la sicurezza nazionale. Se dovesse trovare una qualsiasi minaccia per la Terra, dovr\u00e0 sacrificarsi per distruggere lo Stargate con una bomba nucleare.\nDall'altro lato del portale, c'\u00e8 il malefico Ra, Supremo Signore del Sistema dei Goa'uld, che ha popolato l'intero pianeta di Abydos di umani tramite la deportazione dalla Terra.\nCon l'aiuto di Jackson e degli Abydosiani, O'Neill usa la bomba per distruggere il falso dio a bordo della sua nave madre in orbita. O'Neill ritorna sulla Terra lasciando Jackson, per sua richiesta, su Abydos. Tornato a casa dalla missione, O'Neill scopre che Sara vorrebbe che lui se ne andasse di casa. Dopo un divorzio veloce si ritrova da solo per la prima volta in pi\u00f9 di dieci anni. Con il programma Stargate chiuso e spostato nel complesso di Cheyenne Mountain, Jack va in pensione. Smette di fumare e passa gran parte del suo tempo in solitudine, a pescare o sul tetto a guardare le stelle con un telescopio. Ed \u00e8 proprio su quel tetto che un anno dopo scopre che il programma Stargate \u00e8 stato riaperto, e che \u00e8 emersa una nuova minaccia.\nCon l'inizio del comando del Generale Hammond, O'Neill accetta di lasciare il prepensionamento per comandare la SG-1. Insieme a Samantha Carter, il suo comandante in seconda, torn\u00f2 su Abydos per recuperare il Dottor Jackson e scoprire la fonte di una nuova minaccia Goa'uld. Ma il suo buon amico Skaara, un ragazzo Abydosiano, \u00e8 stato rapito dal Signore del Sistema Apophis, dando a O'Neill un motivo molto personale per dare la caccia e combattere il suo nuovo nemico.\nLa squadra SG-1 e i mondi che hanno esplorato hanno costretto O'Neill a riassestare il suo futuro e la sua difficolt\u00e0 nei rapporti con gli altri. La sua iniziale antipatia per Jackson cambia in simpatia nel corso di pochi anni. Nonostante i frequenti disaccordi con lo scienziato, trovano anche molti punti d'incontro comprendendo che insieme sono davvero una squadra, sia in diplomazia che in battaglia.\nJack diventa buon amico e fratello di Teal'c, un guerriero proprio come lui, che convince a rivoltarsi contro i Goa'uld e unirsi alla SG-1. Anche Hammond, nonostante sia il suo ufficiale comandante, diventa un buon amico e confidente. Pur dovendo avere spesso a che fare col caratteraccio e il sarcasmo di Jack, riesce a calmare la sua tempestosa frustrazione in ogni decisione che \u00e8 costretto a prendere. Oltre all'amicizia nata con Samantha Carter, O'Neill confessa di tenere a lei molto di pi\u00f9 di quello che il loro rapporto militare gli consenta. Il regolamento li blocca dall'intraprendere una relazione amorosa. I due non smettono comunque di amarsi. Di ci\u00f2 viene data la prova quando Sam rompe il fidanzamento con Pete, perch\u00e9 ancora innamorata di Jack. Nelle ultime due stagione di SG1, nella 4 di Atlantis e in Stargate Continuum viene accennato a uno sviluppo del rapporto tra i due, possibile grazie al fatto che O'Neill non \u00e8 pi\u00f9 il diretto superiore di Carter.\nTra le varie esperienze vissute nel corso degli anni, ad O'Neill viene impiantato un simbionte due volte, uno Goa'uld e uno Tok'ra, di nome Kanan. Gli viene scaricato nel cervello la biblioteca degli Antichi per due volte. Rapisce una bambina aliena per permetterle di vivere l'esperienza di essere un bambino.\nMuore e viene resuscitato innumerevoli volte nel sarcofago di Baal. Passa tre mesi cercando di entrare a far parte della societ\u00e0 Edoriana, credendo di essere destinato a passare la vita con loro.\nViene incastrato per l'omicidio di un senatore degli Stati Uniti, invecchiato rapidamente da nanociti Goa'uld, posseduto da una microscopica razza aliena, intrappolato in un loop spazio-temporale e ha salvato la Terra pi\u00f9 volte di quante riesca a ricordare. Ha anche contribuito direttamente a sconfiggere potenti Goa'uld come Ra, Apophis, Cronus, Seth, Hathor, Sokar, Nirrti, Heru-ur e Marduk, tra i vari.\nMolti dei pi\u00f9 cari amici di Jack non sono necessariamente umani. Thor, Comandante Supremo della flotta Asgard (che lui chiama \"Amico mio\"), \u00e8 stato un amico fin dal principio. Gli Asgard riconoscono il potenziale della razza umana in Jack e scelgono di allearsi con la Terra.\nDopo pi\u00f9 di sei anni al comando della squadra SG-1, la vita di O'Neill \u00e8 sicuramente cambiata in meglio. Fortunatamente per Jack il suo buon cuore e il suo spirito coraggioso gli servono principalmente per migliorare i rapporti con i suoi compagni di squadra, alleati e il resto delle specie che incontra attraverso la galassia.\nAltre apparizioni.\nIl personaggio di Jack O'Neill compare inoltre in alcuni episodi dello spin-off \"Stargate Atlantis\" e \"Stargate Universe\" e avrebbe dovuto essere uno dei protagonisti del videogioco \"Stargate SG-1: The Alliance\", la cui produzione \u00e8 stata annullata."}
{"id": "207698", "revid": "9", "url": "https://it.wikipedia.org/wiki?curid=207698", "title": "MASH (film)", "text": ""}
{"id": "207701", "revid": "287204", "url": "https://it.wikipedia.org/wiki?curid=207701", "title": "Starman", "text": ""}
{"id": "207702", "revid": "120452553", "url": "https://it.wikipedia.org/wiki?curid=207702", "title": "Monarchianismo", "text": "Monarchianismo (dal greco \u03bco\u03bdo\u03c2 - mone, unico e \u03b1\u03c1\u03c7\u03b5\u03c9 - arch\u00e9, principio) era un movimento teologico cristiano fiorito nel II e III secolo. Alla sua base stava l'unit\u00e0 del concetto di Dio che, di conseguenza, comportava la negazione della Trinit\u00e0 e della natura divina di Cristo.\nLa parola \"Monarchiani\" fu usata per la prima volta da Tertulliano come nomignolo per i Patripassiani, ma veniva usata solo raramente dagli antichi. In tempi moderni il significato del termine \u00e8 stato esteso ed ora comprende: i Monarchiani modalisti, anche detti Patripassiani o Sabelliani, e i Monarchiani dinamici o Adozionisti.\nMonarchianismo dinamico.\nI cristiani professano, come dottrina fondamentale, l'unit\u00e0 (\"monarchia\") di Dio. I \"patripassiani\" usarono questo principio per negare la Trinit\u00e0 e, per questa ragione, furono chiamati \"monarchiani\". Ma gli \"adozionisti\" o \"dinamici\", non hanno diritto al titolo, perch\u00e9 non sono partiti dalla \"monarchia\" di Dio: il loro ragionamento era strettamente cristologico. Il loro antico nome era teodoziani poich\u00e9 il fondatore della setta fu un conciatore di pelli di Bisanzio chiamato Teodoto. Questi giunse a Roma sotto papa Vittore I (circa 190-200). Egli insegnava (\"Philosophumena\", VII, XXXV) che Ges\u00f9 era semplicemente un uomo (\"psilos anthropos\") nato da una vergine, che visse come gli altri uomini, e che era molto pio tanto che, al suo battesimo nel Giordano, il Cristo entr\u00f2 in lui sotto forma di colomba. Da quel momento fu \"adottato\" come figlio di Dio. Per questo motivo Ges\u00f9 non pot\u00e9 fare miracoli (\"dynameis\") finch\u00e9 lo Spirito (che Teodoto chiam\u00f2 Cristo) non discese su di lui. Essi non ammettevano che questo avvenimento facesse di lui Dio, ma alcuni di loro sostenevano che divenne Dio dopo la sua risurrezione. Papa Vittore lo scomunic\u00f2, ed egli radun\u00f2 una sua setta.\nIppolito di Roma narrava che disputavano sulle Sacre Scritture in forma sillogistica. Ammiravano Euclide, Aristotele, Teofrasto e Galeno. Dovremmo, probabilmente, presumere con Adolf von Harnack che Ippolito avrebbe fatto meno obiezioni se avessero studiato Platone o gli Stoici, e che questi provava antipatia per la loro esegesi puramente letterale che trascurava il senso allegorico. Questa setta emend\u00f2 anche i testi delle Scritture, ma le loro versioni differivano l'una dall'altra: quella di Esclipedoto era diversa da quella di Teodoto e anche da quella di Ermofilo; addirittura, le copie di Apolloniade non coincidevano neanche l'una con l'altra. Alcuni di loro \"negavano la legge ed i Profeti\" e, come Marcione rifiutavano l'Antico Testamento. L'unico discepolo del conciatore di cui conosciamo qualcosa di definito \u00e8 il suo omonimo Teodoto il banchiere (\"ho trapezites\"). Egli aggiunse alla dottrina del suo maestro il concetto che Melchisedech era una potenza celestiale: era il salvatore per gli angeli in cielo come Ges\u00f9 Cristo lo era per gli uomini sulla terra (un concetto che si ritrova anche nella setta frigia dei melchisedechiani). Questo insegnamento si basava chiaramente sulla Lettera agli Ebrei, VII, 3 attribuita a Paolo di Tarso [Ebrei non \u00e8 pi\u00f9 riconosciuta di Paolo anche dalla Chiesa cattolica] e venne confutato a lungo da Epifanio di Salamina nell'Eresia 55, \"Melchisedechiani\", dopo aver attaccato il pellaio nell'Eresia 54, \"Teodoziani\". Poich\u00e9 Epifanio si basava sul perduto \"Syntagma contro tutte le eresie\" di Ippolito, \u00e8 probabile che alcuni scritti della setta gli fossero precedenti. Dopo la morte di Papa Vittore, Teodoto il banchiere, ed Esclipedoto progettarono di elevare la loro setta dalla posizione di semplice scuola, come quelle gnostiche, al rango di Chiesa, come quella di Marcione. Essi trovarono credito presso un confessore chiamato Natalio, e lo persuasero ad essere il loro vescovo per un salario di 150 \"denarii\" al mese. Natalio divenne cos\u00ec il primo antipapa, ma, dopo che si fu unito a loro, fu frequentemente avvisato da visioni che Dio non voleva che i suoi martiri si disperdessero fuori dalla Chiesa. Egli trascur\u00f2 le visioni, a causa dell'onore e del guadagno, ma infine fu tormentato per tutta la notte dagli angeli, cosicch\u00e9 la mattina in lacrime e con il capo cosparso di cenere si rec\u00f2 da Papa Zefirino. Qui si gett\u00f2 ai piedi del clero e del laicato mostrando il suo pentimento e, dopo qualche difficolt\u00e0, fu riammesso alla comunione con il papa. Questa storia veniva citata da Eusebio di Cesarea (VI, XXVIII) dal \"Piccolo Labirinto\" del contemporaneo Ippolito, un'opera composta contro Artemone, un defunto capo della setta (forse circa 225-230), che non aveva menzionato nel \"Syntagma\" o nel \"Philosophumena\". L'attuale conoscenza di Artemone, o \"Artemas\", si limita ai riferimenti su di lui fatti alla fine del Concilio di Antiochia contro Paolo di Samosata (circa 266-268). In quell'occasione si disse che quell'eretico era stato discepolo di Artemone; infatti, l'insegnamento di Paolo altro non \u00e8 se non uno sviluppo pi\u00f9 dotto e teologico del Teodozianismo.\nLa setta probabilmente si estinse alla met\u00e0 del III secolo. Tutte le conoscenze attualmente conseguite su essa derivano da Ippolito. Il monarchianismo di Fotino di Sirmio sembra essere stato simile a quello dei Teodoziani. Tutte le speculazioni sull'origine delle teorie di Teodoto sono pura fantasia. In ogni caso non era connesso con gli ebioniti. Anche gli alogi, a volte, venivano classificati come monarchiani. Richard Adebert Lipsius, nel \"Zur Quellenkritik des Epiphanius\" (Vienna, 1865), suppose che, in virt\u00f9 del loro rifiuto del \"Logos\", fossero anche Filantropisti ed Epifanio, infatti, chiamava Teodoto \"brandello degli alogi\"; ma questa \u00e8 solamente una supposizione non derivata da Ippolito. Come fatto certo, Epifanio assicurava (\"Haereses\" 51) che la cristologia degli alogi (ovvero di Gaio e del suo partito) era ortodossa.\nMonarchianismo modale.\nI Monarchiani propriamente detti (modalisti) esasperavano l'unicit\u00e0 del Padre e del Figlio cos\u00ec da farne una sola Persona; in questo modo, le Persone della Trinit\u00e0 erano semplici energie o modi di apparire della Divinit\u00e0: Dio Padre apparve sulla terra come Figlio; per questa ragione, ai loro oppositori, sembrava che i monarchiani facessero patire e soffrire il Padre. Ad occidente furono chiamati Patripassiani, mentre ad oriente Sabelliani. Il primo di loro a visitare Roma, probabilmente, fu Prassea, che poco prima del 206-208 era attivo a Cartagine; tuttavia, questi non era, apparentemente, un eresiarca perch\u00e9 gli argomenti confutati, in seguito, da Tertulliano nell\u2019\"Adversus Praxean\" erano, indubbiamente, propri dei monarchiani romani.\nStoria.\nLa dottrina modalista fu, probabilmente, elaborata da Noeto (da cui Noeziani), vescovo di Smirne (Epifanio, per un errore, sosteneva provenisse da Efeso). Secondo alcuni autori, tuttavia, il fondatore di questa setta fu Prassea, che fu oggetto di una feroce campagna denigratoria architettata da Tertulliano in quanto antimontanista. In ogni caso, Noeto scelse per s\u00e9 il nome di Mos\u00e8 e per suo fratello quello di Aronne. Quando venne accusato di insegnare che il Padre pat\u00ec sulla croce, egli neg\u00f2, ma, dopo che ebbe trovato alcuni discepoli, fu nuovamente interrogato, ed espulso dalla Chiesa (Assemblea di Smirne del 200. Mor\u00ec poco dopo senza ricevere sepoltura cristiana. Ippolito lo sbeffeggiava sostenendo che fosse un seguace di Eraclito poich\u00e9, in ossequio alla teoria dell'unione degli opposti, sosteneva che Dio \u00e8 sia visibile che invisibile. Dopo la sua morte, giunsero a Roma sia Prassea che il suo discepolo Epigono. Essi furono ben accolti prima da Papa Vittore I e quindi da Papa Zefirino poich\u00e9 i modalisti erano strenui oppositori dei montanisti, ma tale accoglienza fu funestata dalle ire di Tertulliano, simpatizzante di quel movimento, a cui avrebbe, in seguito (207), aderito. Epigono non venne menzionato nel \"Syntagma\" di Ippolito, che fu scritto prima del 205. Tale omissione potrebbe dipendere da due fattori: non era ben conosciuto in citt\u00e0, oppure ancora non era arrivato. In seguito, secondo Ippolito (\"Philosophumena\", IX, 7), Cleomene, un seguace di Epigono, fu autorizzato da Papa Zefirino, che in cambio ricevette del denaro, a fondare una scuola che fior\u00ec con la sua approvazione e con quella di Papa Callisto I. Forte di questa testimonianza, Hagemann sosteneva che si dovrebbe concludere che Cleomene non fosse affatto un noeziano, ma un oppositore ortodosso della teologia errata di Ippolito. Lo stesso scrittore forn\u00ec anche ragioni pi\u00f9 ingegnose ed interessanti (sebbene non proprio convincenti) per identificare Prassea con Callisto: egli tent\u00f2 di dimostrare che i monarchiani attaccati da Tertulliano nel \"Contra Praxean\" e da Ippolito nel \"Philosophumena\" seguivano identici dogmi, che non erano necessariamente eretici; negava che Tertulliano volesse intendere che Prassea venisse da Cartagine, e spiegava che l'anonimo refutatore di Prassea non era Tertulliano, ma Ippolito stesso. \u00c8 vero che \u00e8 facile immaginare che Tertulliano ed Ippolito avessero travisato le idee dei loro oppositori, ma non pu\u00f2 essere provato che Cleomene non era un seguace dell'eretico Noeto, e che Sabellio non si form\u00f2 alla sua scuola.\nSabellio divenne presto il leader dei monarchiani di Roma, forse anche prima della morte di Zefirino (circa 218). Epifanio affermava che Sabellio avesse sviluppato le sue idee leggendo il Vangelo greco degli Egiziani; i frammenti di quell'apocrifo suffragano l'ipotesi. Ippolito sperava di convertire Sabellio alle sue idee, ma fall\u00ec e attribu\u00ec il suo fallimento all'influenza di Callisto. Comunque, il papa scomunica Sabellio intorno al 220 (\"temendomi\", affermava Ippolito). Ippolito accusava ora Callisto di inventare una nuova eresia combinando le idee di Teodoto con quelle di Sabellio. Sabellio, probabilmente, era ancora a Roma quando Ippolito scrisse il \"Philosophumena\" (tra il 230 ed il 235). Delle sue vicende antecedenti e successive, nulla \u00e8 conosciuto. San Basilio Magno ed altri lo dicevano libico di Pentapolis, ma questa affermazione sembra influenzata dal fatto che San Dionisio di Alessandria, intorno al 260, trovasse Pentapolis piena di Sabelliani. Sabellio (o almeno i suoi seguaci) amplificarono notevolmente il noezianismo originale. Nonostante le sue idee fossero condannate da un Sinodo tenutosi a Roma nel 262, il Sabellianismo sopravvisse fino al IV secolo. Marcello d'Ancyra svilupp\u00f2 un proprio monarchianismo, che fu ulteriormente sviluppato dal suo discepolo Fotino. Priscilliano era un monarchiano estremo, cos\u00ec come Commodiano (\"Carmen Apologeticum\", 89, 277, 771). Peter Corssen ed Ernst von Dobsch\u00fctz attribuirono i \"Prologhi Monarchiani\" ai Vangeli, trovati nei pi\u00f9 antichi manoscritti della Vulgata, ad un autore romano dei tempi di Callisto, ma, quasi certamente, essi erano opera di Priscilliano. Eusebio (H. E., VI 33) riportava, vagamente, che Berillo, vescovo di Bostra, insegnasse che il Salvatore non aveva una sua distinta preesistenza prima dell'Incarnazione, e non aveva una Divinit\u00e0 propria, ma che la Divinit\u00e0 del Padre si era riversata in Lui. Nel 244, Origene Adamantio si rec\u00f2 in Arabia Petrea per confutare le sue tesi convincendolo dell'errore. I particolari della disputa erano noti ad Eusebio. Non \u00e8 chiaro se Berillo fosse un modalista o un dinamista, era comunque molto radicale. Le correnti monarchiane organizzate, comunque, si estinsero prima del V secolo a causa delle varie scomuniche che la Chiesa aveva emesso nei loro confronti, ad opera di Papa Callisto I e di vari Concili tenutisi nel corso del IV secolo.\nTeologia.\nLa teologia trinitaria e la cristologia degli autori ortodossi preniceni erano molto insoddisfacenti. Il semplice insegnamento della tradizione veniva spiegato con idee filosofiche che tendevano contemporaneamente sia a renderla oscura sia a chiarirla. Si parlava cos\u00ec spesso della distinzione del Figlio dal Padre, che il Figlio sembr\u00f2 avere funzioni sue proprie, diverse da quelle del Padre, cos\u00ec da essere un Dio derivato e secondario. L'unit\u00e0 della Divinit\u00e0 era comunemente riferita ad una unit\u00e0 originaria. Si sosteneva che Dio, nell'eternit\u00e0, era solo con il Verbo, uno con Lui (come la Ragione, \"in vulca cordis\", \"logos endiathetos\"), prima che il Verbo fosse proferito (\"ex ore Patris\", \"logos prophorikos\"), o fosse generato e divenisse il Figlio. Solo gli Alessandrini insistevano sulla generazione del Figlio dall'eternit\u00e0; ma cos\u00ec l'Unit\u00e0 di Dio era anche meno manifesta. I teologi potevano, cos\u00ec, insegnare espressamente la tradizionale Unit\u00e0 nella Trinit\u00e0, ma ci\u00f2 difficilmente coincideva con il Platonismo della loro filosofia: essi stavano difendendo la dottrina del \"Logos\" a svantaggio delle due dottrine fondamentali del Cristianesimo, l'Unit\u00e0 di Dio e la Divinit\u00e0 di Cristo. Sembrarono dividere l'Unit\u00e0 della Divinit\u00e0 in due o anche tre, e fare di Ges\u00f9 Cristo qualcosa di inferiore al supremo Dio Padre. Questo \u00e8 vero per i principali oppositori dei monarchiani, Tertulliano, Ippolito, e Novaziano. Il monarchianismo era la protesta contro questo dotto filosofare che, alla semplicit\u00e0 del fedele, sembrava troppo una mitologia o un emanazionismo gnostico. I monarchiani dichiaravano enfaticamente che Dio \u00e8 uno, completamente e perfettamente uno, e che Ges\u00f9 Cristo \u00e8 Dio, completamente e perfettamente Dio. Mentre \u00e8 facile capire perch\u00e9 personaggi come Tertulliano ed Ippolito si opponessero a questo tipo di teologia (la loro protesta era contro il platonismo ereditato da san Giustino e dagli Apologisti), \u00e8 ugualmente comprensibile che i guardiani della Fede avessero dato, in un primo tempo, il benvenuto al ritorno dei monarchiani alla semplicit\u00e0 della Fede, \"ne videantur deos dicere, neque rursum negare salvatoris deitatem\" (\"non sembra stiano asserendo due Dei o, d'altra parte, negando la Divinit\u00e0 del Salvatore.\" - Origene, \"Su Tito\" frag. II). Tertulliano nel confutarli ammetteva che gli ignoranti erano contro di lui: non potevano capire la parola magica \"oikonomia\", con la quale pensava di aver chiarito la situazione. Essi dichiaravano che insegnava di due o tre Dei, e piangevano \"Monarchiam tenemus\". Per questi motivi Callisto rimprover\u00f2 Ippolito, e non senza ragione, per l'insegnamento dei due Dei.\nGi\u00e0 San Giustino sapeva di Cristiani che insegnavano l'identit\u00e0 del Padre con il Figlio (\"Apol.\", I, 63; \"Dial.\", CXXVIII). In Hermas, come in Teodoto, il Figlio e lo Spirito Santo si confondevano. Ma furono Noeto e la sua scuola a negare categoricamente che l'unit\u00e0 della Divinit\u00e0 era compatibile con la distinzione in Persone. Consideravano il \"Logos\" un mero nome, o facolt\u00e0, o attributo, e fecero del Figlio e dello Spirito Santo semplici aspetti o modi di manifestarsi del Padre, identificando cos\u00ec Cristo con l'unico Dio. \"Che danno sto facendo\", fu la replica di Noeto ai presbiteri che lo interrogavano, \"nel glorificare Cristo? \" Loro risposero: \"Anche noi, in verit\u00e0, crediamo in un solo Dio; crediamo in Cristo; sappiamo anche che il Figlio soffr\u00ec come soffr\u00ec Lui, e anche che mor\u00ec come mor\u00ec Lui, e che il terzo giorno resuscit\u00f2, ed \u00e8 alla destra del Padre, e verr\u00e0 per giudicare i vivi ed i morti; e ci\u00f2 che abbiamo imparato professiamo\" (Ippolito, \"Contra Noetum\", 1). Cos\u00ec loro confutarono Noeto con la tradizione, attraverso il Simbolo degli apostoli. Una volta che il sistema monarchiano fu messo in forma filosofica, si vide che non corrispondeva al vecchio Cristianesimo. Furono messi in ridicolo; agli eretici fu detto che se il Padre ed il Figlio si identificassero realmente, allora nessuna loro obiezione potrebbe prevenire la conclusione che il Padre pat\u00ec e mor\u00ec. Ippolito narrava che Papa Zefirino, che dipingeva come un vecchio stolto, dichiar\u00f2, sull'esempio di Callisto: \"Io conosco un Dio Ges\u00f9 Cristo, ed oltre a Lui nessuno altro che nacque e che pat\u00ec\"; ma egli aggiunse: \"Non il Padre mor\u00ec, ma il Figlio\". Il narratore \u00e8 un fiero avversario del papa; ma si pu\u00f2 capire perch\u00e9 l'anziano pontefice vedeva le semplici asserzioni di Sabellio sotto una luce favorevole. Ippolito dichiarava che Callisto disse che il Padre pat\u00ec col Figlio, e Tertulliano dice lo stesso dei monarchiani che attaccava. Hagemann pensa che Callisto-Prassea attacc\u00f2 specialmente la dottrina degli Apologisti, di Ippolito e di Tertulliano che assegnavano attributi come l'imperturbabilit\u00e0 e l'invisibilit\u00e0 al Padre e resero il solo Figlio capace di diventare visibile, attribuendogli la creazione e tutte le operazioni \"ad extra\". \u00c8 vero che i monarchiani si opposero a questa platonizzazione generale, ma non \u00e8 chiaro se avessero capito il principio che tutte le opere di Dio \"ad extra\" sono comuni alle Tre Persone perch\u00e9 procedenti dalla Natura Divina; sembra, inoltre, che affermassero che Dio come Padre \u00e8 invisibile ed impassibile, ma diviene visibile e passibile come Figlio. Questa spiegazione li portava curiosamente in linea con i loro avversari. Entrambi i partiti rappresentavano Dio come uno e solo nella Sua eternit\u00e0. Ambedue resero uno sviluppo susseguente la generazione del Figlio; solamente Tertulliano ed Ippolito datano l'evento prima della creazione, ed i monarchiani forse non prima dell'Incarnazione. Inoltre, la loro identificazione del Padre e del Figlio non era congeniale con una giusta interpretazione dell'Incarnazione. L'insistenza sull'unit\u00e0 di Dio enfatizz\u00f2 maggiormente la distanza tra Dio e l'uomo. Essi parlavano del Padre come \"Spirito\" e del Figlio come \"carne\", ed \u00e8 poco sorprendente che il simile monarchianismo di Marcello si sia sviluppato nel teodozianismo di Fotino.\nPer quanto riguarda le prospettive filosofiche di Sabellio, \u00e8 quasi impossibile capire la loro genesi. Hagemann riteneva che fosse partito dal sistema stoico come i suoi avversari fecero dal platonico. Harnack forniva ipotesi troppo fantasiose. Di lui si sa solo che sosteneva che il Figlio era il Padre (cos\u00ec riferivano Novaziano, \"De. Trin.\" 12, e Papa Dionisio). Sant'Atanasio di Alessandria narrava come sostenesse che il Padre \u00e8 il Figlio ed il Figlio \u00e8 il Padre, una \"hypostasis\" e due nomi. Teodoreto di Cirro riportava che parl\u00f2 di una \"hypostasis\" e di tre \"prosopa\"; San Basilio Magno affermava che ammetteva volentieri tre \"prosopa\" in una \"hypostasis\". La famosa formulazione di Tertulliano diceva, \"tres personae, una substantia\" (tre persone, una sostanza), ma Sabellio sembra intendesse \"tre maniere o caratteri di una persona\". Il Padre \u00e8 la Monade, della quale il Figlio \u00e8 un qualche genere di manifestazione: il Padre \u00e8, di per s\u00e9, silenzioso e inattivo (\"siopon\", \"hanenerletos\"); parla, crea e opera come Figlio (Atanasio, 1. c., 11). Ecco nuovamente un parallelo con l'insegnamento degli Apologisti sulla Parola come Ragione e la Parola parlata: solo l'ultima \u00e8 chiamata Figlio. Sembrerebbe che la differenza tra la dottrina Sabellio e quella dei suoi oppositori consistesse principalmente nel suo insistere sull'unit\u00e0 dell\"'hypostasis\" dopo l'emissione della Parola come Figlio. Sul pensiero di Sabellio esistono pochi testi e non consta che lasci\u00f2 scritti propri. Ad ogni buon conto, egli sosteneva che le tre forme della Divinit\u00e0 corrispondevano ai vari modi in cui si manifestava nelle varie parti del racconto biblico:\nQuesta coesistenza di tre nomi in un'unica persona veniva spiegata da Sabellio con l'esempio del sole: esso \u00e8 composto di luce, calore e influsso astrologico, tre attributi non separabili perch\u00e9 parte di un'unica entit\u00e0. Come conseguenza di questo ragionamento, anche Sabellio traeva conclusioni patripassiane: il Padre, in realt\u00e0, si era incarnato, aveva vissuto e patito la Passione.\nIl monarchianismo fu combattuto sia da Origene che da Dionisio di Alessandria. Nel IV secolo gli ariani ed i semi-ariani si dichiaravano molto preoccupati da quest'eresia. I Padri del IV secolo (come, ad esempio, San Gregorio di Nissa, \"Contra Sabellium\", ed. Angelo Mai) si scontrarono con una forma di monarchianismo pi\u00f9 sviluppata di quello nota ad Ippolito (\"Contra Noetum\" e \"Philosophumena\") e, attraverso di lui, ad Epifanio: il completamento della creazione consiste nel ritorno del Logos dall'umanit\u00e0 di Cristo al Padre, cosicch\u00e9 l'unit\u00e0 originaria della Natura Divina \u00e8, dopo tutto, stata temporaneamente compromessa, e solo alla fine sar\u00e0 ripristinata.\nBibliografia.\nLe principali fonti originali per l'antico monarchianismo di tipo modalista sono Tertulliano, \"Adversus Praxean\", ed Ippolito, \"Contra Noetum\" (frammenti) e \"Philosophumena\". I perduti \"Contra Noetum\" e \"Syntagma\" furono usati da Epifanio per l'eresia 57 (Noeziani), ma le fonti dell'eresia 62 (Sabelliani) sono meno certe. I riferimenti di Origene, Novaziano, e dei Padri successivi sono piuttosto indefiniti."}
{"id": "207703", "revid": "767487", "url": "https://it.wikipedia.org/wiki?curid=207703", "title": "Rozel", "text": "Rozel \u00e8 una citt\u00e0 degli Stati Uniti d'America, nella Contea di Pawnee, nello Stato del Kansas."}
{"id": "207706", "revid": "287204", "url": "https://it.wikipedia.org/wiki?curid=207706", "title": "Ecausseville", "text": ""}
{"id": "207707", "revid": "287204", "url": "https://it.wikipedia.org/wiki?curid=207707", "title": "Eroudeville", "text": ""}
{"id": "207708", "revid": "287204", "url": "https://it.wikipedia.org/wiki?curid=207708", "title": "Emondeville", "text": ""}
{"id": "207709", "revid": "3831", "url": "https://it.wikipedia.org/wiki?curid=207709", "title": "Ham (Manica)", "text": ""}
{"id": "207711", "revid": "3831", "url": "https://it.wikipedia.org/wiki?curid=207711", "title": "Pernelle", "text": ""}
{"id": "207712", "revid": "1821847", "url": "https://it.wikipedia.org/wiki?curid=207712", "title": "Jean \u00c9tienne Championnet", "text": "Biografia.\nFiglio naturale di un avvocato, si arruol\u00f2 giovanissimo per combattere nel grande assedio di Gibilterra. Successivamente si mise in luce durante la Rivoluzione francese, divenendo comandante di un battaglione di volontari dell'Is\u00e8re. Nel maggio 1793 fu incaricato di vincere i tumulti scoppiati nella regione dello Giura, riuscendovi senza spargimenti di sangue. Come comandante di brigata in quegli anni prese parte, agli ordini del generale Jean-Charles Pichegru, alla campagna del Reno, combattendo a Wissembourg e nel Palatinato, e meritando aperti riconoscimenti da parte di Lazare Hoche.\nIn occasione della Battaglia di Fleurus si segnal\u00f2 per l'abilit\u00e0 dimostrata combattendo al centro dello schieramento e la sua tenacia fu decisiva alla vittoria di Jean-Baptiste Jourdan. Questo gli merit\u00f2, nelle campagne successive, il comando dell'ala sinistra delle armate francesi sul Reno tra Neuwied e D\u00fcsseldorf con il quale assolse egregiamente i suoi compiti in tutte le spedizioni, sia vittoriose che no, verso il Lahn e il Meno.\nNel 1798 Championnet fu nominato comandante in capo dell'Armata di Roma che doveva proteggere la giovane Repubblica Romana contro le minacce del Regno di Napoli e della flotta britannica. Sebbene la sua armata fosse costituita nominalmente da 32.000 uomini, in realt\u00e0 non contava pi\u00f9 di 8.000 effettivi, ciascuno dei quali non aveva pi\u00f9 di 15 caricatori di munizioni a disposizione. Il generale austriaco Karl Mack von Leiberich, suo avversario diretto, aveva, invece, truppe meglio armate e dieci volte superiori. Nonostante ci\u00f2 Championnet gest\u00ec cos\u00ec abilmente le sue forze che sconfisse l'esercito napoletano alla battaglia di Civita Castellana il 5 dicembre 1798, nove giorni dopo riconquist\u00f2 la citt\u00e0 di Roma, precipitosamente abbandonata da Ferdinando IV di Borbone, ripristinandovi la repubblica. Invaso il Regno di Napoli riusc\u00ec a stipulare a Sparanise l'11 gennaio 1799 un vantaggioso armistizio con il vicario del re Francesco Pignatelli ma non essendo state rispettate le condizione poste il 23 gennaio 1799 conquist\u00f2 la stessa Napoli.\nTrovatosi cos\u00ec alla testa di un intero regno consent\u00ec la formazione della Repubblica nel (1799), peraltro mai riconosciuta dal governo francese, che anzi invi\u00f2 suoi rappresentanti a spogliare il regno. La sua aperta intolleranza verso ogni opposizione lo port\u00f2 ben presto a scontrarsi con costoro tanto da cadere in disgrazia ed essere richiamato in patria (e perfino tratto in arresto il 24 febbraio 1799) e sostituito dal collega MacDonald.\nL'anno dopo era di nuovo comandante in capo dell'Armata delle Alpi, un'altra armata esistente solo sulla carta, che riusc\u00ec a creare dal nulla ed a portare in battaglia in soli tre mesi. Tuttavia le sue truppe furono decimate da un'epidemia di tifo esantematico e Championnet fu sconfitto a Genola il 4 novembre 1799 dagli austro-russi. Colpito anche lui dall'epidemia che aveva falcidiato le sue truppe, mor\u00ec pochi mesi dopo. La sua salma fu inumata nel Fort Carr\u00e9, ad Antibes.\nIn suo onore nel 1848 \u00e8 stata eretta una statua a Valence, sua citt\u00e0 natale.\nLa figura del generale Championnet \u00e8 legata al Carnevale storico di Frosinone e in particolare alla Festa della Radeca, durante la quale un fantoccio raffigurante il generale viene portato in giro per le strade della citt\u00e0 e infine dato alla fiamme."}
{"id": "207713", "revid": "287204", "url": "https://it.wikipedia.org/wiki?curid=207713", "title": "Jean Etienne Championnet", "text": ""}
{"id": "207714", "revid": "3831", "url": "https://it.wikipedia.org/wiki?curid=207714", "title": "Vicel", "text": ""}
{"id": "207715", "revid": "3689", "url": "https://it.wikipedia.org/wiki?curid=207715", "title": "Championnet", "text": ""}
{"id": "207716", "revid": "775372", "url": "https://it.wikipedia.org/wiki?curid=207716", "title": "Congiura di Capaccio", "text": "La congiura di Capaccio, ordita gi\u00e0 dal 1245 contro Federico II di Svevia e realizzatasi nel 1246 prende il nome dal castello di Capaccio dove convennero infine i cospiratori, all'avvenuta scoperta della congiura e dove se ne consum\u00f2 l'epilogo nel luglio 1246.\nEssa fu una delle tante che in quel periodo furono intentate ai danni dell'imperatore e che lo videro sempre vincitore.\nCongiurati.\nAlla congiura parteciparono, in buon numero, le famiglie pi\u00f9 antiche e potenti dell'Italia meridionale, approfittando dell'assenza di Federico II che si era ritirato nei pressi di Grosseto per una stagione di caccia. La congiura fu ordita da Papa Innocenzo IV, come dimostrato dal rinvenimento di diplomi papali compromettenti nel castello, oltre alle confessioni dei congiurati prima di essere giustiziati.\nI capi erano tra le famiglie dei Fasanella, dei Francesco e dei Morra. Fra gli altri partecipanti si ricordano Bartolomeo D'Alice, Ruggero da Bisaccio, Guglielmo da Caggiano, Roberto de Caiano, Giovanni Capece, Francesco, Ottone e Riccardo da Laviano, Enrico, Nicola e Tommaso de Littera, Riccardo di Montefusco, Bartolomeo di Teora, ai quali si aggiunsero i gi\u00e0 potenti Sanseverino e gli Eboli.\nNon venivano invece dal principato Citra o da Salerno i congiurati Tommaso Saponara, Gisulfo de Mannia, Malgario Sorello e Andrea de' Cicala. Quest'ultimo ricopriva, dall'ottobre 1239, un'importante carica militare, cruciale per la sicurezza dei confini superiori del Regno di Sicilia, di cui fu \u00abcapitano della parte settentrionale\u00bb, con amplissimi poteri, amministrativi e militari, inclusa la gestione e l'amministrazione delle strutture castellari.\nL'obbiettivo era uccidere Federico II, il figlio Enzo ed Ezzelino.\nSoffocamento della rivolta.\nTuttavia, Giovanni da Presenzano, uno dei congiurati, si pent\u00ec e trad\u00ec i suoi compagni informando Riccardo Sanseverino, conte di Caserta e futuro genero di Federico, della congiura. Questi comunic\u00f2 a sua volta la notizia all'Imperatore, che cadde in una momentanea depressione, ritenendo di non meritare una sorte simile. Venuto a conoscenza della cospirazione, Federico II fece immediato ritorno nel Regno, mentre i suoi fedeli davano la caccia ai congiurati nelle rocche del Cilento in cui si erano rifugiati: fu presa Sala Consilina, mentre Altavilla Silentina fu rasa al suolo.\nFu a questo punto che Cicala, tradendo la fedelt\u00e0 all'imperatore, diede scampo ai ribelli all'interno del castello di Capaccio, ritenuto inespugnabile. Appare certo, tuttavia, che egli mor\u00ec gi\u00e0 il 17 maggio, due mesi prima che si giungesse all'epilogo della sedizione.\nAssedio al castello di Capaccio.\nFederico cinse d'assedio il castello nell'aprile del 1246 e la fortezza cadde dopo tre mesi, nel caldo afoso di luglio. Federico II ottenne la vittoria perch\u00e9 riusc\u00ec a sabotare la grande cisterna maggiore, del castello medesimo, lasciando senza acqua i 150 uomini e le 20 donne che vi si erano riparati. I congiurati furono incarcerati andando incontro al giudizio dell'imperatore.\nSorte dei congiurati e del castello.\nTerribile fu la punizione inflitta: rifacendosi al diritto romano, Federico II applic\u00f2 la \"Lex Pompeia de parricidio\", colpendoli come violenti e parricidi. Incarcerati tutti gli uomini, ne ordin\u00f2 l'accecamento e la mutilazione del naso e degli arti, quindi ne decret\u00f2 la messa a morte con vari mezzi che si rifacevano agli elementi naturali, come contrappasso al loro agire contro natura: impiccati, destinati al rogo, a essere trascinati da cavalli, o chiusi in un sacco di vipere (\"poena cullei\") e annegati (\"mazzeratura\").\nLe donne furono invece vendute come schiave a Palermo.\nDestino del castello.\nEmise anche un'ordinanza per la distruzione del castello stesso. Oggi si crede, invece, che essa fu disattesa e il castello distrutto qualche anno pi\u00f9 tardi durante i \"Vespri siciliani\" (1282-1302), combattuti per terra e per mare dagli assedianti Aragonesi di Spagna contro il Regno di Napoli degli angioini, da quando, nel settembre del 1282, Pietro III di Aragona si era dichiarato a Palermo Re di Sicilia."}
{"id": "207718", "revid": "3689", "url": "https://it.wikipedia.org/wiki?curid=207718", "title": "Ursentum", "text": ""}
{"id": "207719", "revid": "3689", "url": "https://it.wikipedia.org/wiki?curid=207719", "title": "Urseo", "text": ""}
{"id": "207721", "revid": "247222", "url": "https://it.wikipedia.org/wiki?curid=207721", "title": "Vast", "text": ""}
{"id": "207722", "revid": "31886", "url": "https://it.wikipedia.org/wiki?curid=207722", "title": "Commodore 1570", "text": "Il Commodore 1570 fu un'unit\u00e0 a dischi floppy della Commodore Business Machines Inc., prodotto per il Commodore 128. \nUtilizzava dischi floppy da 5\u00bc\", e venne creato per cercare di arginare la crescente richiesta del Commodore 1571, a causa della carenza di produzione della meccanica per i dischi a doppia faccia.\nCaratteristiche tecniche.\nFu essenzialmente una versione aggiornata del Commodore 1541, prodotta per l'uso con il Commodore 128. Come il 1571, pu\u00f2 leggere e scrivere dischi a tecnologia GCR e MFM. Rispetto al 1541, permette l'accesso ai dischi CP/M, ed era pi\u00f9 veloce e silenzioso. Supportava anche i dischi a singola faccia da 170KB, ed utilizzava la stessa scheda madre del Commodore 1571, con il case e la meccanica del Commodore 1541. Come il 1571, il DOS fornito supportava la modalit\u00e0 burst per trasferire i dati al C128 ad una velocit\u00e0 superiore rispetto al 1541. Il 1570 poteva leggere e scrivere tutti i dischi CP/M a singola faccia.\nSebbene il 1570 fosse compatibile anche con il Commodore 64, il C64 non era in grado di trarre vantaggio dalla maggiore velocit\u00e0 del drive, ed inoltre era un po' pi\u00f9 costoso del 1541."}
{"id": "207724", "revid": "339392", "url": "https://it.wikipedia.org/wiki?curid=207724", "title": "Bonneville (Manica)", "text": ""}
{"id": "207725", "revid": "287204", "url": "https://it.wikipedia.org/wiki?curid=207725", "title": "Etienville", "text": ""}
{"id": "207726", "revid": "3831", "url": "https://it.wikipedia.org/wiki?curid=207726", "title": "Moitiers-en-Bauptois", "text": ""}
{"id": "207727", "revid": "816040", "url": "https://it.wikipedia.org/wiki?curid=207727", "title": "Gotico baltico", "text": "Il termine Gotico baltico disconosce l'estensione vera del gotico di laterizi nordico. Stessa variet\u00e0 dell'architettura gotica a mesma diversi variet\u00e0 regionali, per\u00f2 alcuni edifici mostrano la coerenza.\nPorzioni di stesso stile sono parti del gotico tedesco \u2013 un termine ch'\u00e8 inusitato nel tedesco. Le aree coinvolte in questa forma di architettura medievale si affacciano sul mar Baltico e sul Mare del Nord e, da un punto di vista politico, comprendevano gli stati settentrionali del Sacro Romano Impero, le citt\u00e0 della Lega Anseatica, i possedimenti dell'Ordine Teutonico. Il periodo interessato va dal XIII secolo al XVI secolo.\nCaratteristiche.\nMolti esempi di edifici ascrivibili allo stile gotico baltico sono costruiti interamente in laterizio, ma non \u00e8 la loro sola caratteristica distintiva. Questa architettura \u00e8 una rielaborazione originale e per certi aspetti molto distante dall'iniziale gotico francese. \nGeneralmente assai sobrio, l'edificio baltico prevede decorazioni concentrate piuttosto sui suoi frontoni, spesso molto imponenti, e sulle torri. Spesso le chiese prevedono un westwerk a torri gemelle e presentano piante a croce latina o basilicali divise in pi\u00f9 navate. \nL'alzato ricorre spesso al tipo hallenkirche, con le volte delle navate laterali e centrale della stessa altezza. \nAll'interno, molto luminoso, le decorazioni si concentrano piuttosto sul mobilio (organo, altari, pulpiti) e sulle volte. Quest'ultime si presentano anche policromatiche grazie all'impiego di materiali diversi (pietra, intonaco) o di decorazioni pittoriche. Le volte assumono spesso forme elaborate che raggiungono il loro tripudio in epoca tardogotica. Allora si distinguono volte a stella, a celle (Chiesa di Santa Maria a Danzica), o anche reticolate.\nI tetti appaiono molto imponenti e spioventi, con coperture a tegole rosse, scure o di lastre metalliche (rame, piombo, zinco).\nGotico settentrionale in mattoni in altri Stati.\nIl termine \"gotico baltico\" viene tipicamente associato a paesi come la Germania, Polonia, Danimarca, Svezia, Finlandia, Estonia, Lettonia, Lituania e la Russia con l'Oblast' di Kaliningrad, all'epoca il nord della Prussia Orientale. Questo elenco non \u00e8 per\u00f2 esaustivo: costruzioni gotiche in laterizi si trovano anche nei Paesi Bassi, nel Belgio, specialmente la Fiandre, e la parte pi\u00f9 settentrionale della Francia, la Fiandre francesi e altre parti dell'Artois storico. Si distinguono poi differenti stili regionali sia nelle regioni del mar Baltico sia nelle regioni del Mare del Nord.\nLa Chiesa di Santa Maria di Lubecca e le Marienkirche baltiche.\nLa chiesa di Santa Maria di Lubecca (\"Marienkirche\") \u00e8 l'edificio che avr\u00e0 il maggiore influsso nell'architettura ecclesiastica dell'Europa del nord, e diventer\u00e0 il modello di riferimento per tutta questa area e per le numerose \"Marienkirche\" della Germania del nord.\nLa citt\u00e0 di Lubecca era divenuta citt\u00e0 libera dell'Impero nel 1226, era il maggiore centro della Lega anseatica, e il vescovo di Lubecca non era un principe territoriale. Il potere politico era nelle mani dei mercanti anseatici che promossero la costruzione della chiesa parrocchiale di Santa Maria, nel centro della citt\u00e0 e pi\u00f9 grande della cattedrale, il Duomo dei santi Giovanni Battista, Biagio, Maria e Nicola, situata in posizione periferica, come simbolo della loro autonomia dal vescovo, che per qualche tempo fu anche allontanato dalla citt\u00e0.\nLa costruzione ebbe inizio nel 1220. Dapprima si pens\u00f2 ad una chiesa a sala, con una torre unica in facciata, ma poi il progetto venne sostituito da uno pi\u00f9 grandioso a pianta basilicale. La chiesa venne realizzata con due enormi torri in facciata, che terminano con due alte guglie ottagonali. La decorazione \u00e8 costituita prevalentemente da motivi geometrici in laterizio, senza che venga interrotta la compatta massa muraria. Anche i contrafforti e gli archi rampanti sono costituiti da strutture semplici, che esaltano il grande volume dell'edificio in mattoni, sul quale si aprono grandi finestre anch'esse basate su forme geometriche semplici. La chiesa si affianca al municipio anch'esso in mattoni e dotato da numerose torrette terminanti in guglie in rame che, in scala minore, riprendono le guglie di Santa Maria. L'effetto sul profilo della citt\u00e0 \u00e8 molto suggestivo, che ha un aspetto quasi fiabesco e fantasmagorico.\nL'interno riprende lo schema basilicale francese con deambulatorio e cappelle radiali, con una spettacolare navata centrale alta circa 40 metri, impostata su alti pilastri, e con grandi finestre nel claristorio privo di triforio, sostituito da una bassa galleria. Viene abbandonata quindi la tradizionale tripartizione dell'interno, per ottenere uno spazio semplice, grandioso e luminoso.\nLa Chiesa di Santa Maria di Lubecca venne ben presto ripresa da altre citt\u00e0 del baltico, fino in epoca tardo gotica. Fra queste:\nEdifici con facciate a decorazioni in mattoni.\nFra gli edifici pi\u00f9 curiosi e per certi aspetti \"anticlassici\" di questa forma di architettura dei secoli dal XIII al XV sono da annoverare un gruppo di chiese e di edifici pubblici con fastose facciate in laterizio, in cui la decorazione assume uno sviluppo esuberante e fantasmagorico, attraverso l'utilizzo del mattone rosso scuro o di altri colori con inserti in intonaco chiaro per creare contrasto e di figurazioni geometriche astratte. Spesso lo sviluppo decorativo di questi edifici \u00e8 tale da non avere pi\u00f9 nessun rapporto con l'interno, al punto da diventare quasi uno schermo sovrapposto al corpo dell'edificio. L'architetto pi\u00f9 noto dell'area baltica fra Trecento e Quattrocento \u00e8 Heinrich Brunsberg, che svilupp\u00f2 il tema della decorazione in cotto in modo virtuosistico.\nFra gli esempi pi\u00f9 notevoli di questa architettura:"}
{"id": "207729", "revid": "599013", "url": "https://it.wikipedia.org/wiki?curid=207729", "title": "Commodore 1571", "text": "Il Commodore 1571 \u00e8 un drive per floppy disk prodotto dalla Commodore International per la sua linea di home computer a 8 bit. \nVenne commercializzato nel 1986 insieme al lancio del Commodore 64C, ed era il pi\u00f9 avanzato tra i drive per dischi da 5\u00bc pollici della Commodore, poich\u00e9 permetteva di utilizzare le due facce del disco senza la necessit\u00e0 di capovolgerlo come invece per i precedenti drive (Commodore 1541 e 1570). Con dei software appositi, poteva leggere e scrivere anche sui dischi formattati con l'MS-DOS, il pi\u00f9 famoso dei quali \u00e8 ritenuto \"Big Blue Reader\" della SOGWAP.\nStoria.\nIl 1571 fu progettato in modo da essere esteticamente simile al Commodore 128. Fu annunciato nell'estate del 1985, nello stesso momento in cui il Commodore 128 venne commercializzato e fu disponibile in quantit\u00e0 nell'anno successivo. Raddoppiando la capacit\u00e0 del disco del 1541, un disco formattato con il 1571 pu\u00f2 contenere 1.328 blocchi di dati da 256 byte (332 kB). Nonostante ci\u00f2, il DOS del 1571 limita il numero dei file a 144, come il 1541.\nInizialmente la Commodore ebbe difficolt\u00e0 nel soddisfare la domanda del 1571. La scarsa disponibilit\u00e0 e l'alto prezzo del drive (circa 300 dollari) fu un'opportunit\u00e0 per i produttori di cloni. Due cloni del 1571, uno della Oceanic e l'altro della Blue Chip, comparvero sul mercato, ma le azioni legali della Commodore li misero rapidamente fuori produzione.\nCommodore annunci\u00f2 una versione del 1571 a doppio drive, che si doveva chiamare 1572, ma il progetto fu annullato, a causa delle difficolt\u00e0 con il DOS del 1572.\nDescrizione e funzionamento.\nCome il Commodore 1570, il 1571 fornisce un metodo di trasferimento dei dati \"burst\" se usato con il Commodore 128, offrendo prestazioni migliori del 1541. Il 1571 pu\u00f2 emulare il 1541 per garantire la compatibilit\u00e0 con i software di protezione della copia e i programmi che usano routine di caricamento proprietarie. Se usato con un Commodore 64, il 1571 attiva automaticamente la modalit\u00e0 1541; per disattivarla occorre utilizzare un comando DOS apposito. Altre novit\u00e0 furono la presenza di un alimentatore esterno e maggiore integrazione dei circuiti, per ridurre i costi, nonch\u00e9 un sistema di rilevamento della traccia zero del floppy disk che lo rendeva immune dal problema del disallineamento della testina presente invece nel Commodore 1541.\nIl 1571 \u00e8 pi\u00f9 silenzioso del 1541, e scalda meno anche se ha l'alimentatore integrato (i successivi drive Commodore, come il 1541-II e il 1581, avranno l'alimentatore esterno). Il sistema operativo del 1571 \u00e8 il CBM DOS V3.0 1571, un miglioramento di quello del 1541, che era alla versione 2.6.\nAl contrario del 1541, che supporta solo dischi in formato GCR, il 1571 supporta sia GCR che MFM. Un C128 nel modo CP/M equipaggiato con un 1571 pu\u00f2 leggere e scrivere dischi di molti computer CP/M, precisamente nei seguenti formati:\nL'accesso ai dischi CP/M-86 e DOS pu\u00f2 essere usato solo per scambio dati o lettura/scrittura di documenti, non per eseguire eventuali programmi ivi contenuti, visto che il processore che il C128 usa per il CP/M \u00e8 uno Z80, incompatibile con il codice scritto per 8086"}
{"id": "207730", "revid": "729019", "url": "https://it.wikipedia.org/wiki?curid=207730", "title": "Lancia Eta", "text": "Prodotta a partire dalla fine del 1911, la Lancia \"Eta\" affiancava la sorella Epsilon sino alla fine del 1912; nel 1913, sparita di scena la \"Epsilon\", la \"Eta\" rimaneva il solo modello prodotto dalla Lancia.\nNel 1914 la \"Eta\" lascer\u00e0 il passo alla celebre Theta.\nIl contesto.\nMeccanicamente, la \"Eta\" si faceva notare per una interessante modifica alla trasmissione, dove la frizione (multidisco) non era pi\u00f9 a bagno d'olio ma \"a secco\" (rimaneva a bagno d'olio solo per gli esemplari destinati all'esportazione in Gran Bretagna). Molti particolari tecnici venivano modificati e migliorati, ma era il sistema di raffreddamento a subire le maggiori trasformazioni, con l'ingrandimento del passaggio d'acqua nella parte bassa dei cilindri e con lo spostamento del radiatore, che veniva munito di serbatoio d'espansione.\nCaratterizzata da un telaio corto e leggero, secondo alcuni la \"Eta\" sarebbe stata equipaggiata con motore di 5 litri di cilindrata (alesaggio mm 100, corsa mm 160, cilindrata cmc 5026,54): molte fonti anche autorevoli, invece, sostengono che il motore montato sulla \"Eta\" avesse le stesse dimensioni (alesaggio mm 100 e corsa mm 130, cilindrata cmc 4084,07) della precedente \"Epsilon\".\nRimarcabile il successo commerciale della \"Eta\", con 491 unit\u00e0 costruite tra la fine del 1911 e il gennaio 1914."}
{"id": "207731", "revid": "599013", "url": "https://it.wikipedia.org/wiki?curid=207731", "title": "Ecoquen\u00e9auville", "text": ""}
{"id": "207735", "revid": "21371", "url": "https://it.wikipedia.org/wiki?curid=207735", "title": "State Chart Diagram", "text": ""}
{"id": "207736", "revid": "21371", "url": "https://it.wikipedia.org/wiki?curid=207736", "title": "Statechart diagram", "text": ""}
{"id": "207740", "revid": "3831", "url": "https://it.wikipedia.org/wiki?curid=207740", "title": "Glacerie", "text": ""}
{"id": "207741", "revid": "3831", "url": "https://it.wikipedia.org/wiki?curid=207741", "title": "Mesnil-au-Val", "text": ""}
{"id": "207742", "revid": "1632387", "url": "https://it.wikipedia.org/wiki?curid=207742", "title": "Cavatina", "text": "La cavatina \u00e8 l'aria con cui in un'opera lirica italiana ciascun personaggio, e quindi ciascun interprete, si presenta in scena. In voga soprattutto nell'Ottocento, \u00e8 nota anche come aria di sortita.\nStruttura.\nLa struttura in due tempi della cavatina ottocentesca, nella quale si \u00e8 voluto riconoscere il tratto formale caratteristico, \u00e8 in realt\u00e0 la forma tipica dell'aria nell'opera italiana del primo Ottocento. Semmai ci\u00f2 che si richiede ad una cavatina \u00e8 una scrittura vocale impegnativa, che consenta al cantante di sfoggiare le sue doti, presentandosi al pubblico nel modo migliore. La funzione della cavatina era infatti quella di introdurre il personaggio ed era cantata contestualmente alla sua entrata in scena.\nSi differenzia dall'aria col da capo, forma tipica del Settecento, per la mancanza di sezione centrale contrastante e di \"da capo\". Talvolta, nel Settecento, il termine cavatina fu usato come diminutivo di cavata, forma seicentesca di diverso significato. Nella forma \"cavatine\", il termine \u00e8 eccezionalmente impiegato anche nell'opera francese dell'Ottocento."}
{"id": "207744", "revid": "123243102", "url": "https://it.wikipedia.org/wiki?curid=207744", "title": "Mescalina", "text": "La mescalina (\"3,4,5-trimetossi-\u03b2-fenetilammina\") \u00e8 un alcaloide psichedelico contenuto principalmente nel peyote (\"Lophophora williamsii\"), pianta succulenta appartenente alla famiglia delle cactacee, originaria del deserto del Messico; usata nei riti sciamanici dai nativi americani, ha conosciuto una certa diffusione negli anni '70, ma \u00e8 stata poi soppiantata dall'LSD, pi\u00f9 reperibile e dagli effetti comparabili. Anche il San Pedro, una cactacea colonnare originaria di Per\u00f9, Bolivia ed Ecuador, contiene mescalina. La mescalina \u00e8 una delle sei feniletilamine componenti della \"magica mezza dozzina\" del celebre chimico e ingegnere di farmaci Alexander Shulgin.\nStoria.\nSan Pedro e Peyote sono stati utilizzati per migliaia di anni. La mescalina, il principale alcaloide psichedelico del peyote, viene isolata nel 1897 dal chimico tedesco Arthur Heffter e sintetizzata nel 1919 da Ernst Spath.\nDopo una parentesi di sperimentazione negli anni quaranta dai governi tedeschi e americani ottiene la \"notoriet\u00e0\" negli anni cinquanta, dapprima con gli studi del dottor Humphry Osmond in un ospedale del Saskatchewan, Provincia del Canada, poi con lo storico \"trip\" di 400 mg di mescalina di Aldous Huxley sotto la supervisione dello stesso Osmond, sulle colline fuori Los Angeles. Questa esperienza lo spinse a scrivere \"Le porte della percezione\" (che sar\u00e0 poi la fonte di ispirazione per il nome del gruppo The Doors) e a dare il suo contributo nello sviluppo della cultura psichedelica e hippie degli anni sessanta e settanta.\nAssieme a LSD, psilocibina, psilocina e altri psichedelici avr\u00e0 infatti ampia diffusione in quegli anni, e sar\u00e0 d'ispirazione a numerosi gruppi musicali e politico-culturali.\nLa mescalina diverr\u00e0 illegale negli Stati Uniti nel 1970, atto che sar\u00e0 seguito a ruota dalle altre nazioni. Tuttavia, all'inizio degli anni novanta, la Native American Church, in base alle leggi sulla libert\u00e0 religiosa, verr\u00e0 autorizzata a praticare l'utilizzo rituale del peyote, ritenuto un sacramento. Oggi la chiesa conta circa 250.000 fedeli.\nEffetti indotti.\nLa mescalina agisce come agonista di quasi tutti i recettori serotoninergici; in particolare, come ogni psichedelico, \u00e8 agonista del recettore 5HT2a. Altre interazioni riguardano un rilascio di dopamina, adrenalina e noradrenalina ed un\u2019elevata affinit\u00e0 ai relativi recettori, specie quelli adrenergici. La mescalina, qualora ingerita, inizia a manifestare effetti 45-120 minuti dopo l'assunzione, a seconda del contenuto dello stomaco. Nella fase iniziale si presentano non di rado nausea e vomito, che scompaiono nell'arco di un'ora per lasciare spazio a una grande salivazione che viene di pari passo con l'affievolimento o la scomparsa delle sensazioni di fame, fatica e sete. Vi \u00e8 un incremento del battito cardiaco e della pressione sanguigna.\nDopo 45 minuti/2 ore dall'inizio degli effetti (in base al dosaggio e alla purezza della sostanza) segue una seconda fase caratterizzata da allucinazioni sensoriali (visive, uditive, tattili e olfattive) e amplificazione dei sensi. Tuttavia, rispetto ad altre tipologie di droghe, gli effetti psicologici degli psichedelici sono pi\u00f9 poliedrici e meno nettamente definibili: nella stessa esperienza possono presentarsi perdite della consapevolezza del tempo e dello spazio, difficolt\u00e0 nell'esprimersi, visioni, sinestesie, euforia, senso di pace e benessere, percezione di maggiore profondit\u00e0 di pensiero, sensazioni definite \"ultraterrene\", empatia verso persone, animali, piante od oggetti circostanti, come anche, in caso di eventi reali negativi, e loro conseguente amplificazione, ansia, panico e stati passeggeri di paranoia o delirio. Un soggetto colpito da effetti di quest'ultimo genere andrebbe confortato con tranquillit\u00e0, calmato e lasciato in pace in un luogo scuro, sicuro e aerato fino alla fine degli effetti. Non \u00e8 raro l'utilizzo di benzodiazepine per prevenire o placare simili stati. In generale, gli effetti della mescalina sono considerati quasi identici a quelli dell'LSD a parte la durata inferiore, generalmente da 4 a 8 ore, ma a dosaggi particolarmente elevati sono stati riportati casi di esperienze della durata di oltre 24 ore. Quando l'effetto finisce si possono percepire sensazioni di stanchezza e spossatezza fisica e mentale. Altri effetti fisici possono includere dilatazione delle pupille.Da notare, utilizzando alti dosaggi di mescalina (o altre sostanze psichedeliche), il presentarsi del fenomeno di \"dissoluzione dell'ego\" (ovvero la perdita della percezione della separazione tra l'Io e l'ambiente circostante e la sensazione di \"essere ovunque\"): quest'esperienza pu\u00f2 essere sia estremamente beatificante che traumatica, sempre a seconda dello stato d'animo, della personalit\u00e0 e delle aspettative dell'utilizzatore. Con la mescalina questo fenomeno si presenta a dosaggi relativamente alti rispetto a quelli necessari per una comune esperienza psichedelica.\nPer lungo tempo si \u00e8 ritenuto che in certi rari casi la mescalina potesse rivelare e liberare psicosi latenti e fare \"impazzire\"; tuttavia, uno studio del 2013 dell'Universit\u00e0 di Trondheim ha dimostrato che l'uso di mescalina, cos\u00ec come degli altri psichedelici maggiori LSD e psilocibina, non \u00e8 associato a un aumento di problemi mentali e non rappresenta un fattore indipendente di rischio per la salute mentale.\nDipendenza e dosaggio.\nLa mescalina, come tutti gli psichedelici, non crea dipendenza n\u00e9, quindi, ha sintomi di astinenza; potrebbe instaurarsi una dipendenza psicologica, ma \u00e8 un'evenienza assai rara ed improbabile data l'intensit\u00e0 e la peculiarit\u00e0 dell'esperienza psichedelica prodotta. Nell'improbabile caso di uso cronico, del quale non esistono peraltro testimonianze, si potrebbe verificare un temporaneo distacco dalla realt\u00e0. La dose media va da 300 a 500\u00a0mg, una dose forte va da 500 a 700 (e pi\u00f9) mg.\nA parit\u00e0 di quantit\u00e0 e con una tolleranza simile, \u00e8 circa 3000 volte pi\u00f9 debole dell'LSD, il che implica che le dosi siano molto pi\u00f9 \"ingombranti\", da cui la minore diffusione."}
{"id": "207745", "revid": "123973126", "url": "https://it.wikipedia.org/wiki?curid=207745", "title": "Analisi del dominio", "text": "In ingegneria del software, l'analisi del dominio (domain analysis nella letteratura di lingua inglese) \u00e8 una delle attivit\u00e0 che costituiscono l'analisi e concorrono alla definizione delle specifiche di un sistema o applicazione software o, pi\u00f9 spesso, di una intera famiglia di applicazioni.\nDescrizione.\nLo scopo dell'analisi del dominio \u00e8 quello di comprendere a fondo i concetti, le dinamiche, le regole generali che definiscono il dominio applicativo in cui il sistema software dovr\u00e0 essere impiegato, ovvero il contesto in cui il software dovr\u00e0 agire. Normalmente, l'analisi del dominio precede l'analisi dei requisiti, poich\u00e9 solo avendo compreso a fondo il contesto in cui il sistema software dovr\u00e0 operare \u00e8 possibile stabilire quali siano le caratteristiche che il sistema deve esibire per integrarsi in quel contesto nel modo pi\u00f9 efficace. L'analisi del dominio, come le altre fasi dell'analisi, deve quindi essere condotta congiuntamente da analisti ed esperti del dominio (per esempio, i clienti stessi che commissionano lo sviluppo del sistema, o i probabili utenti del sistema stesso).\nL'analisi del dominio \u00e8 spesso associata alla ingegnerizzazione del dominio (\"domain engineering\"): l'introduzione di un sistema software in un certo contesto produttivo potrebbe infatti portare alla ridefinizione o alla riorganizzazione di alcuni aspetti del contesto stesso, per cui lo stesso \"dominio\" potrebbe essere modificato. Per esempio, una procedura d'ufficio strutturata in un certo modo per essere applicabile da impiegati umani potrebbe essere ripensata in modo da sfruttare i punti di forza dell'automazione impiegando software di produttivit\u00e0 personale o di produttivit\u00e0 cooperativa come i sistemi di gestione del workflow.\nL'ingegneria del software moderna attribuisce una grande importanza all'analisi del dominio anche rispetto all'obiettivo del massimo riuso del software. La comprensione del dominio pu\u00f2 infatti portare alla realizzazione di moduli software che incorporano la conoscenza acquisita durante l'analisi, e che quindi potranno probabilmente essere riutilizzati in diverse applicazioni afferenti allo stesso dominio applicativo. Essi potrebbero per esempio essere raccolti in un \"framework\" di componenti riusabili.\nLe tecniche di analisi orientata agli oggetti sono normalmente considerate fra le pi\u00f9 adatte all'analisi del dominio. Concetti come quello di classe, ereditariet\u00e0, metodo e attributo si prestano a essere usati durante il dialogo fra analisti ed esperti del dominio (essendo comprensibili anche ai non tecnici) e al contempo forniscono un modello gi\u00e0 adatto a essere raffinato in un progetto. L'analisi a oggetti del dominio utilizzer\u00e0 quasi certamente la notazione standard UML o suoi derivati."}
{"id": "207752", "revid": "124634939", "url": "https://it.wikipedia.org/wiki?curid=207752", "title": "Un mese con Montalbano", "text": "Un mese con Montalbano \u00e8 una raccolta di trenta racconti di Andrea Camilleri, pubblicata per la prima volta nel 1998 dalla Mondadori Editore; nel 2018 il libro viene ripubblicato da Sellerio Editore di Palermo.\nIl titolo si collega al numero di racconti, che coinvolgerebbero il lettore per un mese esatto, leggendo un racconto ogni giorno, come afferma lo stesso autore nella nota conclusiva. Sempre a detta dello scrittore, la serie \u00e8 stata realizzata in poco pi\u00f9 di un anno e due mesi, fra il 1\u00ba dicembre 1996 e il 30 gennaio 1998. Gran parte dei racconti sono inediti, mentre altri furono pubblicati precedentemente in alcune riviste locali.\nRacconti.\nLa lettera anonima.\nAl commissario di polizia di Vigata viene recapitata una lettera anonima. Il messaggio afferma che Annibale Verruso vuole uccidere la moglie Serena Peritore, dopo aver scoperto di essere stato tradito. Per Montalbano questa lettera \u00e8 particolarmente sospetta perch\u00e9 il potenziale assassino non avrebbe alcun motivo per avvisare la polizia e nessun'altra persona oltre al potenziale assassino dovrebbe essere a conoscenza delle sue intenzioni.\nSpacciandosi per un alto dirigente, Montalbano riesce a ottenere alcune informazioni dal Consorzio Agrario di Montelusa dove lavora Verruso. Successivamente, il commissario si reca con un pretesto a visitare la coppia e scopre che effettivamente qualcuno sta tradendo l'altro. Dalle parole del poliziotto Gallo, Montalbano viene a sapere che Serena intrattiene una relazione con un amico d'infanzia, Giacomino Agr\u00f2. La donna ha preferito sposare Verruso solo per poter avere una vita pi\u00f9 agiata. Montalbano scopre anche che Verruso \u00e8 stato derubato della rivoltella che aveva acquistato su consiglio della moglie dopo che la sua casa a Monterussello era stata svaligiata.\nDopo aver interrogato la signora, il commissario ottiene conferma dei suoi sospetti: la moglie insieme con l'amante aveva deciso di uccidere il marito, inscenando una rapina. Non era stata la moglie a spedire la lettera anonima, ma lo stesso amante che, impaurito da cosa stavano per fare, aveva voluto avvertire Montalbano.\nL'arte della divinazione.\nIl preside del liceo di Vigata si precipita nell'ufficio di Montalbano per denunciare un tentativo di omicidio ai suoi danni. I sospetti dell'uomo sono rivolti all'insegnante di francese che, improvvisandosi divinatore, gli aveva predetto che \"il tredici febbraio sarebbe scampato da un colpo, ma che entro tre mesi non sarebbe stato pi\u00f9 con loro\". \nIl commissario convoca l'insegnante di francese per sapere la sua versione dei fatti, ma non pu\u00f2 incriminarlo in quanto non esiste alcuna prova che il docente abbia cercato di uccidere il suo datore di lavoro.\nIl preside, pensando che Montalbano stia prendendo sottogamba la questione, racconta la sua vicenda a Pippo Ragonese, giornalista di Televigata. La notizia inizia a spargersi in tutto il paese ma il preside non ottiene la giustizia sperata: i vigatesi pensano che l'aggressione subita sia un avvertimento mafioso e iniziano a togliergli il saluto e la moglie si arrabbia moltissimo per non essere stata avvertita dell'accaduto e lo lascia.\nL'uomo \u00e8 costretto quindi a trasferirsi, facendo involontariamente avverare la predizione.\nLa sigla.\nMontalbano si ritrova a indagare sull'assassinio di Calorio, un mendicante che viveva all'interno del relitto di un'imbarcazione sulla spiaggia di Marinella. Calorio non aveva nemici in paese e Montalbano lo conosceva perch\u00e9 si fermava spesso a parlare con lui di romanzi e di letteratura. La scientifica rivela che la vittima aveva avuto il tempo di tracciare la sigla \"POE\" sulla sabbia prima di morire. Montalbano capisce che Calorio voleva lasciargli un messaggio, facendo riferimento allo scrittore Edgar Allan Poe e in particolar modo al racconto \"Manoscritto trovato in una bottiglia\". Il commissario trova quindi un messaggio in una bottiglia all'interno del relitto. Su questi fogli il mendicante ha raccontato tutta la storia della sua vita e, tra le righe, \u00e8 rivelato anche il nome dell'assassino.\nPar condicio.\nA Vigata, gli omicidi delle famiglie mafiose dei Sinagra e dei Cuffaro ai danni dei reciproci affiliati si sono sempre alternati. Un giorno per\u00f2 la \"par condicio\" non viene rispettata con l'assassinio di un uomo dei Cuffaro dopo che, poco tempo prima, era stato eliminato un altro della stessa famiglia. Montalbano cerca di capire cosa sia accaduto.\nAmore.\nMichela, bellissima giovane di una poverissima famiglia, ad appena quindici anni fugge da casa per cercare una vita migliore, sino a quando s'innamora, riamata, del ragioniere del locale cementificio. Ma un giorno nell'ufficio di Montalbano si presenta la madre della giovane per denunciarne la prolungata assenza e soprattutto la mancanza dei denari che la figlia le dava mensilmente. In realt\u00e0 Michela \u00e8 scomparsa perch\u00e9 ha voluto regalare al suo amato ragioniere qualcosa che non ha mai dato agli altri uomini che ha conosciuto.\nUna gigantessa dal sorriso gentile.\nIl ginecologo Landolina, regolarmente maritato con una gigantessa dal sorriso gentile, offre serie garanzie di integrit\u00e0 etica e professionale: cos\u00ec almeno a giudizio della severa famiglia di Mariuccia che viene affidata alle sue visite mediche che per\u00f2 si trasformano ben presto, con reciproca soddisfazione, in incontri d'altra natura. Ma ogni bel gioco, come quello del dottore e del malato, dura poco: Landolina scompare dalla circolazione suicidandosi alla scoperta che Mariuccia \u00e8 rimasta incinta. Cos\u00ec almeno sembra che stiano le cose ma a Montalbano la faccenda \"non quatra\".\nUn diario del '43.\nIl preside Burgio \u00e8 entrato in possesso di un interessante diario, risalente al 1943, di un giovane fanatico fascista che, venuto in possesso di diverse bombe a mano, racconta di star progettando un attentato contro gli americani sbarcati in Sicilia. Montalbano inizia un'indagine nel passato per scoprire se il giovane mise in atto il suo piano.\nL'odore del diavolo.\nLa signora Clementina Vasile Cozzo, la maestra paralitica in pensione che ha conosciuto e aiutato Montalbano in altre indagini, confida al suo amico commissario che la sua insegnante delle elementari, Antonietta, ormai un'anziana di novantacinque anni, \u00e8 perseguitata dal diavolo che avverte della sua presenza con un disgustoso odore di zolfo e di fogna. Montalbano, che non \u00e8 certo un \"chiesastico\", non crede si tratti di presenze demoniache, e incomincia a indagare su questi strani avvenimenti. Avendo intuito giustamente, coglier\u00e0 sul fatto il nipote dell'anziana signora mentre si stava introducendo nell'abitazione della zia, munito di un costume da diavolo e di una boccetta contenente un composto chimico dall'odore di zolfo e di fogna. Si scoprir\u00e0 che il nipote, Filippo, aveva agito in tale modo per far vendere a basso prezzo dalla zia l'abitazione \"infestata dal diavolo\" ad alcuni suoi soci nell'affare.\nIl compagno di viaggio.\nIl commissario prende il treno e, nello stesso scompartimento, c'\u00e8 un uomo che ha appena ucciso la moglie.\nLo scrittore, nella \"Nota\" alla fine del libro, spiega che lo spunto per questo racconto gli venne offerto dal \"Noir in Festival\" di Courmayeur; il racconto \u00e8 poi apparso nel maggio del 1997 sulla rivista \"Sintesi\".\nTrappola per gatti.\nIn via Roma i negozianti pagano il pizzo alla famiglia Sinagra tramite il padrone del negozio di scarpe Pep\u00e8 Rizzo, il quale non \u00e8 un mafioso, ma soltanto un uomo sotto ricatto. \nTramite un ingegnoso stratagemma, una trappola per gatti appunto, Montalbano riuscir\u00e0 ad arrestare due membri della famiglia per spaccio di denaro falso.\nMiracoli di Trieste.\nMontalbano si reca a Trieste per un convegno. Qui gli viene sottratto il portafoglio ma, quando si reca alla hall dell'albergo, il portiere glielo riconsegna intatto. Il commissario si chiede quindi che senso abbia eseguire un furto simile.\nIl racconto - a quanto afferma l'autore nella \"Nota\" di fine testo - venne realizzato in occasione del festival \"Piazza Gutenberg\" su proposta del suo amico triestino Piero Spirito. La stessa storia \u00e8 apparsa in \"Raccontare Trieste\", un piccolo saggio edito nel giugno 1997.\nIcaro.\nTre tedeschi aprono un circo a Montelusa: una donna, suo marito e il fratello (e amante incestuoso) della donna. Un circo molto particolare apprezzato dai paesani e soprattutto dal \"femminaro\" Mim\u00ec Augello poich\u00e9 lo spettacolo principale offre agli spettatori eccitanti visioni femminili. Un ragazzo del paese si innamora cos\u00ec della bellissima artista che riuscir\u00e0 a possedere nel suo camper. Scoperto per\u00f2 dal fratello e dal marito della giovane, verr\u00e0 usato per l'ultimo spettacolo: messo in mutande e in casco da astronauta viene appeso, novello Icaro, a un cavo collegato a un elicottero che vola a 30 metri di altezza dal palco.\nL'avvertimento.\nUn barbiere, noto fascista di Parma, ne ha fatte di cotte e di crude nella sua citt\u00e0 contro i nemici politici. Caduto il fascismo, si \u00e8 rifugiato a Vigata dove ha fatto fortuna con un salone di barbiere che ha tramandato al figlio Carlo Memmi che si \u00e8 nel frattempo sposato e ha ampliato l'attivit\u00e0 dopo la morte del padre: questi infatti, preso da nostalgia, \u00e8 tornato nella sua citt\u00e0 e l\u00ec \u00e8 stato eliminato da chi, dopo tanti anni, non aveva dimenticato. Carlo Memmi ha poi venduto il suo salone e ora pu\u00f2 dedicarsi alla sua passione di cacciatore e pescatore, quand'ecco che subisce una serie di incendi dolosi e attentati che culminano con l'avvelenamento del suo amato cane da caccia Pippo. Montalbano non crede che si tratti di avvertimenti mafiosi.\nBeing here....\nDall'America ritorna finalmente al suo paese un emigrante che per\u00f2 passeggiando per Vigata scopre di essere morto perch\u00e9 sul monumento ai caduti compare il suo nome. Montalbano dovr\u00e0 far luce su questo, per lui, intrigante mistero.\nIl patto.\nIl commissario Montalbano riaccompagna a casa un'anziana signora che stava camminando in piena notte sul ciglio della strada. Il giorno successivo il commissario Montalbano viene chiamato a indagare su un omicidio, un professore andato in pensione che fu ucciso a colpi di pistola nel suo studio. \nCon una dettagliata ricerca, il commissario Montalbano trova un frammento di fotografia bruciato, in breve il commissario Montalbano sar\u00e0 in grado di decifrare il frammento della fotografia. \nAlla fine il commissario Montalbano capisce che la moglie della vittima ovvero Angela Clemenza \u00e8 l'omicida, il commissario Montalbano \u00e8 indeciso se arrestarla o no perch\u00e9 suo marito l'ha tradita con un'altra donna, quando avevano fatto un giuramento.\nQuello che cont\u00f2 Aulo Gellio.\nAulo Gellio, l'antico scrittore latino, nelle sue \"Noctes atticae\" raccontava di Androclo, uno schiavo fuggitivo, che era diventato amico di un leone a cui aveva curato la zampa trafitta da una spina. Quando Androclo, divenuto cristiano, era stato condotto nel circo per essere sbranato era stato riconosciuto dal leone che, invece di azzannarlo, gli aveva leccato la mano: un evento giudicato miracoloso che aveva procurato la grazia della vita ad Androclo. \nAnche Montalbano, mentre tranquillamente sta aspettando di cenare in una sperduta trattoria da lui scovata nei suoi giri gastronomici, subisce l'incursione di due malfattori mascherati di cui uno \u00e8 seriamente intenzionato a farlo fuori; ed ecco che, come nel racconto di Androclo, uno dei due delinquenti colpisce il collega alla testa e salva cos\u00ec Montalbano da morte sicura. Perch\u00e9 lo ha fatto?\nIl vecchio ladro.\nOrazio Genco, un vecchio ladro che non ha abbandonato il suo mestiere di svaligiatore di appartamenti, una notte incappa nell'ex guardia notturna Romildo Bufardeci, che lo vede uscire da una villetta delle vacanze vuota dei suoi abitanti. Bufardeci accusa Genco di furto ma Montalbano trova tutto in ordine nella villa e i suoi proprietari dichiarano che non manca nulla. Che ci faceva allora il vecchio ladro nella villa?\nLa veggente.\nNel paesino sperduto dove il vicecommissario Montalbano sta percorrendo la sua carriera nella polizia, \u00e8 arrivato un piccolo e malinconico circo che, fra gli altri miserevoli artisti, annovera la presenza di una prestigiosa veggente che indovina tutto a colpo sicuro cos\u00ec almeno a Montalbano raccontano i suoi colleghi. Montalbano incuriosito assiste allo spettacolo durante il quale la veggente accusa uno spettatore di essere un assassino. Qui c'\u00e8 materia per le indagini del vicecommissario che non si tira indietro.\nGuardie e ladri.\nCome tutti gli anni in occasione della riapertura della casa estiva il giornalista Nicol\u00f2 Zito e sua moglie Tanin\u00e8 invitano Montalbano a pranzo. Il commissario accetta molto volentieri e dopo aver mangiato abbondantemente va a farsi una dormitina. Il piccolo Francesco, figlio di Nicol\u00f2, lo sveglia e insiste a voler giocare con lui a \"Guardia e Ladri\". Il commissario accetta mentre Nicol\u00f2 viene chiamato da una telefonata a tornare al suo lavoro a Vigata. Montalbano non riesce a trovare Francesco e, molto allarmato, si dirige verso un casolare in rovina dove crede si sia nascosto il bambino. Non volendo apparire preoccupato il commissario entra nel rudere continuando nel gioco e punta la mano come se fosse una pistola mentre con voce minacciosa intima al bambino di uscire allo scoperto. Con sua grande sorpresa, e un po' di \"scanto\", invece di Francesco vede apparire un uomo con le mani in alto e armato al quale il commissario, fuori vista e sempre con la \"pistola\" puntata, intima di andare verso la casa, sperando che quello non si volti e lo veda disarmato. Giunti nei pressi dell'auto del commissario Francesco, che si era nascosto dietro la vettura, esce allo scoperto ed eccitato dalla scena \"poliziesca\" chiama la madre, che uscita dalla casa vede il commissario che punta un dito alla schiena di uno sconosciuto. Capita la situazione e afferrato un vecchio fucile mai usato da anni la donna lo punta verso il criminale. Con un sospiro di sollievo Montalbano prende pistola e manette dal cruscotto della sua auto mentre \u00ab\"l'uomo stava immobile sotto la ferma punteria di Tanin\u00e9 che, bruna, bella, capelli al vento, pareva precisa precisa un'eroina da film western\".\u00bb\nTocco d'artista.\nNicol\u00f2 Zito il giornalista della televisione locale di Montelusa, amico di Montalbano, conoscendo la sua passione per la letteratura, lo sveglia di prima mattina, per chiedergli chi fosse Jan Potocki. L'autore di \"Manoscritto trovato a Saragozza\", sembra essere l'ispiratore del suicidio di Alberto Larussa, conoscente di Montalbano ed eccentrico orefice di Rag\u00f2na. Il libro dell'autore in questione si trova infatti accanto a una specie di sedia elettrica che l'orefice si \u00e8 costruito da solo trasformando la sua sedia a rotelle. Il suicidio \u00e8 stato scoperto da un cacciatore, Martino Z\u00eccari, che aveva sentito odore di bruciato e aveva chiamato le forze dell'ordine intorno alle tre e mezzo del mattino. \nLarussa, da trent'anni \u00e8 costretto sulla sedia a rotelle per una caduta da cavallo, tanto da non aver mai pi\u00f9 lasciato il paese d'origine. Cos\u00ec aveva scoperto le sue notevoli capacit\u00e0 per l'oreficeria, utilizzando solamente materiali poveri con cui realizzava grandi capolavori, che regalava agli amici. Lo scantinato che aveva attrezzato come laboratorio era divenuto il suo ultimo luogo di vita. Le indagini dei Carabinieri guidate dal tenente Olcese non chiariscono la situazione, ma i giornalisti si interessano al fratello minore del defunto, Giacomo Larussa, che avrebbe ereditato il cospicuo patrimonio familiare. \nDopo venti giorni dalla morte viene effettivamente arrestato Giacomo per omicidio, grazie alla testimonianza di Filippo Alaimo, un contadino vicino che avrebbe visto la notte dell'evento la macchina di Giacomo. Viene quindi ritrovato un testamento, in cui Alberto lascerebbe tutti i suoi averi al fratello Giacomo. Ma Montalbano, grazie a un'intuizione, scopre che sarebbe stato lo stesso Alberto a falsificare la propria scrittura, sapendo cos\u00ec di incolpare il fratello.\nIl giorno del suicidio, il 13 aprile \u00e8 infatti lo stesso in cui trentuno anni prima Alberto era stato spinto dalle scale e aveva ricevuto delle lesioni alla spina dorsale irrimediabili; la storia della caduta di cavallo sarebbe stato un intervento del padre per coprire Giacomo. Il libro di Potocki si riferiva infatti non alla particolarit\u00e0 del suo suicidio, ma al limite temporale che Alberto si era dato per la propria morte. \nIndagando presso una ditta di conduttori elettrici, la Ruberti spa, scopre che la vittima aveva richiesto per ben due volte una notevole quantit\u00e0 di Xeron 50, un conduttore che gli sarebbe servito per inscenare il proprio suicidio mascherandolo per\u00f2 come assassinio del fratello su cui voleva vendicarsi, e con cui pochi giorni prima aveva messo in scena un riappacificamento. \nMontalbano racconta tutto al suo amico giornalista, che riferisce al tenente Olcese che risolve brillantemente il caso.\nPer la fiction TV \"Il commissario Montalbano\" nel 2001 \u00e8 stato realizzato un episodio omonimo tratto dal racconto.\nL'uomo che andava appresso ai funerali.\nIl portuale Coc\u00f2 Alletto \u00e8 rimasto vittima di un incidente sul lavoro che gli ha causato la perdita di una gamba. Da allora Coc\u00f2 vive con la misera pensione dello Stato e passa il suo tempo a seguire i cortei funebri. Il disabile non d\u00e0 fastidio a nessuno e tutti in paese lo conoscono per la sua mitezza sino a quando arriva una notizia che fa \"strammare\" il commissario Montalbano: Coc\u00f2 Alletto \u00e8 stato ucciso con un colpo di pistola in faccia, segno mafioso di grande disprezzo. Ma la mafia non c'entra niente.\nUna faccenda delicata.\nIl direttore didattico del locale asilo comunale, Pasquale Loreto, in preda al panico e all'imbarazzo che lo fa balbettare, chiede aiuto al commissario Montalbano per una faccenda molto delicata. La madre della piccola Anna sospetta attenzioni pedofile da parte del maestro Nicotra e, poich\u00e9 non \u00e8 del tutto sicura, non vuole denunziarlo apertamente per non rovinarlo ma ne chiede l'allontanamento: il che equivale, per i pettegolezzi che ne seguirebbero in paese, a una condanna. Montalbano non potrebbe aprire, in mancanza di una denunzia ufficiale, le indagini ma, con tutte le precauzioni del caso, decide di interrogare la bambina che gli fa capire che la pedofilia non c'entra niente.\nInfatti la storia delle molestie, era tutta una messa in scena, messa in atto dalla madre della piccola, che si voleva vendicare del maestro per averla lasciata.\nLo Yak.\nUn compagno di classe di Montalbano, Salvatore Aguglia, per un suo estemporaneo intervento in una lezione di scienze soprannominato da tutti Lo Yak, diventa mercenario in Africa e in seguito si sposa con una vigatese. Ma lo yak, proprio come Aguglia, \u00e8 un animale che deve restare libero nelle praterie e non intrappolato nella rete del matrimonio. Per questo Aguglia maltratta la propria moglie, che lo abbandona. Aguglia esasperato inizia a sparare a tutte le persone che passano davanti a casa sua. La polizia lo assedia, ma riesce a risolvere la situazione solo dopo l'intervento di Montalbano, che riconosce il suo ex compagno di classe.\nI due filosofi e il tempo.\nUn marinaio \"filosofo\", cos\u00ec lo definir\u00e0 Montalbano, viene accusato di avere massacrato di percosse una locale prostituta per eccitarsi, ma un professore di filosofia teoretica che si trovava a passeggiare sul molo del porto di Vigata lo scagiona procurando al sospetto assassino un alibi per il tempo in cui \u00e8 stato commesso il delitto. Il tempo per\u00f2, come ben sanno i filosofi, muta a seconda da quale punto di vista lo si consideri.\nCinquanta paia di scarpe chiodate.\nIl capraio Michele Borruso, approfittando del caos seguito allo sbarco degli americani nel 1943 in Sicilia, depreda un magazzino militare italiano abbandonato, di cinquanta paia di indistruttibili scarponi chiodati, di cos\u00ec buona fattura che il figlio Gaetano, che l'ha ereditate, le possiede ancora quasi tutte. Gaetano \u00e8 stato pi\u00f9 volte derubato delle sue capre dal capobanda malavitoso Casio Alletto che alla fine viene ritrovato morto con impressa sul viso l'impronta dei chiodi di uno scarpone militare. I sospetti si appuntano naturalmente su Gaetano che risulter\u00e0 del tutto innocente.\nIl topo assassinato.\nMontalbano sta facendo la consueta passeggiata meditativa sul molo di Vigata ruminando bruscolini, ceci abbrustoliti e pensieri in libert\u00e0 quando il suo occhio da sbirro coglie un'incongruenza nella carcassa di topo morto che stava per calpestare: il topo infatti ha subito una laparotomia e, come accerter\u00e0 l'irritabile dottor Pasquano che tirato in mezzo dal commissario ha eseguito un'irrituale autopsia sull'animale, \u00e8 stato gassato. Quale emulo nazista si diverte a massacrare i topi? \nUn angolo di paradiso.\nQuel maledetto Mim\u00ec Augello, che fa una discreta corte a Livia, la fidanzata di Montalbano in vacanza a Vigata, le ha magnificato come un angolo celestiale una lontana spiaggetta nascosta in una deserta insenatura verso cui ora si sta dirigendo remando, sudando e imprecando il commissario Montalbano che ha dovuto cedere alle insistenze della fidanzata. La spiaggia di sabbia finissima e immacolata \u00e8 un vero angolo di paradiso dove Livia appena stesasi al sole si addormenta. Anche Montalbano \u00e8 costretto a riconoscere la bellezza incontaminata del posto che per\u00f2 nasconde qualcosa di infernale.\nCapodanno.\nA Capodanno Montalbano si \u00e8 preso l'influenza ed \u00e8 costretto a stare a letto con la febbre alta che per\u00f2 non gli impedisce di condurre lui le indagini che gli sta soffiando, approfittando della sua infermit\u00e0, il suo vice Mim\u00ec Augello. Il caso riguarda, come lo ha definito Catarella, un \"morto di passaggio\" nell'albergo di cui la vittima era proprietario assieme alla moglie. Pur con la febbre a quaranta Montalbano, a dispetto di Mim\u00ec Augello, risolver\u00e0 il caso.\nLo scippatore.\nMontalbano in trasferta per partecipare a una conferenza dove si distinguer\u00e0 per i tremori e i balbettii che lo caratterizzano quando \u00e8 costretto a parlare in pubblico, subisce un tentativo di scippo da uno strano delinquente che, come \u00e8 accaduto in altri precedenti casi, non cerca soldi; ma allora cosa lo spinge a rischiare la galera?\nMovente a doppio taglio.\nAttilio Gambardella, sciancato e con gli occhi strabici, le orecchie a ventola e la bocca storta ora che giace morto colpito da una trentina di pugnalate sembra un cadavere scannato come tutti gli altri. La vedova, una specie di balena informe che con la sua massa terrorizza Montalbano, accusa apertamente il figlio della vittima il quale avrebbe ucciso per denaro. Il ritrovamento del testamento dell'uomo cambia le carte in tavola.\nAltri media.\nLo stesso scrittore ha letto alcuni racconti per \"Camilleri legge Montalbano\", versione audiolibro di alcuni dei racconti tratti da questo libro, edito da Arnoldo Mondadori Editore nella collana \"Varia di Letteratura\": questi sono \"La sigla\", \"L'uomo che andava appresso ai funerali\", \"Il compagno di viaggio\", \"Guardie e ladri\", e \"Being here..\".\nInoltre Rai Fiction ha realizzato, per la serie \"Il commissario Montalbano\", alcuni episodi tratti dai racconti di \"Un mese con Montalbano\". Nel 2001 fu trasmesso il riadattamento televisivo di \"Tocco d'artista\", mentre nel 2005 fu la volta di \"Par condicio\".\nPer la seconda serie fiction TV su \"Il giovane Montalbano\" nel 2015 \u00e8 stato realizzato il primo episodio omonimo tratto dal racconto \"L'uomo che andava appresso ai funerali\", in associazione a \"Doppia indagine (da Morte in mare aperto e altre indagini del giovane Montalbano)\"."}
{"id": "207754", "revid": "3295", "url": "https://it.wikipedia.org/wiki?curid=207754", "title": "Intero", "text": ""}
{"id": "207755", "revid": "648716", "url": "https://it.wikipedia.org/wiki?curid=207755", "title": "Chiusura algebrica", "text": "In matematica, in particolare in algebra, la chiusura algebrica di un campo formula_1 \u00e8 la pi\u00f9 piccola estensione algebrica di formula_1 che \u00e8 algebricamente chiusa; in termini meno rigorosi, la chiusura algebrica di formula_1 \u00e8 quel campo che si ottiene \"aggiungendo\" a formula_1 le radici di tutti i polinomi a coefficienti in formula_1.\nOgni campo ha una chiusura algebrica, e questa \u00e8 unica a meno di isomorfismi: questo permette di parlare \"della\" chiusura algebrica di formula_1, invece che \"di una\" chiusura algebrica di formula_1.\nEsistenza ed unicit\u00e0.\nUsando il lemma di Zorn, pu\u00f2 essere mostrato che ogni campo ha una chiusura algebrica, e che la chiusura algebrica di un campo formula_1 \u00e8 unica a meno di isomorfismi che fissano ogni elemento di formula_1. Tuttavia, non esiste un isomorfismo \"canonico\" tra due chiusure algebriche: ad esempio, date due chiusure formula_16 del campo formula_17 con \"p\" elementi, esistono un numero infinito (e non numerabile) di isomorfismi di formula_18 in formula_19.\nPropriet\u00e0.\nLa chiusura algebrica formula_20 di formula_1 pu\u00f2 essere vista come la pi\u00f9 grande estensione algebrica di formula_1, nel senso che ogni altra estensione algebrica formula_23 di formula_1 pu\u00f2 essere immersa dentro formula_20 (generalmente in modo non unico); ne segue anche che formula_20 \u00e8 anche la chiusura algebrica di formula_23.\nLa chiusura algebrica di un campo formula_1 ha la stessa cardinalit\u00e0 di formula_1 se formula_1 \u00e8 infinito, ed \u00e8 numerabile se formula_1 \u00e8 finito."}
{"id": "207760", "revid": "1306515", "url": "https://it.wikipedia.org/wiki?curid=207760", "title": "Flavio Arbogaste", "text": ""}
{"id": "207762", "revid": "1632387", "url": "https://it.wikipedia.org/wiki?curid=207762", "title": "Tardo gotico", "text": "Il tardo gotico \u00e8 una fase della storia dell'arte europea, collocabile tra il 1370 circa e buona parte del XV secolo, con alcune zone dove si prolung\u00f2 a oltranza fino al XVI secolo. Si tratta di uno dei linguaggi figurativi fondamentali, assieme al Rinascimento fiorentino e fiammingo, che caratterizzarono il Quattrocento. Fu un fenomeno legato soprattutto alle corti rinascimentali ed ebbe una diffusione piuttosto uniforme in tutta Europa, favorita dai frequenti scambi di oggetti d'arte e di artisti stessi tra i centri soprattutto dell'Italia settentrionale, della Francia e della Germania, irradiandosi poi in gran parte del resto del continente. \nIl tardo gotico mantenne un ruolo dominante e un'importante diffusione per tutta la prima met\u00e0 del XV secolo; l'arte del Rinascimento infatti, sviluppatasi a Firenze a partire dagli anni venti del Quattrocento, fatic\u00f2 ad affermarsi in Italia fino alla seconda met\u00e0 del secolo, e non fu recepito a breve negli altri paesi europei; in questi contesti il tardo gotico rimase il punto di riferimento principale per la gran parte della committenza.\nIn questo periodo pi\u00f9 che mai le arti figurative non furono un riflesso di fenomeni storici o sociali, ma svolsero il ruolo di \"compensazione\" fantastica attraverso l'evocazione di un mondo perfetto e aristocratico.\nTra i pi\u00f9 noti artisti dell'epoca tardo gotica ci furono il Pisanello e Gentile da Fabriano in Italia, Claus Sluter e i fratelli Limbourg in Francia, Stephan Lochner in Germania, e altri. \nContesto storico.\nLa societ\u00e0 a cavallo tra la fine del Trecento e i primi decenni del Quattrocento era un complesso eterogeneo e multiforme, travagliato da un progressivo dissesto economico e dal graduale declino delle grandi potenze medievali, il Papato e l'Impero. Anche istituzioni prestigiose quali la cavalleria e la feudalit\u00e0, sebbene facessero ancora da modello di vita e comportamenti, erano state da tempo svuotate del loro ruolo attivo. Tra gli effetti del diffuso malessere ci furono le rivolte contadine e dei salariati (dei Ciompi a Firenze, dei lollardi, dei tessitori fiamminghi), represse nel sangue. Tra il disordine e il disorientamento iniziavano per\u00f2 a manifestarsi anche i segni di ripresa, come la graduale ripresa economica grazie alla borghesia, che inizi\u00f2 ad avere un peso culturale via via crescente. \nDa un punto di vista culturale, le critiche alla filosofia scolastica, mosse da Guglielmo di Ockham, e una maggiore diffusione dell'averroismo generarono gradualmente un nuovo atteggiamento verso la realt\u00e0 e il sapere, che vedeva un ridimensionamento dell'interposizione della Chiesa, a favore di un rapporto pi\u00f9 intimo e diretto con Dio. Affrancarsi dal dominio teologico significava anche riscoprire un approccio pratico verso il sapere e la conoscenza.\nQuesti fenomeni si ripercossero nella produzione artistica da un lato offrendo una compensazione fantastica e ideale al mondo reale, ispirata ai modelli del vecchio mondo cortese, dall'altra proponendo precise raffigurazioni della natura per soddisfare l'interesse empirico verso le sue molteplici manifestazioni. Le rappresentazioni macabre e sanguinolente avevano uno scopo recondito di esorcizzare i timori pi\u00f9 profondi verso la morte e la sofferenza.\nTerminologia.\nQuesto periodo viene chiamato anche con altri termini equivalenti che ne evidenziano alcune caratteristiche: \n\"Tardo\" gotico.\nIl termine \"tardo gotico\" pone l'accento sull'aspetto cronologico collocando questo stile in continuit\u00e0 col gotico e come \"epilogo\" di esso, in questo senso implica anche un'accezione \"autunnale\", come ultimo capitolo del mondo medievale; in Italia il tardogotico indica l'arte dei primi decenni del Quattrocento, mentre il corrispondente \"Sp\u00e4tgotik\" in area tedesca indica le estreme espressioni di questo stile ormai alle soglie del XVI secolo.\nGotico \"internazionale\".\nGotico \"internazionale\" sottolinea l'estesa diffusione che questa fase stilistica ebbe in molti paesi d'Europa grazie a un significativo \"dialogo\" e a una larga diffusione dei manufatti favorita dalla predilezione per oggetti piccoli o comunque facilmente trasportabili (codici miniati, avori, oreficeria, altaroli portatili, arazzi); la circolazione era provocata dai pi\u00f9 svariati canali: dal commercio ai doni di nozze o di fidanzamento, dai regali per la diplomazia agli spostamenti di artisti itineranti. I taccuini degli artisti poi, ricchi di schizzi, venivano usati e copiati come modelli nelle botteghe, aggiornando il repertorio iconografico e stilistico. Probabilmente il termine di \"gotico internazionale\" \u00e8 quello che meglio rappresenta questo periodo ed \u00e8 il termine pi\u00f9 utilizzato per il contesto italiano; esistono per esempio quadri che sono dei veri e propri rompicapo per gli storici perch\u00e9 la comunanza di stilemi in aree geografiche tanto vaste pu\u00f2 far s\u00ec che vengano di volta in volta attribuiti ad artisti francesi, o italiani o inglesi (come nel celebre Dittico Wilton). La transnazionalit\u00e0 non fu dovuta a fenomeni di irradiazione a partire da un centro, come avvenne per esempio col gotico francese; si tratt\u00f2 invece di uno scambio reciproco fra pi\u00f9 centri, tra i quali nessuno pu\u00f2 vantare un primato. Le aree pi\u00f9 attive furono comunque prima Avignone e la corte papale, poi la Catalogna, la Borgogna, la Lombardia e la Boemia.\nGotico \"fiorito\".\nGotico \"fiorito\" \u00e8 un termine che fa riferimento all'amore per il lusso e per la raffinatezza decorativa che caratterizza questo periodo; interessante \u00e8 notare come gli stilemi di questo tipo di arte siano rintracciabili in molteplici forme d'arte, con scambi continui di soluzioni e motivi tra pittura, miniatura, oreficeria, arazzeria, tessuti, mobilio, ecc.\nGotico \"cortese\".\nGotico \"cortese\" \u00e8 invece un termine che evidenzia la diffusione di quest'arte all'interno dell'ambiente sociale che ne decret\u00f2 il successo: un segno di distinzione dell'aristocrazia rispetto all'avanzare della borghesia, caratterizzato da un'impeccabile perfezione formale; le corti quindi, prima tra tutte quella papale, esercitarono un ruolo prima di richiamo verso gli artisti e poi di amalgama e diffusione dello stile; ogni corte aveva alle proprie dipendenze un certo numero di artisti, ciascuno specializzato in determinate discipline (letteratura, musica, arti figurative); alla creazione di opere d'arte permanenti (ritratti, pale d'altare, codici miniati, ecc.), si alternava tutta un'attivit\u00e0 per opere effimere, come gli allestimenti per feste e tornei, creazione di bandiere e drappi ornamentali, di abiti, costumi, scudi, armature, carte da gioco e oggettistica varia. Inoltre gli artisti erano chiamati a creare sontuosi regali da inviare alle altre corti, per destare ammirazione e invidia. L'ampio bagaglio di conoscenze tecniche richieste a un artista dell'epoca rendevano necessario il lavoro di gruppo e l'organizzazione di botteghe polivalenti dove si potesse far fronte a qualsiasi richiesta.\nGotico \"fiammeggiante\".\nGotico \"fiammeggiante\" (o \"gotico flamboyant\") \u00e8 un termine che evidenzia l'andamento sinuoso delle linee dell'architettura, dove gli slanci diventano simili a fiamme guizzanti ed i complessi strutturali di costoloni e archi rampanti sempre pi\u00f9 sottili ed accentuati. Le strutture murarie non portanti oltre che ad essere sostituite da vetrate vengono riempite di trafori estremamente lavorati. Sulle coperture, nei vertici e negli spigoli superiori delle facciate vengono introdotti sottilissimi ed esasperati pennacchi estremamente lavorati che fanno sembrare l'altezza delle strutture ancora pi\u00f9 elevata. In Italia tale arte viene colta in maniera molto pi\u00f9 mitigata (fatta eccezione per il Duomo di Milano e per qualche altro raro monumento).\nStile dolce.\nStile dolce (\"style adouci\" in francese o \"weicher Stil\" in tedesco) evidenzia infine l'amore per la pittura estremamente raffinata e delicata, con morbide sfumature e stesura modulata, che si diffuse principalmente a Colonia, in Boemia e in area lombarda con autori quali Michelino da Besozzo.\nCaratteristiche.\nIl tardo gotico si caratterizz\u00f2 per alcuni fattori, comuni alle varie manifestazioni di questo stile:\nSviluppo territoriale in Europa.\nFrancia.\nTra i centri pi\u00f9 vivaci della fine del secolo ci furono sicuramente Avignone, che dopo il ritorno del papa a Roma divenne un'inesauribile fonte di modelli. Non si arrest\u00f2 del tutto la produzione artistica, ma divenne meno ricca e meno audace. Le pitture pervenuteci sono scarse, ma restano notevoli esempi di scultura funeraria, come il monumento funebre al cardinale La Grange (1403) nella chiesa di San Marziale, esemplare del ricorrere di temi macabri. \nIn Francia comunque la produzione artistica di questo periodo non pu\u00f2 svincolarsi dalle questioni politiche, legate alle rivendicazioni dinastiche dei duchi di Berry e di Borgogna.\nGrande forza di irradiamento artistico ebbero gli \"atelier\" di miniatori delle varie corti francesi, tra i quali spicc\u00f2 quello di Parigi, dove confluirono spesso anche artisti fiamminghi ed italiani. Tra i maestri pi\u00f9 importanti spiccano il Maestro di Boucicaut, che us\u00f2 una gamma migliore di colori e speriment\u00f2 nuove soluzioni spaziali \"aperte\", e i Fratelli Limbourg, originari della Gheldria, famosi per gli amplissimi paesaggi di suggestione fiabesca, i colori raffinati, gli effetti di luce e l'attentissimo realismo dei dettagli pi\u00f9 minuti.\nIn Borgogna, forse la regione pi\u00f9 cospmopolita sotto Filippo l'Ardito, si svilupp\u00f2 una scultura caratterizzata da monumentali figure immobili e monumentali, dove sulle cadenze sinuose del Gotico Internazionale prevale il volume semplice, pur animato da potenti effetti di chiaroscuro e dalla minuziosa resa dei dettagli. Il maestro di questo stile fu Claus Sluter, che lasci\u00f2 il suo capolavoro al \"Pozzo dei profeti\" (1395) nella Certosa di Champmol: possenti figure (sei profeti e sei angeli) sono caratterizzate da un nuovo grandioso realismo e da una notevole individuazione psicologica.\nBoemia.\nIn Boemia all'epoca di Venceslao IV si ebbe l'apice dello \"Stile dolce\". In pittura e scultura esso era caratterizzato da un'attenzione preminente alla linea, con il movimento ritmico delle pieghe nei panneggi, e da un'idealizzazione delle fisionomie. In pittura fu tipico l'uso di tinte morbidamente sfumate, che sottolineavano con delicatezza le rotondit\u00e0 delle forme.\nFamosa \u00e8 la produzione delle cosiddette \"Belle Madonne\" (come la Madonna di Krumlov), derivate da modelli gotici francesi, ma dall'incarnato chiarissimo e l'espressione sorridente. Opere spesso lignee, ebbero un'ampia diffusione anche in tutto l'arco alpino orientale, dalla Germania meridionale all'Italia del nord, passando per l'Austria.\nIn pittura si svilupp\u00f2 una corrente curiosa verso il grottesco, con forzature della prospettiva e dei colori per scopi espressivi: per nella \"Resurrezione\" del Maestro dell'Altare di T\u0159ebo\u0148 un Cristo efebico si leva dal sepolcro coperto da una sgargiante veste rossa, mentre i soldati addormentati appaiono in pose caricaturali.\nGermania.\nNella zona renana, in particolare a Colonia, si svilupp\u00f2 il cosiddetto \"stile tenero\", incantato e incantevole, in contrapposizione con il drammatico ed espressivo stile dell'arte tedesca in generale. Un dipinto emblematico \u00e8 la \"Madonna e santi nel giardino del Paradiso\", dipinto da un maestro anonimo verso il 1410. In questa raffigurazione tutta l'attenzione del pittore \u00e8 dedicata ai minuziosi dettagli delle specie botaniche, degli strumenti musicali, degli uccelli colorati.\nIn area anseatica fu protagonista Maestro Francke, nel quale si riconoscono alcuni dei tratti pi\u00f9 tipici del gotico internazionale. Dipinse figure molto originali, anche con le proporzioni tra figure in primo e in secondo piano rovesciate: si pensi alle famose \"Storie di santa Barbara\" dove in una scena dei cavalieri appaiono come giganti oltre la boscaglia mentre i contadini in primo piano sono molto pi\u00f9 piccoli. Nella sua arte si trova anche una forte marcature degli elementi pi\u00f9 drammatici e truculenti, come nelle figure del Cristo dopo la Passione, smagrito, deformato dal dolore e con il realistico sangue che cola ancora dalle ferite (\"Cristo dolente\"), oppure nelle scene di martirio, come quella \"di Tommaso Becket\", dove non sono risparmiati i particolari pi\u00f9 macabri, come la ricca veste vescovile macchiata dai fiotti di sangue delle ferite. Tra le pale commissionate si notano anche quelle del Maestro della Leggenda di Caterina, operante in territorio Mittel-Europeo a cavallo tra XV e XVI secolo.\nSviluppo territoriale in Italia.\nLombardia.\nLa Lombardia fu senz'altro la regione protagonista del gotico internazionale in Italia. con Gian Galeazzo Visconti venne iniziato un programma politico teso a unificare il nord-Italia in una monarchia al pari di quella francese, con la quale intrattenne continui scambi culturali.\nA Pavia nacque la pi\u00f9 prestigiosa scuola di miniatura della regione, celebre in tutta Europa per il realismo e la fine decorativit\u00e0 con il nome di \"ouvraige de Lombardie\". L'opera pi\u00f9 importante fu l'inizio del Duomo di Milano, per il quale il Visconti richiam\u00f2 architetti francesi e tedeschi, che costruirono l'edificio pi\u00f9 vicino al gotico transalpino d'Italia. \nL'artista pi\u00f9 rappresentativo dell'epoca fu Michelino da Besozzo, miniatore, pittore ed architetto. Nell'Offiziolo Bodmer rinnov\u00f2 lo stile trecentesco a favore di una maggiore fluidit\u00e0 con colori tenui e preziosi. All'appiattimento spaziale rispose con un maggiore decorativismo ritmico, sottolineato per esempio dalle raffinate cornici di fiori sapientemente riprodotti con grande veridicit\u00e0 a fronte di studi specifici: il colore dei petali fa sempre un delicato contrappunto alle tinte dominanti della scena rappresentata.\nUn altro grande maestro, gi\u00e0 attivo nel cantiere del Duomo milanese, fu Giovannino de' Grassi, che mini\u00f2 per Gian Galeazzo Visconti un sontuoso \"Offiziolo\", oggi alla BNCF, con grandi pagine coperte di pitture animate dal contorno meno nitido, come se sfumati da una luce pi\u00f9 soffusa. Altri maestri furono pi\u00f9 legati a forti tinte contrastanti, con gesti eccessivamente espressivi e figure immobili e solenni, come nelle miniature di Belbello da Pavia.\nVenezia.\nAll'inizio del XV secolo Venezia inizi\u00f2 una svolta epocale, concentrando i suoi interessi verso la terraferma e distaccandosi progressivamente dall'influenza bizantina, inserendosi pi\u00f9 attivamente nel quadro occidentale. In pittura, scultura e architettura si registr\u00f2 un contemporaneo innesto di motivi tardo-gotici, che bene si amalgamavano col sostrato bizantino.\nPalazzo Ducale venne coperto di affreschi tra il 1409 e il 1414, con artisti esterni di grande fama, quali Pisanello, Michelino da Besozzo e Gentile da Fabriano, opere oggi quasi totalmente perdute.\nIn architettura venne coronata la Basilica di San Marco e venne deciso, nel 1422 di prolungare Palazzo Ducale sul lato della piazza, fino a San Marco, continuando lo stile della parte precedente, trecentesca. Nacque cos\u00ec uno stile \"veneziano\" svincolato dalle mode europee del momento. Appartengono a questo stile le eleganti polifore a archetti finemente ornati della Ca' Foscari, del Palazzo Giustinian e della Ca' d'Oro, dove un tempo la facciata era anche decorata da smaglianti dorature ed effetti policromi.\nVerona.\nVerona, per quanto sottomessa a Venezia dal 1406, mantenne a lungo una propria scuola artistica, pi\u00f9 vicina alla Lombardia (vi aveva lavorato a lungo anche Michelino da Besozzo). Importante fu il pittore Stefano da Verona, figlio di un pittore francese (Jean d'Arbois gi\u00e0 al servizio di Filippo l'Ardito e Gian Galeazzo Visconti).\nNell\"'Adorazione dei Magi\" (firmata e datata 1435), costru\u00ec con tratti morbidi e linee sinuose una delle migliori opere del gotico internazionale, prestando grande cura ai dettagli, alla resa delle materie preziose e delle stoffe, alla calibrazione della composizione affollata.\nMa l'artista pi\u00f9 importante attivo a Verona fu Pisanello, che port\u00f2 al culmine l'arte figurativa settentrionale. Nella Cappella Pellegrini della chiesa di Santa Anastasia si trova la sua opera tarda ma pi\u00f9 conosciuta, il \"San Giorgio e la principessa\", dove in una maniera del tutto personale mescol\u00f2 eleganza dei dettagli e tensione della narrazione, raggiungendo vertici di \"idealizzato realismo\". In seguito si trasfer\u00ec ad altre corti italiane (Pavia, Ferrara, Mantova, Roma), dove diffuse le sue conquiste artistiche venendo a sua volta influenzato dalle scuole locali, con particolare riguardo alla riscoperta del mondo antico promossa gi\u00e0 dal Petrarca, alla quale si vot\u00f2 copiando numerosi rilievi romani in disegni che ci sono in parte pervenuti. Straordinaria \u00e8 anche la sua produzione di disegni, veri e propri studi dal vero, tra i primi nella storia dell'arte ad acquistare un valore indipendente dall'opera su tavola finita.\nFirenze.\nDopo la crisi della seconda met\u00e0 del Trecento (che si era manifestata anche in arte con opere schematiche, appiattite e con poca inventiva), il panorama artistico del Quattrocento fiorentino si apr\u00ec all'insegna di due orizzonti diversi: l'adesione al gotico internazionale o un recupero pi\u00f9 rigoroso dell'arte classica. \nUna straordinaria sintesi delle due scuole di pensiero \u00e8 offerta dalle due formelle superstiti del concorso per la realizzazione della porta nord del battistero di Firenze, fuse in bronzo rispettivamente da Lorenzo Ghiberti e da Filippo Brunelleschi ed oggi al Museo nazionale del Bargello. La prova consist\u00e9 nel raffigurare un \"Sacrificio di Isacco\" entro un quadrilobo, come quelli gi\u00e0 usati da Andrea Pisano nella porta pi\u00f9 antica, che i due artisti risolsero in maniera molto diversa.\nGhiberti divise la scena in due zone verticali armonizzate da uno sperone roccioso, con una narrazione equilibrata, figure proporzionate e aggiornate alle cadenze del gotico. Us\u00f2 anche citazioni dall'antico di sapore ellenistico nel poderoso nudo di Isacco, facendo quindi una selezione tra i pi\u00f9 vari stimoli disponibili all'epoca. \nBen diverso fu il rilievo creato da Brunelleschi, che suddivise la scena in due fasce orizzontali, lo sfondo \u00e8 piatto e le figure vi emergono con violenza. Altamente espressivo \u00e8 il culmine della scena, dove linee perpendicolari creano la forte scena del coltello aguzzo fermato dall'angelo, il quale impugna saldamente il braccio di Abramo: l'urto tra le tre volont\u00e0 diverse (di Abramo, di Isacco e dell'angelo) \u00e8 reso con una tale espressivit\u00e0 da far apparire al confronto la formella di Ghiberti una pacata recitazione. Questo stile deriva da una meditazione dell'opera di Giovanni Pisano e dell'arte antica, come dimostra anche la citazione colta dello \"spinario\". La vittoria spett\u00f2 a Ghiberti, segno di come Firenze non fosse ancora pronta al classicismo innovativo che fu all'origine del Rinascimento, proprio in scultura prima che in pittura. \nA Firenze Gentile da Fabriano lasci\u00f2 il suo capolavoro, l'\"Adorazione dei Magi\", e il Polittico Quaratesi, dove forse subiva gi\u00e0 l'influsso verso la monumentalit\u00e0 di Masaccio. \nUn altro esponente importante del tardo-gotico fiorentino fu Lorenzo Monaco, pittore e miniatore camaldolese, che dipinse figure allungate, coperte da ampi panneggi falcati, con tinte raffinate e innaturalmente brillanti. Non ader\u00ec per\u00f2 alla laica cultura cortese, anzi profuse nelle sue opere una forte spiritualit\u00e0 accentuata dal distacco delle figure dalla realt\u00e0 e dagli aristocratici gesti appena accennati.\nNapoli.\nNel Regno di Napoli lo stile gotico si afferm\u00f2 nel '200 gi\u00e0 con i Normanni, tuttavia sar\u00e0 con Federico II di Svevia che lo stile si afferm\u00f2 nella sua prima forma ovvero il Gotico Classico. Il passaggio dal Gotico Classico a quello Francese avvenne con gli Angioini nel corso del tardo XIII secolo. Il re Roberto d'Angi\u00f2 chiam\u00f2 gli artisti francesi pi\u00f9 in voga del periodo e fece costruire la Chiesa di Sant'Eligio in pieno stile gotico del periodo simile per struttura alla Saint-Chapelle. La chiesa \u00e8 costruita con l'arternanza di tufo bianco e tufo giallo, molto decorate sono le finestre. Fino al XVI secolo la cattedrale era arricchita da pinnacoli abbattuti durante la dominazione spagnola. L'interno \u00e8 caratterizzato dalla classica volta a crociera gotica. Altro esemplare dello stile gotico fu il monastero di Santa Chiara, che mostra il passaggio tra stile Gotico Classico a quello Francese. Di stile Gotico Internazionale \u00e8 il Duomo di Napoli (compromesso tra il Gotico Internazionale Francese e Il Gotico Fiorito pi\u00f9 tipicamente Italiano), la sua storia proprio come Santa Chiara conobbe la modifica degli interni e della facciata in stile barocco durante la dominazione spagnola. Tuttavia nel 1875 l'esterno venne restaurato secondo il gusto trecentesco. Mentre per il monastero di Santa Chiara saranno le bombe a far crollare la facciata e gli interni seicenteschi e a far riportare alla luce il complesso trecentesco. Per quanto riguarda l'edilizia civile l'esempio pi\u00f9 famoso nel regno di Napoli fu il Maschio Angioino che realizzato nel trecento in stile gotico internazionale francese, fu arricchito da Alfonso I d'Aragona dai torrioni rotondi in pietra lavica (inizialmente il castello tuttavia appariva di colore bianco) e la corte d'onore fu modificata con elementi del gotico catalano . Tuttavia anche qui quando a met\u00e0 del '500 il castello venne trasformata in prigione gran parte dei suoi ornamenti furono smantellati e la corte d'onore fu rifatta nel seicento trasformandosi nel cortile carcerario. Per quanto riguarda l'arte della miniatura Napoli conobbe un periodo particolarmente fiorente sotto gli Angioini. Gi\u00e0 con Roberto D'Angi\u00f2 . Tuttavia Fu con la Regina Giovanna e poi con Renato d'Angi\u00f2 che l'arte raggiunse il culmine. Uno degli esempi pi\u00f9 famosi realizzati sotto Renato I fu il Livre du Coer D'Amour D'Epris iniziato negli ultimi anni di governo del Re a Napoli e continuato poi nel suo ritiro in Tarrascona. In stile gotico internazionale \u00e8 anche la Divina Commedia di Alfonso I cominciata nel 1442 e realizzata da artisti napoletani e fiorentini."}
{"id": "207763", "revid": "767487", "url": "https://it.wikipedia.org/wiki?curid=207763", "title": "Circolo Lavoratori Terni", "text": "Il Circolo Lavoratori Terni \u00e8 un'associazione nata nel 1927 come dopolavoro per operai e impiegati dell'allora \"Terni - Societ\u00e0 per l'industria e l'Elettricit\u00e0\".\nRappresenta il pi\u00f9 numeroso circolo culturale-ricreativo-sportivo di Terni. Ormai da tempo il Circolo Lavoratori Terni \u00e8 aperto a tutti indistintamente.\nOrganizzazione.\nIl Circolo Lavoratori Terni \u00e8 un organismo costituito dall'Azienda Acciai Speciali Terni e gestito in collaborazione con le organizzazioni sindacali.\nLo Statuto prevede due organi:\nI settori in cui \u00e8 suddivisa l'attivit\u00e0 del Circolo sono:"}
{"id": "207772", "revid": "77358", "url": "https://it.wikipedia.org/wiki?curid=207772", "title": "Costellazione del Drago", "text": ""}
{"id": "207774", "revid": "1982", "url": "https://it.wikipedia.org/wiki?curid=207774", "title": "Sorgere eliaco", "text": ""}
{"id": "207775", "revid": "287204", "url": "https://it.wikipedia.org/wiki?curid=207775", "title": "Grusonia", "text": "Il genere Grusonia appartiene alla famiglia delle cactaceae e il nome ricorda Hermann Gruson, un grande appassionato e collezionista di piante.\nSono originarie della California e del Messico, spesso vengono confuse con un sottogenere delle Opuntia.\nHanno fusti cilindrici che non raggiungono altezze apprezzabili, presentano scanalature longitudinali da dove si sviluppano areole con al centro un ciuffo di spinette che cadono al solo contatto.\nLe piante giovani presentano alcune foglioline che cadono prestissimo.\nColtivazione.\nIl terriccio necessario per la coltivazione \u00e8 composto da terra fibrosa, torba granulosa, sabbia con aggiunta di sabbia grossolana. Le piante andranno rinvasate almeno ogni due anni all'inizio della primavera.\nLa posizione richiesta \u00e8 soleggiata; le annaffiature dovranno essere regolari nel periodo che va da marzo a settembre, mentre andranno gradualmente ridotte fino a venire sospese del tutto nei mesi invernali.\nLa temperatura a cui dovranno essere esposte nel periodo invernale non deve essere inferiore ai 10\u00a0\u00b0C.\nMoltiplicazione.\nLa moltiplicazione avviene:"}
{"id": "207777", "revid": "88740", "url": "https://it.wikipedia.org/wiki?curid=207777", "title": "Mura serviane", "text": "Le Mura serviane sono le prime mura di Roma del VI secolo a.C., fatte costruire da Tarquinio Prisco, secondo la tradizione, poi ampliate e dotate di un ampio fossato dal successore, Servio Tullio, dal quale presero il nome.\nLa storia.\nLe mura del VI secolo a.C..\nLa struttura urbana successiva alla cosiddetta Roma quadrata e fino alla costruzione, nel VI secolo a.C., delle mura serviane, si era basata su un processo di aggregazione tra le varie genti che occupavano i colli intorno al Palatino (Etruschi, Latini, Sabini), nucleo centrale della citt\u00e0, ed era organizzata in modo decentrato, nel senso che le varie alture costituenti la citt\u00e0 non facevano parte di un'unica entit\u00e0 difensiva, ma possedevano, ciascuna, una sua struttura militare indipendente, affidata pi\u00f9 alla forza e al valore degli uomini che non alle fortificazioni. La configurazione orografica dei colli era sufficiente a provvedere, da sola, alle necessit\u00e0 della difesa, eventualmente aiutata, dove si fosse rivelato necessario, dalla costruzione di mura o dallo scavo di un fossato e di un terrapieno (\"agger\") tra Porta Collina e l'Esquilino, per una lunghezza di circa 6 stadi.\nLe mura serviane arcaiche.\nLe prime difese unitarie di Roma erano rappresentate da un massiccio terrapieno costruito nelle zone pi\u00f9 esposte della citt\u00e0 (soprattutto nel tratto pianeggiante nord-orientale) e dall'unione delle difese individuali dei colli, ed \u00e8 attribuito, come riferisce Livio, al sesto re romano (secondo dei tre etruschi), Servio Tullio, alla met\u00e0 del VI secolo a.C.. La recinzione con le mura fu il culmine di un'intensa attivit\u00e0 urbanistica, fondata sulla delimitazione territoriale della citt\u00e0 in quattro parti (la \"Roma quadrifaria\"). Si tratta di una cinta muraria di almeno 7\u00a0km, in blocchi squadrati di tufo del Palatino che fu poi utilizzato come appoggio per la fortificazione di un paio di secoli pi\u00f9 tarda.\nSu questa struttura si apriva, probabilmente, una porta per ogni altura: la Mugonia per il Palatino, la Saturnia (o Pandana) per il Campidoglio, la Viminalis, l'Oppia, la Cespia e la Querquetulana per i colli di cui portano il nome (Querquetulum era l'antico nome del Celio) e la Collina (per il collis Quirinalis).\nMolto si \u00e8 discusso sul tracciato e la consistenza di questa cinta, arrivando a dubitare della sua reale esistenza, ma oggi si tende a riconoscere come molto probabile la storicit\u00e0 dell'evento, grazie anche ai reperti archeologici. Esistono infatti alcuni reperti collocabili nella fase originaria della fortificazione, come i tratti di mura a piccoli blocchi di tufo del Palatino sull'Aventino e sul Campidoglio. Sul Quirinale e sull'Aventino invece la fortificazione doveva essere costituita da un pi\u00f9 semplice terrapieno, alto cinque metri, ovvero l'\"agger\" descritto minuziosamente dalle fonti antiche ed oggi scomparso.\nLa forma mista (mura-terrapieno) \u00e8 d'altronde riscontrabile in altre citt\u00e0 laziali e dell'Etruria meridionale, come Ardea, Lavinio o l'acropoli di Veio.\nLe argomentazioni a favore di una struttura difensiva risalente gi\u00e0 al VI secolo si basano essenzialmente quindi su almeno tre considerazioni:\nLe mura serviane protessero Roma per pi\u00f9 di 150 anni, almeno fino alla disastrosa invasione dei Galli Senoni del 390 a.C., dopo la quale le mura vennero riedificate ricalcando, probabilmente, il tracciato antico.\nLa ricostruzione nel IV secolo a.C..\nLe mura in tufo di cui vediamo oggi i resti, note come \"mura serviane\", sono in realt\u00e0 il frutto della ricostruzione del periodo repubblicano lungo lo stesso tracciato, a rinforzo e spesso in sostituzione dell'antico \"agger\", dopo il sacco di Roma del 390 a.C., molto probabilmente utilizzando anche le fortificazioni precedenti.\nSecondo Livio furono costruite nel 378 a.C. dai censori Spurio Servilio Prisco e Quinto Clelio Siculo. Riferisce lo storico che, passato lo spavento dovuto al saccheggio da parte dei Galli il 18 luglio 390 a.C., abbandonata l'idea del trasferimento dell'intera popolazione a Veio, si decise una rapida ricostruzione della citt\u00e0, talmente frettolosa e improvvisata che fu la causa principale del caos urbanistico dell'antica Roma. Subito dopo inizi\u00f2 la costruzione della cinta muraria, che dur\u00f2 oltre 25 anni e costitu\u00ec il principale baluardo difensivo per sette secoli, sebbene con il tempo perse gradualmente la sua importanza strategica.\nIl materiale utilizzato, come gi\u00e0 detto, era tufo proveniente dalle cave di Grotta Oscura (e in parte da quelle di Fidene), molto pi\u00f9 consistente del tufo del Palatino in uso fino a poco tempo prima. Tra l'altro, l'utilizzazione di quel materiale consente anche un limite di datazione della struttura muraria; le cave di Grotta Oscura si trovano infatti nei pressi di Veio, che fu conquistata nel 396 a.C.: prima di quella data non potevano pertanto essere accessibili per Roma.\nIn base ad una valutazione sui reperti rimasti, sembra che per tutta la lunghezza delle mura sia stata usata la stessa tecnica: blocchi pi\u00f9 o meno regolari, alti fino a una sessantina di cm, disposti a file alterne di testa e di taglio. Il lavoro venne certamente svolto da diversi cantieri che procedevano contemporaneamente per tratti di 30-40 metri: i punti d'incontro dei lavori distinti di due cantieri non combaciano infatti perfettamente e erano di solito necessari interventi di aggiustamento. I blocchi erano contrassegnati da marchi, probabilmente necessari per il controllo dell'andamento e della realizzazione dei lavori: si tratta di incisioni piuttosto rozze di segni e caratteri alfabetici apparentemente greci. Sembra infatti ormai accertato che le maestranze, o almeno gli architetti, provenissero in buona parte dall'alleata Siracusa, potente centro della Magna Grecia dominato da Dionigi il Vecchio, che aveva gi\u00e0 dato prova di estrema competenza nella realizzazione della fortificazione cittadina: questa tecnica edilizia era infatti gi\u00e0 stata sperimentata nelle guerre della fine del V, inizi del IV secolo in Grecia e in Sicilia.\nLe mura si estendevano per circa 11\u00a0km (quindi un po' pi\u00f9 della cinta del VI secolo), includendo circa 426 ettari. Il Campidoglio era gi\u00e0 protetto da una fortificazione propria, l'arce (\"arx capitolina\"). A questa furono collegati Quirinale, Viminale, Esquilino, Celio, Palatino, Aventino e parte del Foro Boario, sfruttando, dove possibile, le difese naturali dei colli. Nel tratto pianeggiante lungo poco pi\u00f9 di un chilometro, tra Quirinale ed Esquilino, furono rafforzate con un aggere (\"agger\"), cio\u00e8 un terrapieno largo pi\u00f9 di 30 metri. La cinta romana era all'epoca una delle pi\u00f9 grandi in Italia e forse dell'intero Mediterraneo.\nIn alcuni tratti le mura erano ulteriormente protette da un fossato largo mediamente pi\u00f9 di 30 metri e profondo 9. Erano alte circa 10 metri e spesse circa 4 e, secondo alcune testimonianze, avevano 12 porte, sebbene in realt\u00e0 se ne conoscano in numero maggiore. Furono restaurate in vari periodi: 353, 217, 212 e 87 a.C.\nGi\u00e0 dopo le guerre puniche l'estensione dello Stato e le colonie costiere consentivano alla citt\u00e0 una certa tranquillit\u00e0 strategica e le mura persero cos\u00ec il loro primario scopo protettivo. Di conseguenza, col tempo, Roma si ingrand\u00ec oltre la cinta muraria, con interi quartieri che Augusto suddivise e ridimension\u00f2 nelle sue \"XIV Regiones\": il ruolo difensivo delle mura serviane a quest'epoca \u00e8 ormai completamente scaduto, e le porte vengono coinvolte in un processo di monumentalizzazione o ridotte a semplici accessi stradali (ne sono esempio la Porta Celimontana o la Porta Esquilina), cos\u00ec, quando nel III secolo la citt\u00e0 cadde sotto il rischio di attacchi delle trib\u00f9 barbare, l'imperatore Aureliano fu costretto a costruire una nuova cinta muraria per proteggerla: le Mura aureliane.\nPur avendo perduto la loro funzione primaria, le mura serviane rimasero per\u00f2 come una testimonianza storico-ideologica e forse anche amministrativa: rappresentarono per secoli il reale confine della citt\u00e0, anche quando vennero abbondantemente superate da nuovi quartieri; sebbene infatti nel Foro esistesse il \"miliarum aureum\", una colonna di bronzo da cui avevano convenzionalmente inizio le strade consolari, in realt\u00e0 la misurazione delle distanze \u00e8 stata sempre calcolata dalle porte che si aprivano nella cinta muraria repubblicana del IV secolo.\nLe porte.\nUno tra i problemi pi\u00f9 dibattuti e di difficile soluzione della topografia della Roma regia e repubblicana \u00e8 quello delle porte; le notizie dirette sono pochissime ed i resti archeologici ancora pi\u00f9 scarsi. Non sempre la loro posizione precisa \u00e8 accertata e anche sul loro numero si hanno dei dubbi. All'epoca della fondazione da parte di Romolo dovevano essere, secondo Plinio, tre o forse quattro, aperte in una cinta muraria che racchiudeva il Palatino ed il Campidoglio. E questa notizia \u201cstorica\u201d racchiude gi\u00e0 un'imprecisione in quanto la presunta fondazione romulea si riferiva ad un centro abitato limitato al solo Palatino, mentre l'inclusione del Campidoglio \u00e8 di un periodo posteriore. Varrone riferisce i nomi delle tre porte: \u201cMugonia\u201d (presso l'Arco di Tito), \u201cRomana\u201d o \u201cRomanula\u201d (nei pressi della chiesa di Santa Francesca Romana) e \u201cJanuaria\u201d o \u201cJanualis\u201d o \u201cTrigonia\u201d in posizione incerta, verso il colle Celio o verso il Tevere (vedi anche Roma quadrata).\nLe porte delle mura serviane non avevano alcuna struttura monumentale, come suggeriscono i pochi resti ritrovati, ma erano limitate alla semplice funzione di passaggio. Solo con i restauri di epoca augustea si procedette ad un processo di monumentalizzazione di alcune delle antiche porte e in parte, nel tempo, furono trasformate in archi di vario significato. Conosciamo comunque i nomi delle porte serviane che, procedendo dal Campidoglio in senso orario, erano:\nAlcune dislocazioni tra quelle indicate sono solo ipotetiche e non \u00e8 escluso che in qualche caso possa trattarsi di nomi diversi per la stessa porta. Alle precedenti vanno aggiunte:\nIl tracciato.\nGi\u00e0 prima della costruzione della cinta del VI secolo a.C., quindi nel periodo in cui ogni colle aveva una sua propria difesa, e prima ancora di essere incluso nell'ambito cittadino, il Campidoglio aveva una struttura difensiva autonoma. In realt\u00e0, ciascuna delle due alture di cui \u00e8 composto il colle (l\"'Arx\", dove sono ora la chiesa di S. Maria in Aracoeli e l'Altare della Patria, ed il Capitolium vero e proprio, sull'altro lato dell'odierna piazza del Campidoglio) aveva una sua propria cinta difensiva, collegata con l'altra, e provvista di porte autonome. Alcuni resti di queste antichissime difese, rivolte verso il Campo Marzio, sono ancora visibili nel giardino tra l'Aracoeli e la scalinata posteriore al Vittoriano. Il muro serviano, probabilmente duplicando quello del VI secolo, sfrutt\u00f2 questa difesa originaria, includendola nella cinta cittadina e congiungendosi ad essa approssimativamente nella zona della tomba di Caio Publicio Bibulo, i cui resti sono ancora visibili nei pressi della fontana che si trova alla sinistra guardando l'Altare della Patria, all'inizio di via dei Fori Imperiali, dove si apriva anche la \"porta Ratumena\" (forse divenuta poi \"porta Fontinalis\") che consentiva l'accesso a Roma dalla via Flaminia, lungo il tracciato dell'odierna via del Corso.\nDa l\u00ec il muro arretrava verso la zona del Foro di Traiano (originariamente ad una quota un po' pi\u00f9 bassa dell'attuale) per inerpicarsi poi di nuovo lungo le pendici del Quirinale, dietro i Mercati traianei e lungo la salita del Grillo, dove sono visibili alcuni resti sopravvissuti alle demolizioni operate nel 112 d.C. per la costruzione del Foro e la cosiddetta Torre delle Milizie, costruita forse su uno dei contrafforti del muro serviano. Poco oltre, a largo Magnanapoli, si trovava la \"porta Sanqualis\": al centro della piazza sono conservate tre file di blocchi, 12 in tutto, di dimensioni 120x57x54 cm, forse appartenenti proprio alla struttura della porta.\nProseguendo nell'area del palazzo Antonelli (al civico 158 della piazza), nell'atrio del quale sono conservati altri resti del muro ed un arco (risalente forse ad un restauro dell'87 a.C.) adibito probabilmente a piazzola d'artiglieria per una postazione di catapulte o baliste, la muraglia arrivava, quasi in linea retta, in via della Dataria, dove, probabilmente nei pressi della scalinata che proviene dalla piazza del Quirinale (salita di Montecavallo), si apriva la \"porta Salutaris\".\nDa questo punto il muraglione, o forse, dato il pendio estremamente ripido del colle, un semplice parapetto, proseguiva lungo il ciglio scosceso, seguendo approssimativamente il percorso di via delle Scuderie e di via dei Giardini fino circa all'incrocio di quest'ultima con via delle Quattro Fontane, dove si apriva la porta Quirinalis.\nNel tratto successivo il pendio diviene sempre meno ripido, fino ad essere completamente pianeggiante per un lungo tratto. Torna ad essere necessario, per la difesa, un muraglione di cui rimasero sorprendentemente molte tracce fino a tutto il XIX secolo, quasi a conferma che questo lato della citt\u00e0 era in effetti il pi\u00f9 pericolosamente esposto. Le caratteristiche dell'intero tratto fino alla \"porta Esquilina\", e le indagini archeologiche effettuate, fanno ritenere che qui sicuramente la difesa consisteva nel classico aggere, pi\u00f9 che in altre zone dove si pu\u00f2 solo ipotizzarlo. Dalla \"porta Quirinalis\" il muro procedeva attraversando la salita di S. Nicola da Tolentino per arrivare circa all'uscita di via Barberini su largo di S. Susanna (dove sono visibili alcuni resti presso il Palazzo dell'Agricoltura e dove ne \u00e8 stato rinvenuto un tratto di 8 metri nei sotterranei dell'adiacente Palazzo Canevari), ed oltrepassando poi via G. Carducci, poco dopo l'incrocio con via A. Salandra.\nLa sezione di mura che attraversava via Carducci era, insieme a quella di piazza dei Cinquecento e a quella sull'Aventino, una delle meglio conservate: si trattava di ben 32 metri circa di muro, una decina dei quali venne demolita nel 1909 per l'apertura della sede viaria, lasciando due tronconi ai lati della strada, inglobati negli edifici costruiti in corrispondenza. Sul muro della casa di destra un'iscrizione ricorda che \"Quod Urbem servaverunt hic moenia servantur\" (\"Le mura che conservarono la citt\u00e0 sono qui conservate').\nDopo via Carducci il muro piegava verso destra, seguendo all'incirca il tracciato di via Sallustiana, piegando poi in corrispondenza di via Servio Tullio ed attraversando via XX Settembre dove, in prossimit\u00e0 dell'angolo con via Goito, si apriva la \"porta Collina\", i cui resti furono demoliti per la costruzione del Palazzo delle Finanze.\nOltre la \"porta Collina\", legata al maggior numero di eventi bellici di Roma, l\"'agger\" proseguiva praticamente in linea retta (tagliando via Cernaia, via Montebello e via Calatafimi) uscendo da via Volturno su piazza dei Cinquecento. Qui, oltre ad uno spezzone verso la fine di via Volturno, \u00e8 tuttora visibile il tratto pi\u00f9 lungo rimasto del muro serviano: 94 metri per circa 4 di larghezza in 17 filari di blocchi per circa 8 metri di altezza. Pi\u00f9 o meno al centro del reperto si apriva la \"porta Viminalis\".\nDa qui l'agger, il cui sostegno \u00e8 visibile in due tronconi conservati nell'area sotterranea dell'atrio della stazione Termini, attraversava diagonalmente l'intera sede ferroviaria, superava via G. Giolitti, seguiva probabilmente la linea di via C. Cattaneo (resti in piazza Manfredo Fanti, nel giardino dell'Acquario Romano), oltrepassava via Napoleone III (dove sono ancora alcuni resti), via Carlo Alberto (altri resti tufacei sporgenti dai muri delle case) e raggiungeva via di S. Vito dove, a fianco dell'omonima chiesa, alla fine del famoso \"clivus Suburanus\", si apriva la \"porta Esquilina\", trasformata poi nell'ancora esistente Arco di Gallieno.\nDopo aver attraversato via dello Statuto raggiungeva largo Leopardi, dove esistono altri resti in due file di blocchi. Superata poi via Merulana, un reperto di una certa importanza si trova al civico 35a di via Mecenate. Oltrepassata via C. Botta, il muro seguiva poi il percorso di via Poliziano, attraversava via R. Borghi, via L. Muratori, via Labicana e raggiungeva piazza S. Clemente. Una variante al percorso, che potrebbe per\u00f2 risalire al muro del VI secolo a.C. anzich\u00e9 a quello del IV, da largo Leopardi raggiungeva la chiesa di S. Martino ai Monti (sotto la quale, utilizzati come fondamenta, sono stati ritrovati alcuni filari di blocchi) per poi ricongiungersi al muro presso S. Clemente; l'orientamento nord-sud dei filari fa per\u00f2 sospettare che possa semplicemente trattarsi di un riutilizzo dei blocchi, prelevati altrove, anzich\u00e9 di un tratto del muro difensivo.\nDa questo punto non esistono, per un lungo tratto, testimonianze archeologiche, ed il percorso successivo pu\u00f2 essere stabilito solo con molta approssimazione. \u00c8 comunque presumibile che il muro abbracciasse una delle cime secondarie del colle, il Celiolo, l'accesso al quale era assicurato, in un punto imprecisato nella zona di confluenza di via dei Santi Quattro con via Santo Stefano Rotondo, dalla \"porta Querquetulana\".\nLa cinta doveva poi piegare verso ovest per raggiungere la successiva \"porta Caelimontana\", i cui resti sono ancora visibili, trasformati e monumentalizzati nell'Arco di Dolabella e Silano, all'inizio di via S. Paolo della Croce, prosecuzione dell'antico \"clivus Scauri\". Con l'arco di Gallieno, sono questi gli unici due reperti tuttora esistenti delle antiche porte nelle mura serviane.\nDa qui la muraglia attraversava la zona del colle ora occupata dalla chiesa di S. Gregorio; il muro in filari di blocchi di tufo che vi si trova accanto non appartiene alla cinta serviana, anche perch\u00e9 la facciata \u00e8 rivolta verso l'interno della citt\u00e0. Tra l'imbocco di via di Valle delle Camene e quello di via delle Terme di Caracalla si apriva la \"porta Capena\" (che rappresentava l'inizio della via Appia), su un lato della piazza che porta tuttora il suo nome, forse individuata in un reperto ritrovato in quel tratto.\nAttraversata la piazza e tagliato diagonalmente l'inizio di via delle Terme di Caracalla (comunemente nota come Passeggiata Archeologica), il muro piegava verso sud. Un piccolo spezzone di muro si trova inglobato all'interno di un edificio adiacente alla chiesa di Santa Balbina. Poco pi\u00f9 oltre, nella zona tra viale G. Baccelli e largo Fioritto, si apriva probabilmente la \"porta Naevia\".\nAnche il tratto successivo \u00e8 assolutamente privo di reperti archeologici e solo in forza di supposizioni \u00e8 possibile ricostruire l'andamento del muro difensivo, che si ritiene dovesse effettuare una larga curva (pi\u00f9 o meno attraversando via di Villa Pepoli, via Guerrieri, viale Giotto, via C. Maderno e via F. Annia) per tornare a piazza Albania nel cui centro, circa all'incrocio con via S. Saba, si trovava la \"porta Raudusculana\", da cui partiva la via Ostiense.\nSubito dopo la piazza si trova uno dei tratti meglio conservati, insieme a quello della Stazione Termini, di tutta la cinta serviana. Su via di Sant'Anselmo e all'inizio di via dei Decii si trova infatti uno spezzone piuttosto ben preservato il cui interesse maggiore, oltre a quello del reperto in s\u00e9, \u00e8 dovuto alla presenza di un'arcata che, come quella nel palazzo Antonelli su largo Magnanapoli, doveva rivestire la funzione di piazzola d'artiglieria per una postazione di balista o catapulta. Si tratta, anche in questo caso, di una rielaborazione effettuata a seguito di un restauro successivo alla costruzione del muro del IV secolo.\nLa cinta proseguiva poi per via Icilio fino alla successiva \"porta Lavernalis\" che, sebbene sussistano molti dubbi sulla reale collocazione, potrebbe effettivamente essere stata aperta sulla via che porta oggi lo stesso nome.\nDa qui il muro seguiva la linea di via Marmorata, ma a mezza costa del colle, sfiorando la chiesa di S. Anselmo e piazza dei Cavalieri di Malta e svoltando, sempre a mezza costa, su un percorso parallelo al Lungotevere Aventino fino al clivo di Rocca Savella, salendo verso via di S. Sabina: nei sotterranei della chiesa omonima e nel giardino adiacente sono stati ritrovati altri spezzoni del muro. Da queste parti doveva aprirsi sia la \"porta Trigemina\" che, un po' pi\u00f9 in alto, la \"scala Cassii\" la quale, dato il pendio piuttosto scosceso in questo punto, era probabilmente un semplice passaggio pedonale. Per entrambe le aperture non si hanno comunque dislocazioni certe.\nDa qui la ricostruzione del tragitto presenta numerosi problemi: alcune testimonianze, tra cui quella autorevolissima di Livio, lascerebbero intendere che in questo punto un tratto di muro scendesse dall'Aventino verso il Tevere per riprendere un po' pi\u00f9 avanti, verso piazza di Monte Savello, lasciando privo di protezione questo tratto del fiume che, d'altra parte, era occupato dal porto, dall'Emporio e dal Foro Boario. Un valido motivo potrebbe essere dovuto alla difficolt\u00e0 di mantenere un terrapieno (l\"'agger\") in una zona soggetta a frequenti inondazioni del Tevere. Non \u00e8 comunque da escludere che un muro, a debita distanza dal fiume, sia stato realizzato in un momento successivo, attraversando la valle Murcia per congiungersi forse al tratto di mura della Roma quadrata nei pressi di piazza S. Anastasia e arrivando in qualche modo fino nei pressi dell'incrocio tra Vico Jugario e via L. Petroselli dove, a brevissima distanza l'una dall'altra, si aprivano la \"porta Triumphalis\", la \"Carmentalis\" e la \"Flumentana\". I resti della prima sono forse stati individuati nell'area archeologica adiacente alla chiesa di S. Omobono, mentre le posizioni delle altre due sembrano quasi coincidere, entrambe tra il vico Jugario, via del Foro Olitorio e piazza di Monte Savello.\nDa qui il muro costeggiava la base del Campidoglio (alcuni resti sono visibili su via del Teatro di Marcello), poi saliva per via di Monte Caprino (alcuni resti) e per via delle Tre Pile (altri resti nelle immediate vicinanze). Le ristrutturazioni urbanistiche intorno al colle effettuate negli anni trenta con l'abbassamento, tra l'altro, del livello stradale di via del Teatro di Marcello, hanno reso la lettura di questa zona ancora pi\u00f9 difficoltosa di quanto gi\u00e0 non fosse e non \u00e8 pertanto molto agevole riuscire ad individuare n\u00e9 l'esatto percorso n\u00e9 la linea di sutura tra le mura serviane e la prima difesa autonoma del colle capitolino, che chiudeva l'anello delle mura del IV secolo. Un'ultima porta, la \"Catularia\", si apriva probabilmente alla base della cordonata del Campidoglio, mentre pochi metri pi\u00f9 avanti c'\u00e8 un ultimo spezzone di mura, ai piedi della scalinata dell'Aracoeli, nell'area archeologica dove \u00e8 stata individuata un'\u201dinsula\u201d. Da qui \u00e8 presumibile che il muro serviano si ricollegasse con quello pi\u00f9 antico dell\"'Arx\"."}
{"id": "207778", "revid": "287204", "url": "https://it.wikipedia.org/wiki?curid=207778", "title": "Gymnocalycium", "text": "Gymnocalycium \u00e8 un genere di piante succulente della famiglia delle Cactacee, originario del Sudamerica.\nIl nome deriva dal greco \"ghymn\u00f2s\" (\"nudo\") e \"c\u00e0lyx\" (\"calice\") in riferimento ai boccioli che spuntano senza protezione.\nDescrizione.\nQuesti cactus sono generalmente di forma globulare e con fusto solitario: solo alcune specie emettono polloni basali. Non particolarmente spinose, alcune specie hanno costolature appiattite con piccoli rilievi sotto le areole, mentre altre hanno costolature gibbose.\nI fiori sono molto vistosi, grandi e di tonalit\u00e0 delicate.\nTassonomia.\nIl genere comprende le seguenti specie:\nColtivazione.\nCome tutte le piante succulente questo genere necessita di un ottimo drenaggio, il terriccio necessario per la coltivazione dovr\u00e0 essere composto da terra concimata, da sabbia e da una parte di ghiaia grossolana. Richiede molta luminosit\u00e0 ma non sopporta bene l'esposizione in pieno sole per via delle scottature.\nLe annaffiature dovranno essere regolari nella fase vegetativa, mentre andranno completamente sospese nel periodo invernale, quando non dovranno essere esposte ad una temperatura inferiore ai 5-7\u00a0\u00b0C\nRiproduzione.\nLa riproduzione avviene:"}
{"id": "207779", "revid": "1781168", "url": "https://it.wikipedia.org/wiki?curid=207779", "title": "Francesco Redi", "text": "\u00c8 il fondatore della biologia sperimentale, ed \u00e8 soprannominato come il \"Padre della parassitologia moderna\". Redi \u00e8 considerato uno dei pi\u00f9 grandi biologi di tutti i tempi.\nBiografia.\nStudi\u00f2 a Firenze e a Pisa e l\u00ec si laure\u00f2 nel 1647 in Filosofia e Medicina. Dopo la laurea Redi frequent\u00f2 per tutto il 1648 la scuola di disegno di Remigio Cantagallina, come annotava nel proprio \"Libro di Ricordi\". Continu\u00f2 poi gli studi a Roma fino al 1654. Successivamente, a Firenze, entr\u00f2 a servizio dei Medici e si dedic\u00f2 allo studio delle lingue.\nDal 1655 fece parte dell'Accademia della Crusca, in cui lavor\u00f2 alacremente alla III edizione del Vocabolario e di cui fu arciconsole dal 1678 al 1690. \nPartecip\u00f2 alla fondazione dell'Accademia del Cimento e insegn\u00f2 nello Studio Fiorentino. Fu nominato archiatra dal Granduca Ferdinando II: tale carica indicava il medico gerarchicamente pi\u00f9 importante dello Stato.\nPubblic\u00f2, nel 1685, un'opera letteraria che divenne celebre alla sua epoca: . Mor\u00ec a Pisa, ma fu seppellito ad Arezzo per sua disposizione testamentaria.\nNell'Ottocento una statua che lo ritrae fu collocata in una nicchia del Piazzale degli Uffizi. Pi\u00f9 recentemente, gli \u00e8 stato dedicato un cratere di 62\u00a0km di diametro su Marte.\nLa sottospecie di aspide Vipera aspis francisciredi \u00e8 cos\u00ec chiamata in onore suo.\nAttivit\u00e0 scientifiche.\nI suoi studi, fra i quali quelli intorno alla generazione spontanea e al veleno delle vipere, rivestono particolare importanza nella storia della scienza moderna, per la loro opera di demolizione di alcune teorie di stampo aristotelico a favore di un'attivit\u00e0 sperimentale e per la loro applicazione in campo medico di una pratica terapeutica di impostazione ippocratica, costruita su regole di prevenzione e sull'uso di rimedi esclusivamente naturali e su precetti di vita equilibrata.\nPubblic\u00f2 un gran numero di ricerche naturalistiche, che destarono grande interesse in tutta Europa. Nelle \"Osservazioni intorno alle vipere\" dimostr\u00f2 che il veleno di questi animali, contrariamente alla comune opinione dell'epoca, \u00e8 dannoso solo se inoculato nella ferita e non se ingerito.\nParticolarmente importanti sono le sue \"\" del 1668, nato da una lettera a Carlo Dati, in cui confut\u00f2 la teoria della generazione spontanea, allora generalmente accettata, con un approfondito studio sperimentale della riproduzione delle mosche. Nel lavoro scientifico di Redi pi\u00f9 ancora dei risultati ottenuti \u00e8 essenziale il metodo usato, che gli assicura un posto di grande rilievo nella storia del metodo sperimentale.\nOpere.\n\"Tutte le seguenti opere sono presenti su Wikisource\"."}
{"id": "207780", "revid": "110157", "url": "https://it.wikipedia.org/wiki?curid=207780", "title": "San Giorgio (Croazia)", "text": "San Giorgio (in croato: Su\u0107uraj) \u00e8 una citt\u00e0 della Croazia situata sull'isola di Lesina, in Dalmazia. Le principali attivit\u00e0 economiche della popolazione sono legate al turismo e alla pesca. Si trova sulla punta orientale, dove l'isola si avvicina di pi\u00f9 alla terraferma.\nLocalit\u00e0.\nIl comune di San Giorgio \u00e8 suddiviso in 3 frazioni (\"naselja\") di seguito elencate. Tra parentesi il nome in lingua italiana, generalmente desueto.\nPopolazione.\nSecondo il censimento del 2001, il comune di San Giorgio conta 492 abitanti .\nLa composizione etnica \u00e8 la seguente:"}
{"id": "207783", "revid": "15756", "url": "https://it.wikipedia.org/wiki?curid=207783", "title": "H\u00f4ne", "text": "H\u00f4ne (pron. - \"Ouna\" in patois valdostano, \"Vi\u00f3n-a\" in patois h\u00f4nois, \"Ounu\" in walser) \u00e8 un comune italiano di abitanti della Valle d'Aosta.\nGeografia fisica.\nTerritorio.\nIl comune di H\u00f4ne si colloca al limite orientale della piana di Arnad, nella bassa Valle d'Aosta. Il territorio comunale si estende a ovest della Dora Baltea, all'imbocco della valle di Champorcher, ed \u00e8 delimitato a sud dal torrente Ayasse, alla confluenza con la Dora Baltea, e dalla chiusa di Bard. Il borgo si trova in una zona pianeggiante, ma \u00e8 circondato dalle montagne: le frazioni sono sparse sui pendii e il borgo \u00e8 dominato dal forte di Bard.\nStoria.\nPreistoria.\nLa presenza di pietre coppellate (pietre scavate utilizzate per riti religiosi e propiziatori) e di \"balme\" (rifugi scavati nella roccia), testimoniano che questo luogo era gi\u00e0 abitato durante l'Et\u00e0 del bronzo e del ferro.\nNel 2015 \u00e8 stato indagato il sito a valle del cimitero comunale di H\u00f4ne, nei pressi della chiesa parrocchiale di San Giorgio, che presenta rioccupazioni successive databili tra l'Et\u00e0 del Ferro e l'epoca romana. Gli scavi hanno portato alla luce frammenti di ceramica di epoca protostorica.\nMedioevo.\nDurante il Medioevo, H\u00f4ne fece parte dei domini della Signoria di Bard, vassalli dei Vallaise e dei Savoia.\nNel territorio del comune ed all'interno del centro storico passa il percorso della Via Francigena valdostana, proveniente da Verr\u00e8s ed Arnad e diretto successivamente verso Bard e Donnas, dopo l'attraversamento del ponte sulla Dora Baltea.\nEpoca contemporanea.\nH\u00f4ne \u00e8 stato uno dei primi centri della metallurgia in Valle d'Aosta. Il massimo sviluppo di questa vocazione si registr\u00f2 all'inizio del XX secolo, con la creazione della \"Fabbrica dei chiodi\", che svolse un ruolo fondamentale durante la Prima guerra mondiale per la fabbricazione delle calzature dei soldati.\nIn epoca fascista, il comune fu accorpato a quello di Bard.\nSimboli.\nLo stemma del Comune di H\u00f4ne \u00e8 stato concesso con decreto del Presidente della Giunta Regionale n. 343 del 9 giugno 2004.\nVi \u00e8 raffigurato san Giorgio, il patrono della parrocchia di H\u00f4ne. Il capo \u00e8 diviso in due: da un lato si trova il blasone dei nobili Marelli, originari di Maglione, in Canavese, che nel 1684 ricevettero il titolo di conti di H\u00f4ne; dall'altro, su un campo di nero, il marchio della fabbrica di chiodi Gossweiler, a ricordare la moderna industrializzazione del territorio, erede della tradizione metallurgica locale risalente al Medioevo.\nMonumenti e luoghi d'interesse.\nNel centro del paese sorge il Palazzo Marelli, definito dal de Tillier \u00ab Ch\u00e2teau \u00e0 la moderne en forme de palais \u00bb. \"Lou Palah\", in patois, viene costruito dal Generale Giovali Pietro Marelli dopo aver acquistato la signoria di H\u00f4ne e Vert, nel XVII secolo. L'edificio, su cui sono stati fatti numerosi interventi successivi, mostra ben poco del palazzo originale.\nA pochi passi a nord-est del palazzo Marelli si ritrova la chiesa di San Giorgio, dall'alto campanile, affiancata dalla tribuna del banditore pubblico del XVI secolo.\nNel borgo si conservano alcune tracce di epoca medievale, tra cui una caditoia in via Ronc, visibile dalla stazione ferroviaria.\nIl ponte sulla Dora (conosciuto anche come \"Ponte di Bard\" o \"Ponte di H\u00f4ne\") \u00e8 gi\u00e0 attestato nel 1272, ma la struttura attuale deriva dalla ricostruzione ottocentesca. Questo importante snodo commerciale, sulla via delle Gallie e sulla via Francigena poi, legava Bard alla zona industriale di H\u00f4ne detta \"La Diana\", cos\u00ec indicata nel Catasto Sardo del 1771. Oggi \"la Diana\" \u00e8 il quartiere che ospita la stazione. Nei pressi del passaggio a livello si trova il Palazzo Simonis, residenza e fattoria del conte Jean-Jacques Nicole de Bard e poi del conte Georges Simonis, entrambi imprenditori.\nNegli anni di maggiore attivit\u00e0, ai lati della Dora sorgevano numerosi mulini ad acqua, una fucina per la lavorazione dei metalli provenienti dalle miniere di ferro di Roncs-Dessus e Champorcher e a destra del ponte la prolifica fabbrica di chiodi fondata nel 1902 dall'ingegnere svizzero Hans Jacob Gossweiler (1852\u20131917). Nei pressi della fabbrica \u00e8 la villa del cavaliere e podest\u00e0 Armando Bersan (1928-1938), successore di Gossweiler. Proprio nella Villa Bersan, il 28 aprile 1945, il comandante tedesco occupante il forte di Bard firm\u00f2 la resa davanti ad una trionfante partigiana di H\u00f4ne, Erminia Colliard (nome di battaglia Ambra).\nDa H\u00f4ne partono vari percorsi per raggiungere dei punti panoramici, come il belvedere di Pourcil e la Serra di Biel.\nDegne di nota le \"tre goye di H\u00f4ne\" lungo il sentiero degli orridi scavati dal torrente Ayasse, percorso che attraversa i quattro comuni di Pontboset (\"Orrido di Ratus\"), di Champorcher (\"Goille di Pourtset\"), di Fontainemore (\"Gouffre de Guillemore\") e di H\u00f4ne (\"Golilles de H\u00f4ne\").\nCultura.\nBiblioteche.\nIn via \u00c9mile Chanoux 31 bis ha sede la biblioteca comunale, nata nel 1983. La sede attuale \u00e8 in uso solamente dal 1997: negli anni precedenti infatti la biblioteca era collocata all'ultimo piano dell'edificio che ospita gli uffici comunali. Offre due personal computer ed una connessione wi-fi gratuita. Al 2016 contava su oltre 15.000 volumi, oltre che su un'ampia collezione di DVD, CD-Rom, musicassette e dischi.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano. Inoltre, in virt\u00f9 della vicinanza geografica e dei rapporti storici con il Canavese, la popolazione locale parla anche il piemontese.\nGeografia antropica.\nFrazioni.\nL'Adret, Barge, La Barmaz, Les Barri\u00e8res, Biel, Le Bois-Vuillermoz, Bourche, Bren, Champcorcher, Le Chanton, Charvaz, La Cl\u00e9vaz, Closallaz, Le Col-de-Courtil, Cougnin, La Cournou, Courtal\u00e8s, Courtil, La Croisettaz, Crou du Tor, Folliasses, Fontaney, Le Glairet, Le Gourbelu, Le Grand-Ch\u00e2teau, Grangettes, Les Grissettes, Les Grisses, La Guiaz, La Lientaz, Longue-Toise, Messec, Maison-Blanche, Le Nerey, Les Orfolliey, Parchet, Planas, Plan-Fiou, Plan-Palas, Plan-Priod, Pountoulet, Pourcil, Prarion, Pr\u00e9le, Le Pr\u00e9-du-Roux, Le Raffor, Recours, Le Revers, Le Ronc, Les Roncs, Ronfiot, La Ruine, Serec, La Serre-de-Biel, S\u00e9ville, Travelec, Le Chat\u00e9, Champagne-d'H\u00f4ne, La Chantelou, Chapelle-Costaz, Les Valleilles, Vareynaz, Verfie, Vermy, Le Verney, Vers-les-Pr\u00e9s, Vers-Rionche.\nInfrastrutture e trasporti.\nIl paese dispone di una propria stazione ferroviaria.\nEconomia.\nCome in molti comuni valdostani anche nel comune di H\u00f4ne si produce energia idroelettrica. La centrale idroelettrica di H\u00f4ne 1 sfrutta le acque del fiume Dora Baltea, la centrale idroelettrica di H\u00f4ne 2 utilizza le acque dei torrenti Ayasse, La Bourney, La Manda, Brenve e dei laghi Vercoce e Mis\u00e9rin. Entrambe sono in gestione alla CVA.\nIn passato, nella zona industriale \"La Diana\" sorgevano varie attivit\u00e0 legate alla trasformazione dei metalli (si vedano le sezioni \"Storia\" e \"Monumenti e luoghi d'interesse\").\nArtigianato.\nPer quanto riguarda l'artigianato, importante \u00e8 la lavorazione del legno finalizzata alla realizzazione di vari oggetti, tra i quali collari per il bestiame.\nAmministrazione.\nFa parte dell'Unit\u00e9 des Communes vald\u00f4taines Mont-Rose.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nDal 2013 H\u00f4ne \u00e8 rappresentata calcisticamente dalla societ\u00e0 sovracomunale \"Pont Donnaz H\u00f4ne Arnad \u00c9van\u00e7on\" (siglato ), che ha rilevato l'eredit\u00e0 di tre club preesistenti, tra i quali l\"U.S.D. H\u00f4ne-Arnad 2008\", mai spintasi oltre le divisioni regionali. Il P.D.H.A.E. si \u00e8 imposto ai vertici del calcio valdostano negli anni 2010-2020, conquistando quale maggior successo la partecipazione alla Serie D. Suo campo casalingo \u00e8 lo stadio comunale di Montjovet; la societ\u00e0 inoltre usufruisce del campo Saint-Grat di H\u00f4ne."}
{"id": "207784", "revid": "62748", "url": "https://it.wikipedia.org/wiki?curid=207784", "title": "Storia dell'architettura", "text": "Lo studio della storia dell'architettura si colloca nel tempo e nello spazio. Le forme architettoniche sono, infatti, variate in funzione degli stili succedutisi nei vari periodi storici con differenze e variet\u00e0 distintive per aree geografiche, fino a una frammentazione del linguaggio e a una convivenza di diverse espressioni architettoniche in et\u00e0 contemporanea.\nDescrizione.\nPer un'opera complessa quale non si possono per\u00f2 considerare solo le valenze estetiche, ma \u00e8 fondamentale valutare almeno la funzione che tali realizzazioni hanno avuto nella societ\u00e0 che le ha prodotte e le qualit\u00e0 tecniche che hanno determinato il suo \"stare in piedi\". Quindi molti studiosi di architettura tendono a considerare un edificio come un \"organismo\" in cui si fondono coordinatamente:\nSi tratta degli elementi identificati gi\u00e0 nel I secolo da Marco Vitruvio Pollione, architetto e ingegnere romano, nel trattato \"De Architectura\".\nNella realizzazione di un'opera architettonica hanno da sempre concorso sia le richieste di una committenza sia l'estro e la fantasia dei progettisti. La mancanza di fatto di edifici fine a s\u00e9 stessi (quando si costruisce c'\u00e8 sempre almeno uno scopo pratico per il quale la costruzione sar\u00e0 destinata) fa s\u00ec che l'aspetto della convergenza degli interessi di progettisti e committenti sia rimasto un concetto chiave, rispetto ad altre forme di attivit\u00e0 artistica dove l'artefice si \u00e8 ormai affrancato dalla domanda.\nI primi esempi di \"architettura\" come unione di stabilit\u00e0, funzionalit\u00e0 e bellezza non sono quindi da ricercare nell'edilizia di tipo abitativo (in antico dettata solo da basilari esigenze di sussistenza), ma negli edifici collettivi (religiosi o civili) di quelle prime civilt\u00e0 come quella mesopotamica o egizia, condividendo gli studi con l'ambito archeologico: in tali opere confluivano infatti tutti gli sforzi di una comunit\u00e0, compresa l'esigenza di abbellimento quale specchio del suo prestigio e della ricchezza.\nNegli edifici infine sono confluiti nel tempo tutta una serie di valori, con diversi gradi di intensit\u00e0, che ne hanno influenzato la storia e la forma:\nPer agevolare lo studio della storia dell'architettura sono state create delle categorie entro le quali classificare i vari fenomeni architettonici; queste categorie possono essere tra loro combinate in molteplici modi, e la prevalenza verso una o un'altra tipologia di categorie porta alla lettura della storia dell'architettura attraverso diverse prospettive.\nCategorie riguardanti la funzione (esempi principali):\nCategorie legate alla costruzione (esempi principali):\nCategorie legate alla forma (esempi principali):\nCategorie storiche (la classificazione principalmente usata): Architettura classica, ellenistica, romanica, gotica...\nArchitettura occidentale.\n\u00c8 l'architettura sviluppata nell'ambito della civilt\u00e0 minoica, la civilt\u00e0 cretese dell'et\u00e0 del bronzo circa 3000-1050 a.C.\n\u00c8 l'architettura sviluppata nell'ambito della civilt\u00e0 micenea, che si svilupp\u00f2 in Grecia circa 1500-1100 a.C.\nL'architettura greca viene suddivisa, come tutta l'arte greca, convenzionalmente in tre periodi: nel periodo arcaico abbiamo la costituzione degli ordini architettonici e l'erezione dei primi templi. In et\u00e0 classica, corrispondente al V e IV secolo a.C., l'erezione di capolavori come i templi dell'Acropoli di Atene, in et\u00e0 ellenistica la diffusione del linguaggio greco in buona parte del Mar Mediterraneo.\nRispetto all'architettura greca, di cui rielabora talvolta il linguaggio, l'architettura romana si basa sulla conquista dello spazio interno dando vita a quella che Siegfried Gideon defin\u00ec la \"concezione occidentale dello spazio\". Le straordinarie realizzazioni di et\u00e0 imperiale furono rese possibili grazie anche all'alto livello tecnologico raggiunto dall'ingegneria romana del tempo.\n\u00c8 un'architettura soprattutto ecclesiastica. Rielabora forme romane come la basilica, adattandola al culto cristiano.\nL'architettura bizantina \u00e8 l'architettura che si \u00e8 sviluppata nell'Impero Romano d'Oriente e nelle regioni sottoposte al suo influsso politico e culturale, come l'esarcato di Ravenna. Dopo la caduta dell'Impero d'Oriente ebbe seguito nelle aree europee e asiatiche di confessione ortodossa, come nell'Impero russo.\nNei territori dei Franchi tra il V e l'VIII secolo.\nNei territori dei Franchi tra l'VIII e l'XI secolo.\nSviluppata in Italia tra VII e VIII secolo nei territori soggetti al Regno longobardo, mescola elementi bizantini e sviluppi originali. Le testimonianze sono scarse, poich\u00e9 gran parte degli edifici \u00e8 stata rimaneggiata in epoche successive.\nL'architettura romanica \u00e8 l'architettura dell'occidente europeo prevalentemente nei secoli XI e XII. Le maggiori realizzazioni sono edifici religiosi come cattedrali, pievi e abbazie ed edifici civili come castelli e palazzi.\nNasce nella met\u00e0 del XII secolo nell'Ile de France e si diffonde in tutta Europa. \u00c8 caratterizzata da una innovativa e ardita tecnica costruttiva e dalla ricerca di nuove forme spaziali. Vedi anche tecniche costruttive dell'architettura gotica.\nL'architettura del Rinascimento ebbe origine a Firenze, agli inizi del Quattrocento, principalmente grazie all'operato di alcuni artisti e intellettuali fiorentini come Filippo Brunelleschi e Leon Battista Alberti.\nL'architettura del Rinascimento \u00e8 caratterizzata dalla ripresa degli ordini e delle proporzioni dell'architettura del mondo classico, in particolare di quello romano. Importante esponente \u00e8 Andrea Palladio.\nL'architettura barocca \u00e8 quella fase della storia dell'architettura europea che comprende i secoli XVII e XVIII e che, nell'ultima sua fase, prende il nome di \"rococ\u00f2\". Il termine \"barocco\", originariamente dispregiativo, indicava la mancanza di regolarit\u00e0 e di ordine. L'architettura del barocco, se da un lato mantiene la grammatica compositiva classica, dall'altro ne infrange le regole sintattiche, mettendo al centro l'interpretazione soggettiva e priva di regole dell'artista.\nL'architettura del neoclassicismo o palladianesimo si sviluppa fra la seconda met\u00e0 del XVIII secolo e il XIX secolo. I teorici di questo periodo sostengono la necessit\u00e0 che l'architettura sia derivata da basi razionali, rispecchiate negli ordini classici, e che si eviti la licenza e il \"cattivo gusto\" che avrebbe, a parer loro, caratterizzato l'architettura del XVII secolo e del rococ\u00f2.\nL'architettura del romanticismo \u00e8 caratterizzata dallo storicismo e dall'eclettismo, in particolare dalla ripresa dell'architettura neogotica e in seguito anche di altri \"stili\", come il neogreco, il neoromanico o il neobarocco.\nL'architettura moderna \u00e8 caratterizzata da una molteplicit\u00e0 di tendenze. Per Movimento Moderno si intende in particolare l'architettura razionalista che si \u00e8 sviluppata a partire dagli anni trenta del XX secolo, in particolare attorno alla figura di Le Corbusier. Altro importante maestro \u00e8 Frank Lloyd Wright."}
{"id": "207786", "revid": "767487", "url": "https://it.wikipedia.org/wiki?curid=207786", "title": "Liparis (botanica)", "text": "Liparis \u00e8 un genere di piante spermatofite monocotiledoni appartenenti alla famiglia delle Orchidacee, dall'aspetto di piccole erbacee perenni dalla delicata infiorescenza racemosa.\nEtimologia.\nIl nome del genere (\"Liparis\") \u00e8 latino e deriva dal greco \"liparos\" ( \u03bb\u03b9\u03c0\u03b1\u03c1\u03cc\u03c2) che significa \u201cgrasso, sontuoso o brillante\u201d. Questo nome fa riferimento alla consistenza (al tatto) delle foglie di queste piante: si presentano quasi oleose e lucenti.\nDescrizione.\nLa forma biologica prevalente \u00e8 geofita rizomatosa (G rhiz), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi; dei fusti sotterranei dai quali, ogni anno, si dipartono radici e fusti aerei. Le orchidee \u201cLiparide\u201d appartengono sia al tipo di piante epifite in quanto si sviluppano ad esempio su tappeti di muschi e sfagni o nelle torbiere, ma anche alla categoria di orchidee propriamente terrestri (sono la maggioranza).\nRadici.\nLe radici sono secondarie e quasi sempre sottili e fibrose.\nFoglie.\nLe foglie sono poche (da 2 a 7 al massimo) in prevalenza basali a forma lanceolata-spatolata con apice appuntito e abbraccianti il fusto nella parte basale. Sono provviste di molte nervature parallele. Le foglie inferiori sono ridotte a delle squame mentre quelle superiori (cauline) sono bratteiformi. Le foglie principali di alcune specie sono provviste di costolature.\nInfiorescenza.\nLe infiorescenze sono dei racemo terminali, di tipo spiciforme, sia lassi che multiflora (da 3 a 40 fiori). I fiori generalmente partono all'ascella di brattee squamiformi con un breve pedicello glabro. I fiori sono resupinati, ruotati sottosopra tramite torsione dell'ovario; in questo caso il labello \u00e8 volto in basso. Il colore dei fiori \u00e8 vario: marrone, viola, verde, giallo, rosso, arancio o combinazioni di questi.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo).\nFrutti.\nIl frutto \u00e8 una capsula pedicellata con diverse coste (3 o 6) e deiscente per alcune di queste. La capsula pu\u00f2 essere alata ed \u00e8 glabra. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta avviene in due modi: \nDistribuzione e habitat.\nLa maggioranza di queste orchidee sono diffuse nei climi tropicali come quelli delle Indie Orientali, dei paesi Cino-meridionali e delle Filippine; dall'altra parte del globo si trovano in Brasile e nelle Indie Occidentali. In Europa e in Italia \u00e8 presente solamente la specie \"Liparis loeselii\" (L.) Rich., specie considerata prossima alla minaccia di estinzione.\nTassonomia.\nIl genere \"Liparis\" comprende oltre 400 specie sia epifite che terrestri.\nAlcuni Autori suddividono il genere in sezioni, alcune delle quali sono elencate qui di seguito:\nGeneri simili.\nRelativamente ai soli generi delle specie spontanee del territorio italiano si possono individuare tre generi le cui specie sono abbastanza simili tra di loro (fusti con poche foglie, infiorescenze poco appariscenti perlopi\u00f9 colorate di verde e con fiori piccoli):\nUsi.\nGiardinaggio.\nL'unico uso che viene fatto di queste orchidee \u00e8 nel giardinaggio, sia per i fiori (anche se in genere sono poco significativi), sia per la bellezza e variet\u00e0 delle foglie di alcune specie. In Europa questa coltivazione pu\u00f2 essere fatta solamente con l'ausilio di serre riscaldate in quanto la maggioranza di queste piante non sopportano i climi invernali europei troppo freddi. La coltivazione delle specie tropicali richiede infatti una temperatura invernale di almeno 13\u00a0\u00b0C con atmosfera umida e frequenti annaffiature. Tra le specie di questo genere si distingue ovviamente \"Liparis loeselii\" che pu\u00f2 essere coltivata in giardino in un clima umido e fresco, preferibilmente in una posizione ombreggiata e vicino ad un corso d'acqua. \nLe prime importazioni, dalle zone tropicali, di queste piante, si hanno nei primi decenni dell'Ottocento.\nAttualmente tra le specie pi\u00f9 impiegate nel giardinaggio vi \u00e8 \"Liparis atropurpurea\" , originaria dell'isola di Sri Lanka e apprezzata per i suoi fiori colorati di violaceo."}
{"id": "207787", "revid": "441662", "url": "https://it.wikipedia.org/wiki?curid=207787", "title": "Estensione algebrica", "text": "In algebra astratta, una estensione di campi formula_1 \u00e8 detta algebrica se ogni elemento di formula_2 \u00e8 ottenibile come radice di un qualche polinomio a coefficienti in formula_3.\nDefinizioni.\nSia formula_3 un campo. Una estensione \u00e8 il dato di un altro campo formula_2 e di un omomorfismo iniettivo di formula_3 in formula_2. Tramite l'omomorfismo, formula_3 pu\u00f2 essere visto come un sottocampo di formula_2. L'estensione \u00e8 generalmente indicata con la notazione formula_1.\nUn elemento formula_11 di formula_2 \u00e8 \"algebrico\" su formula_3 se esiste un polinomio (non nullo) formula_14 a coefficienti in formula_3 tale che\nUn elemento non algebrico su formula_3 \u00e8 detto \"trascendente\".\nSe tutti gli elementi di formula_2 sono algebrici su formula_3, l'estensione formula_1 \u00e8 detta \"algebrica\". Altrimenti \u00e8 \"trascendente\".\nPolinomio minimo.\nTra tutti i polinomi che si annullano in formula_11, ne esiste uno in particolare di grado minimo, detto polinomio minimo di formula_11 su formula_3. Si dimostra che esso \u00e8 unico a meno di una costante moltiplicativa (ci\u00f2 equivale a dire che esiste un unico polinomio minimo \"monico\", cio\u00e8 con coefficiente del termine di grado massimo uguale a formula_24) e che l'ideale generato da esso rappresenta il nucleo dell'omomorfismo di valutazione\nInoltre il grado di tale polinomio \u00e8 proprio il grado formula_26 dell'estensione formula_27, dove formula_28 \u00e8 il sottocampo di formula_2 generato da formula_3 e da formula_11.\nEsempi.\nSiano formula_32, formula_33 e formula_34 rispettivamente i campi dei numeri razionali, reali e complessi.\nCampi algebricamente chiusi.\nUn campo che non ha estensioni algebriche (oltre a s\u00e9 stesso) \u00e8 detto algebricamente chiuso. Un esempio \u00e8 il campo dei numeri complessi.\nOgni campo ha un'estensione algebrica che \u00e8 algebricamente chiusa (e la pi\u00f9 piccola fra queste \u00e8 la sua chiusura algebrica), ma dimostrare questo nel caso generale richiede una delle forme dell'assioma della scelta.\nGeneralizzazioni.\nLa teoria dei modelli generalizza la nozione di estensione algebrica a teorie arbitrarie: un'immersione di formula_50 in formula_51 \u00e8 detta estensione algebrica se per ogni formula_52 in formula_51 esiste una formula formula_14 a parametri in formula_50, tale che\nformula_56 \u00e8 vera e l'insieme \n\u00e8 finito. Applicando questa definizione alla teoria dei campi si ottiene l'usuale definizione di estensione algebrica. Il gruppo di Galois di formula_51 su formula_50 pu\u00f2 essere ancora definito come il gruppo di automorfismi, e la maggior parte della teoria dei gruppi di Galois pu\u00f2 essere sviluppata in questo contesto pi\u00f9 generale."}
{"id": "207794", "revid": "125848730", "url": "https://it.wikipedia.org/wiki?curid=207794", "title": "Louis Comfort Tiffany", "text": "\u00c8 famoso per le sue creazioni Art Nouveau in mosaici di vetro legato a stagno, detto \"vetro Tiffany\". Fu anche pittore e creatore di gioielli ed elementi di arredo.\nBiografia.\nL.C. Tiffany era figlio di Charles Lewis Tiffany, cofondatore della famosa societ\u00e0 di gioielleria Tiffany &amp; Co.. I suoi primi studi artistici furono di pittura, allievo di George Inness e Samuel Coleman a New York, e L\u00e9on Bailly a Parigi.\nAll'et\u00e0 di 24 anni si interess\u00f2 alla fabbricazione di oggetti artistici in vetro e nel 1885 fond\u00f2 una propria azienda vetraria, dove ide\u00f2 un processo per la produzione di vetro opalescente che egli promuoveva, quando altri artisti ritenevano migliore il vetro trasparente. Un rivale di Tiffany su questo argomento fu il vetraio John La Farge. Entrambi i punti di vista erano motivati dagli ideali del movimento Arts and Crafts fondato da William Morris in Inghilterra.\nNel 1893 la sua azienda introdusse una nuova tecnica, \"Favrile\", per realizzare per soffiatura a mano vasi e coppe. Altra attivit\u00e0 principale era la produzione di vetrate a mosaico, ma la sua azienda progettava una gamma completa di elementi di arredo. Egli dedic\u00f2 tutta la sua competenza alla decorazione della sua nuova casa a Laurelton Hall, sulla Oyster Bay a Long Island, completata nel 1904. La casa fu donata alla sua fondazione per gli studenti di arte assieme a 24,3 ha di terreno, ma venne distrutta da un incendio nel 1957.\nTra le aziende fondate da Tiffany troviamo la L.C. Tiffany &amp; Associated Artists, la Tiffany Glass Company, i Tiffany Studios, le Tiffany Furnaces, e le L.C. Tiffany Furnaces.\nL. C. Tiffany divenne membro della Society of American Artists nel 1877, della National Academy of Design nel 1880, della American Water Color Society e della Societ\u00e9 des Beaux Arts. Nel 1900 ricevette la carica di Cavaliere della Legion d'Onore.\nMor\u00ec il 17 gennaio 1933 e venne sepolto nel Green-Wood Cemetery a Brooklyn, New York, USA.\nImportanti collezioni di vetri Tiffany.\nMolti esempi del suo lavoro sono conservati al Metropolitan Museum of Art di New York. Questa mostra presenta vetri colorati, mosaici murali in vetro, lampade da scrivania e vasi in vetro, e comprende un frigo in vetro colorato raffigurante dei fiori di glicine con delle colline sullo sfondo.\nUn'unica sezione trasversale di vetrate di Tiffany si trova allo Smith Museum of Stained Glass di Chicago, dove possono essere viste a fianco di altri importanti stili di vetrate colorate. Sempre a Chicago si trova la pi\u00f9 grande collezione esistente di vetrate Tiffany nella loro collocazione originale. Si trovano alla Seconda chiesa Presbiteriana (vicino al distretto storico di Prairie Avenue).\nIl Charles Hosmer Morse Museum of American Art, a Winter Park, in Florida, sostiene di ospitare la pi\u00f9 completa collezione di opere di Tiffany. Molti oggetti provengono dalla sua residenza, Laurelton Hall; la collezione Morse \u00e8 la pi\u00f9 grande collezione rimanente di questi oggetti.\nUn'altra si trova in un museo della piccola citt\u00e0 inglese di Accrington, la Haworth Art Gallery. Questa collezione venne donata da un uomo del posto, Josepth Briggs, che lasci\u00f2 l'Inghilterra nel 1891, e che lavor\u00f2 per molti anni con L.C. Tiffany a molti progetti, essendo tra le altre cose il manager di Tiffany. La collezione personale di Briggs venne donata alla citt\u00e0 nel 1933."}
{"id": "207795", "revid": "697352", "url": "https://it.wikipedia.org/wiki?curid=207795", "title": "Tiffany", "text": ""}
