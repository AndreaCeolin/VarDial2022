{"id": "252840", "revid": "729019", "url": "https://it.wikipedia.org/wiki?curid=252840", "title": "Moken", "text": "I moken (traslitterato anche mawken o morgan) sono un gruppo etnico facente parte della famiglia degli austronesiani. Sono in totale due o tre migliaia di individui stanziati nei territori marittimi di Birmania e Thailandia. Parlano il moken, che fa parte delle lingue austronesiane. Il termine 'moken' \u00e8 proprio del loro idioma. In Birmania sono chiamati \"selong\" o anche \"salon\", mentre in Thailandia sono conosciuti come \"chao ley\" ossia \"cittadini del mare\" (in cui \"chao\" indica l'appartenenza ad una nazione e \"ley\" mare).\nDistribuzione.\nVivono prevalentemente nelle isole dell'arcipelago di Mergui, al largo delle coste meridionali della Birmania, e in quelle situate lungo la costa occidentale della Thailandia, nel mare delle Andamane. La quantificazione e la distribuzione precisa della popolazione \u00e8 resa difficile dal suo carattere nomade e dall'assenza di un censimento: buona parte dei membri dell'etnia sono privi di documenti e della cittadinanza. In totale, gli zingari del mare in Thailandia sono stimati in 12.000 individui, che oltre ai Moken comprendono le etnie dei moklen e degli urak lawoi.\nStile di vita ed economia.\nSono noti anche con l'appellativo di \"zingari del mare\", che deriva dalla loro abitudine di spostarsi alla maniera nomade da un'isola all'altra su imbarcazioni in legno fatte a mano chiamate \"kabang\", sulle quali passano la maggior parte del loro tempo. Si stabiliscono usualmente sulla terraferma solo nella stagione dei monsoni. Vivono principalmente con i proventi della pesca e della raccolta di molluschi, crostacei ed altre specie marine che si procurano grazie alla loro abilit\u00e0 nelle immersioni subacquee in apnea, riuscendo ad arrivare fino a 20 metri di profondit\u00e0. Uno studio di un'universit\u00e0 svedese evidenzia come la visibilit\u00e0 subacquea dei bambini moken sia doppia rispetto a quella dei bambini europei.\nAltre attivit\u00e0 dell'etnia sono la caccia e raccolta nelle foreste ed una scarsa agricoltura di sussistenza, basata in prevalenza su alberi da frutta. I moken hanno sempre vissuto in maniera semplice, lavorando appena il necessario per procurarsi il pesce che barattano per pagarsi il carburante per le barche, il riso, i vestiti ed attrezzi in ferro, tralasciando altre attivit\u00e0. Non erano abituati ai problemi che si sono presentati negli ultimi anni, ed il forte consumo di alcolici sia tra gli uomini che tra le donne contribuisce a distorglierli dal cercare una soluzione a tali problemi.\nNegli anni 2000 si \u00e8 consolidata la progressiva integrazione di una buona parte dei moken nella societ\u00e0 birmana e soprattutto in quella thailandese. Sono aumentati gli insediamenti fissi, dotati di infrastrutture come ad esempio le scuole. Il nucleo familiare risiede in tali villaggi dove i pescatori fanno ritorno dopo pi\u00f9 o meno brevi battute di pesca. Questi moken hanno acquisito tecniche di pesca moderne, mentre quelli che sono rimasti legati alla tradizionale vita tribale catturano le prede trafiggendole con lance o arpioni. Sia uomini che donne sono esperti nella navigazione, gli uomini sono apprezzati per le imbarcazioni che costruiscono e le donne per le stuoie che fanno intrecciando le foglie di pandanus. Con l'introduzione nei mercati di prodotti a basso costo, i moken hanno abbandonato altre attivit\u00e0 come quella del fabbro e della fabbricazione di vasellame. Gli animali domestici comprendono i cani, che li aiutano nelle battute di caccia, il pollame ed alcuni rari gatti.\nStoria.\nSi presume che siano migrati dal sud della Cina circa 4.000 anni fa e siano giunti nelle isole dove vivono ora dopo aver circumnavigato la Malesia ed essersi separati da altri migranti.\nSfruttamento dei moken.\nAnticamente, nei periodi trascorsi a terra le attivit\u00e0 prevalenti dei moken erano il commercio coi mercanti cinesi e la caccia; negli ultimi decenni, lo sfruttamento operato ai loro danni da britannici, giapponesi, thai e birmani ne hanno cambiato le abitudini. Sono stati forzati a pagare tasse, cacciati dalle zone ricche di pesce dai pescatori di frodo e dalle zone dove vendevano i loro prodotti, obbligati a lavorare in miniera o in fabbrica, imprigionati per mancanza di documenti di identit\u00e0. I mercanti cinesi li hanno sfruttati rendendoli dipendenti dall'oppio e, negli ultimi decenni, sia le autorit\u00e0 thai che quelle birmane hanno provato a confinarli in parchi nazionali come attrazione per i turisti.\nAltri problemi che rendono problematica la vita dell'etnia sono quelli demografici. I frequenti decessi occorsi durante le immersioni, gli eccessivi controlli della Guardia Costiera Birmana e la conseguente difficolt\u00e0 di spostarsi per cercare una moglie hanno comportato un calo della popolazione. Dei 2.500 moken che verso la met\u00e0 degli anni novanta solcavano i mari birmani ne erano rimasti all'incirca un migliaio nel 2005. Si \u00e8 stimato che nel settembre del 2012 la popolazione totale dei moken fosse di circa 2.000 individui.\nIntegrazione nella societ\u00e0.\nIl crescente sfruttamento del mare delle Andamane operato negli anni 2000 da grandi compagnie che hanno monopolizzato il mercato ittico ha costretto una parte dei moken a rinunciare alla propria attivit\u00e0 e ad integrarsi nelle societ\u00e0 birmane e thai. I bambini sono stati accettati nelle scuole pubbliche, malgrado siano privi della cittadinanza, e gli adulti spesso vengono assoldati dai pescatori thai e birmani per compiere i lavori pi\u00f9 rischiosi in mare, come ad esempio immersioni a condizioni di estremo disagio. Molti si sono trasferiti sulla terraferma thailandese, dove l'espansione delle strutture turistiche ha inquinato le acque e reso difficile la pesca, costringendo molti giovani a cercare impiego nell'edilizia o in strutture turistiche. Si \u00e8 cominciato cos\u00ec a perdere l'identit\u00e0 culturale e a far proprie le peggiori abitudini dei ragazzi thai, come cominciare a rubare o ad usare droghe sintetiche.\nIn parallelo il contatto con la cultura thai ha risvegliato l'amor proprio e l'ingegno di alcuni moken, che hanno intrapreso diverse iniziative per salvaguardare la propria cultura ed i propri diritti. Ad esempio hanno organizzato corsi di studio della lingua moken, dopo che i loro bambini hanno imparato la lingua thai nelle scuole e la usano quotidianamente con gli abitanti thai dei villaggi in cui la comunit\u00e0 si \u00e8 inserita. Alcuni hanno avuto accesso a studi universitari ed hanno potuto dedicarsi ad altre attivit\u00e0 propositive. Oltre a quelli che si stanno integrando nella nuova societ\u00e0, ve ne sono molti che continuano il tradizionale stile di vita tribale.\nReligione e credenze.\nI moken praticano l'animismo basato sul culto degli spiriti e delle forze della natura e sulle pratiche sciamaniche. Particolare importanza rivestono gli spiriti del mare, i cui segnali vengono sempre accolti dai moken con attenzione. Un festival in cui vengono offerti dei sacrifici agli spiriti si tiene nel quinto mese del calendario lunare. I funerali vengono celebrati con canti, danze e largo consumo di alcolici.\nL'etnia balz\u00f2 alle cronache quando vi fu il devastante terremoto e maremoto dell'Oceano Indiano del 2004. Grazie al grande rispetto e all'estrema sensibilit\u00e0 dei moken verso il mare, i membri dell'etnia riuscirono a prevedere il disastro e a mettersi in salvo prima dell'arrivo dello tsunami. Tale evento fu ripreso da alcuni organi di informazione ed ebbe una vasta risonanza internazionale."}
{"id": "252843", "revid": "1543377", "url": "https://it.wikipedia.org/wiki?curid=252843", "title": "Goats Head Soup", "text": "Goats Head Soup \u00e8 un album discografico del gruppo rock britannico dei Rolling Stones, pubblicato nel 1973 per la loro etichetta Rolling Stones Records.\nCome fatto in occasione del suo predecessore, \"Exile on Main St.\", la band compose e registr\u00f2 gran parte del materiale che costituisce l'album fuori dal Regno Unito per motivi di natura fiscale.\n\"Goats Head Soup\" fu registrato tra Giamaica, Stati Uniti d'America e Gran Bretagna mentre rifinitura e missaggio furono effettuati e in Inghilterra. L'album \u00e8 costituito da 10 tracce, tutte composte da Mick Jagger e Keith Richards, inclusa la celebre \"Angie\" che pubblicata su singolo raggiunse la vetta della classifica statunitense.\nL'album fu l'ultimo ad essere prodotto da Jimmy Miller che, a partire dal 1968, era stato fondamentale nel definire il sound degli Stones.\nIl disco.\nProdotto da Jimmy Miller, l'album fu pubblicato in Inghilterra il 31 agosto e in USA il 12 settembre del 1973. Raggiunse il numero 1 sia nella classifica inglese, sia in quella statunitense, rimanendovi rispettivamente per due e quattro settimane.\nCopertina e titolo.\nLa fotografia di copertina \u00e8 opera di David Bailey. Il design era stato ideato da Ray Lawrence, ma Jagger era riluttante nel farsi fotografare avvolto da un velo rosa di chiffon, che Bailey aveva detto doveva farlo sembrare come Katharine Hepburn in \"La regina d'Africa\".\nRegistrazione.\nL'album \u00e8 stato registrato in Giamaica, presso i Dynamic Sound Studios di Kingston. Nel novembre 1972 la band si trasfer\u00ec a Kingston. Nel 2002 Keith Richards disse: \u00abLa Giamaica era uno di quei pochi posti che ci avrebbero fatto entrare tutti! A quel tempo l'unico Paese nel quale mi era permesso di entrare era la Svizzera, che era dannatamente noioso per me, almeno per il primo anno, perch\u00e9 non mi piaceva sciare ... Nove Paesi mi hanno cacciato, grazie molte, quindi era una questione di come tenere insieme questa cosa... \u00bb\nDel processo di registrazione, Marshall Chess, all'epoca presidente della Rolling Stones Records, rifer\u00ec nel 2002: \u00abAvevamo l'abitudine di prenotare studi per un mese, 24 ore al giorno, in modo che la band potesse mantenere lo stesso set-up e sviluppare le loro canzoni in modo libero, iniziando con alcuni testi e ritmi, jammando e provando mentre mettevamo a posto il suono. Mi ha stupito, come un novellino, che gli Stones non avessero suonato insieme per sei o otto mesi, ma nel giro di un'ora di jam session, la sinergia che \u00e8 la loro forza sarebbe entrata in gioco... \u00bb.\nCirca l'influenza ambientale dell'isola durante le sedute di registrazione, Richards dichiar\u00f2: \u00abL'album stesso non ha impiegato molto tempo, ma abbiamo registrato un sacco di tracce. Non c'erano solo giamaicani coinvolti, ma anche percussionisti che provenivano da luoghi come la Guyana, un gruppo itinerante di ragazzi che lavoravano negli studi. Era interessante suonare in un'atmosfera completamente diversa. Mikey Chung, l'ingegnere dei Dynamic, per esempio, era cinese - ti rendi conto di quanto la Giamaica sia un ambiente multietnico\u00bb.\nLa prima traccia ad essere registrata ai Dynamic fu \"Winter\", brano composto da Mick Jagger strimpellando la chitarra in studio. Scritto da Mick Jagger &amp; Keith Richards, il testo di \"Doo Doo Doo Doo Doo (Heartbreaker)\" si riferisce a due storie di cruda violenza urbana: la prima racconta di un agente della polizia di New York che spara ad un ragazzo scambiandolo per un rapinatore di banca, mentre la seconda tratta di una ragazzina di dieci anni che muore in uno squallido vicolo per overdose di droga. La canzone \"Star Star\" era originariamente intitolata \"Starfucker\", ma la Atlantic Records nella persona del presidente Ahmet Erteg\u00fcn (la Atlantic distribuiva i dischi della Rolling Stones Records) insistette affinch\u00e9 venisse cambiato perch\u00e9 era troppo volgare. \"Silver Train\" era un brano che risaliva a delle sessioni precedenti effettuate dal gruppo presso gli Olimpic Studios di Londra, del quale la reinterpretazione da parte del bluesman albino Johnny Winter era uscita prima della versione degli Stones. Il brano \"Angie\" fu scelto come primo singolo anche se la Atlantic Records avrebbe preferito qualcosa come \"Brown Sugar\" rispetto a una ballata sentimentale\". Anche se circol\u00f2 la voce che la \"Angie\" del titolo fosse Angela, la prima moglie di David Bowie, Jagger e Richards negarono ripetutamente la cosa. Nel 1993, Richards, nelle note interne della compilation \"\", scrisse che il titolo gli era stato ispirato dalla figlioletta, Dandelion Angela. Tuttavia, nella sua autobiografia del 2010 \"Life\", Richards neg\u00f2 quanto detto in precedenza, dicendo di aver scelto il titolo della canzone ancor prima di sapere il sesso del nascituro: \u00abMi venne solo in mente \"Angie, Angie\". Non si riferiva a una persona in particolare; era solo un nome, come \"ohhh, Diana\". Non sapevo che Angela si sarebbe chiamata Angela quando scrissi \"Angie\". A quei tempi non sapevi di che sesso sarebbe stato il tuo bambino fino a quando non nasceva. In effetti, Anita l'ha chiamata Dandelion. Le \u00e8 stato dato il nome aggiunto Angela solo perch\u00e9 \u00e8 nata in un ospedale cattolico dove hanno insistito affinch\u00e9 fosse aggiunto un nome \"proprio\"\u00bb. Secondo \"NME\", il testo del brano scritto da Jagger sarebbe ispirato alla fine della sua relazione con Marianne Faithfull.\nOltre ai membri ufficiali degli Stones, altri musicisti che apparvero in \"Goats Head Soup\" includono Billy Preston, Nicky Hopkins, Bobby Keys, Jim Price e Ian Stewart.\nLa lavorazione dell'album termin\u00f2 nel gennaio 1973 a Los Angeles e nel maggio seguente presso gli Island Recording Studios di Londra.\nPubblicazione.\nPreceduto dal singolo \"Angie\", rivelatosi un successo da primo posto in classifica negli Stati Uniti e una hit a livello mondiale, \"Goats Head Soup\" venne pubblicato alla fine di agosto 1973. L'album conquist\u00f2 la vetta della classifica sia in Gran Bretagna sia in Nord America. Poco tempo dopo ebbe inizio il 1973 European Tour dei Rolling Stones, durante il quale furono suonati quattro brani estratti dal nuovo album: \"Doo Doo Doo Doo Doo (Heartbreaker)\", \"Star Star\", \"Dancing with Mr D\", e \"Angie\". Il popolare bootleg \"Brussels Affair\" fu registrato durante questa tourn\u00e9e.\nNel 1994 \"Goat's Head Soup \"\u00e8 stato rimasterizzato e ripubblicato dalla Virgin Records, e una seconda volta nel 2009 dalla Universal Music. Le prime copie della ristampa del 2009 includevano la versione censurata del brano \"Star Star\" che era presente nell'edizione originale del vinile statunitense, ma non nella versione CD del 1994 della Virgin; le successive stampe contengono la versione integrale della canzone non censurata.\nL'album \u00e8 stato ristampato ancora nel 2011 dalla Universal Music Enterprises in formato SHM-SACD solo per il mercato giapponese.\nUn ulteriore ristampa \u00e8 uscita il 4 settembre 2020 contenente alcune \"bonus track\" mai pubblicate prima come \"Criss Cross\", \"Scarlet\" (con Jimmi Page) e \"All the Rage.\"\nAccoglienza.\nL'album fu accolto da giudizi contrastanti da parte dei critici all'epoca della sua pubblicazione. Bud Scoppa defin\u00ec l'album \"una delle esperienze musicali pi\u00f9 ricche dell'anno\" sulla rivista \"Rolling Stone\", mentre invece Lester Bangs derise il disco sulla rivista \"Creem\", scrivendo: \"provo tristezza per gli Stones ora, perch\u00e9 equivalgono a un cos\u00ec enorme: \"E allora?\". La tristezza arriva quando si giudica non solo un album, ma l'intero senso che stanno trasmettendo ora rispetto a ci\u00f2 che un tempo significavano... \".\nStephen Thomas Erlewine scrisse che: \"Uscendo da quella che forse \u00e8 la maggiore serie vincente della storia del rock, gli Stones scivolarono nella decadenza e negli eccessi del rock con \"Goats Head Soup\"... Qui \u00e8 dove l'immagine degli Stones cominci\u00f2 a eclissare i loro traguardi artistici, mentre Mick si perdeva nel jet-set e Keith precipitava nel tunnel dell'eroina, ed \u00e8 possibile sentire lo spostarsi del gruppo in entrambe le direzioni in \"Goats Head Soup\", a volte nella stessa canzone\".\nLe sedute di registrazione di \"Goats Head Soup\" produssero molte outtakes. Due di queste \u2014 \"Tops\" e \"Waiting on a Friend\" \u2014 sarebbero riapparse in \"Tattoo You\" nel 1981, e vedono Mick Taylor alla chitarra; \"Through the Lonely Nights\" divenne la B-side del 45 giri \"It's Only Rock 'n Roll (But I Like It)\" e fu pubblicata su CD per la prima volta nel 2005 all'interno della compilation \"Rarities 1971-2003\".\nTracce.\nTutte le canzoni sono di Mick Jagger e Keith Richards."}
{"id": "252845", "revid": "201167", "url": "https://it.wikipedia.org/wiki?curid=252845", "title": "XX secolo a.C.", "text": ""}
{"id": "252847", "revid": "767487", "url": "https://it.wikipedia.org/wiki?curid=252847", "title": "Anni 1110 a.C.", "text": ""}
{"id": "252848", "revid": "226458", "url": "https://it.wikipedia.org/wiki?curid=252848", "title": "Anni 1100 a.C.", "text": ""}
{"id": "252849", "revid": "110157", "url": "https://it.wikipedia.org/wiki?curid=252849", "title": "No Stone Unturned", "text": "No Stone Unturned \u00e8 un album raccolta dei Rolling Stones, pubblicato in Inghilterra, post-contratto, dalla casa discografica Decca Records nell'ottobre 1973. Al contrario di molte altre raccolte della Decca dei primi anni '70 questa \u00e8 interessante per la presenza di facciate \"B\" di famosi 45 giri."}
{"id": "252855", "revid": "125471711", "url": "https://it.wikipedia.org/wiki?curid=252855", "title": "Elezioni primarie in Italia", "text": "Le elezioni primarie in Italia sono uno strumento elettorale atto alla scelta di candidati interni a un partito politico o a una coalizione.\nIn Italia questo tipo di selezione \u00e8 relativamente acerba, essendo stata utilizzata per la prima volta soltanto all'inizio del XXI secolo.\nStoria.\nDopo alcuni sporadici episodi negli anni ottanta e novanta, questo tipo di competizioni primarie sono state promosse nel sistema politico italiano da Romano Prodi e Arturo Parisi nella primavera del 2005, quando in occasione delle imminenti elezioni regionali la coalizione di centro-sinistra, L'Unione, deleg\u00f2 i suoi potenziali elettori di decidere sulla scelta dei candidati a Presidente della giunta regionale di Puglia e Calabria. In quello stesso frangente, un altro tipo di elezione primaria venne organizzata dai Democratici di Sinistra per selezionare i candidati al Consiglio regionale della Toscana.\nTuttavia, il primo importante esempio di elezione primaria \u2013 svolto su scala nazionale e indirizzato a tutti gli elettori italiani di centro-sinistra \u2013 ebbe luogo il 16 ottobre dello stesso anno, quando L'Unione chiese ai suoi elettori di scegliere il candidato alla Presidenza del Consiglio dei ministri per le future elezioni politiche; la consultazione confer\u00ec l'incarico a Romano Prodi. Dopo il successo delle primarie nazionali del 2005, negli anni seguenti i partiti e le coalizioni di centro-sinistra hanno iniziato a fare largo uso di questo meccanismo per selezionare i loro candidati, anche a livelli politici locali.\nI partiti e le coalizioni di centro-destra, invece, hanno raramente utilizzato tale strumento per la selezione dei candidati, anzi rifuggendo da esso in molti casi. Nella Casa delle Libert\u00e0, l'adozione del metodo delle primarie fu chiesta dal leader dell'UDC, Marco Follini \u2013 specialmente per il candidato alla Presidenza del Consiglio da presentare alle politiche 2006; dopo una serie di discussioni interne alla coalizione, la proposta svan\u00ec (dopo le consultazioni elettorali, Follini pass\u00f2 al nascente Partito Democratico). Un successivo tentativo di indire primarie di centro-destra in vista delle politiche 2013, portato avanti dal segretario del Popolo della Libert\u00e0 Angelino Alfano, venne fermato dalla ricandidatura di Silvio Berlusconi. La Lega Nord organizz\u00f2 elezioni primarie, riservate ai soli iscritti al partito con almeno un anno di militanza, il 7 dicembre 2013 per eleggere il nuovo segretario federale del partito, Matteo Salvini. L'anno successivo Fratelli d'Italia - Alleanza Nazionale, il 22 e 23 febbraio, mise in piedi delle primarie nazionali, aperte a tutti i cittadini dell'Unione Europea a partire dai sedici anni d'et\u00e0, per la scelta del proprio presidente, dei grandi elettori delegati al congresso nazionale e del nuovo simbolo, vinte da Giorgia Meloni.\nRegole e leggi.\nNon ci sono leggi a livello nazionale per regolamentare le elezioni primarie. Con l'eccezione delle elezioni regionali in Toscana (descritte in seguito), sono i singoli partiti o coalizioni a decidere da soli le regole per le proprie primarie; le stesse forze politiche si fanno carico di tutta l'organizzazione, inclusi l'allestimento dei seggi e il conteggio dei risultati. Si registrano esperienze di primarie in forma aperta (tra cui le primarie nazionali, sia dell'Unione che del Partito Democratico, e varie primarie a livello regionale o comunale), con l'ammissione al voto di ogni elettore dichiarato e - anche se privi dell'elettorato attivo - dei cittadini stranieri regolarmente residenti e dei sedicenni che affermino di riconoscersi nella proposta politica, cos\u00ec come casi di primarie ristrette agli iscritti dei partiti (Lega Nord).\nNel 2012, il Partito Democratico ha deciso di trasferire nel proprio Statuto per le elezioni primarie le modalit\u00e0 di voto e scrutinio previste dalla legge italiana.\nIl 17 dicembre 2004 la Regione Toscana aveva approvato una legge (nota come \"legge 70\", abrogata nel 2014) che consentiva ai partiti di indire elezioni primarie ufficiali per scegliere i propri candidati, proponendo anche una comune regolamentazione dello svolgimento e delegandone l'organizzazione e la gestione alla Regione e ai comuni, in modo simile alle elezioni regionali. Hanno usufruito di questa opportunit\u00e0 le seguenti forze politiche:\nIl 17 agosto 2009 la Regione Calabria ha approvato una legge che consente formalmente ai partiti di indire elezioni primarie per la cernita dei loro candidati, proponendo anche una comune regolamentazione dello svolgimento e delegandone l'organizzazione e la gestione alla Regione e ai comuni similmente alle elezioni regionali.\nPrincipali elezioni primarie in Italia.\nDove non altrimenti indicato, le elezioni primarie elencate qui di seguito si sono svolte secondo il metodo della primaria aperta:"}
{"id": "252859", "revid": "106456", "url": "https://it.wikipedia.org/wiki?curid=252859", "title": "Le Boisle", "text": "Le Boisle \u00e8 un comune francese di 390 abitanti situato nel dipartimento della Somme nella regione dell'Alta Francia.\nIl suo territorio comunale \u00e8 bagnato dalle acque del fiume Authie."}
{"id": "252860", "revid": "1543377", "url": "https://it.wikipedia.org/wiki?curid=252860", "title": "Illmatic", "text": "Illmatic \u00e8 l'album in studio di debutto del rapper statunitense Nas, pubblicato il 19 aprile 1994 dalla Columbia. Dopo aver firmato un contratto con l'etichetta grazie all'aiuto di MC Serch, Nas registra l'album a New York negli studi Chung King, D&amp;D Recording, Battery e Unique Recording. Le produzioni sono affidate a DJ Premier, Large Professor, Pete Rock, Q-Tip, L.E.S. e allo stesso Nas. Disegnato come un album hardcore hip hop, \"Illmatic\" presenta rime interne e narrazioni basate sull'esperienza di Nas nel Queensbridge, New York.\nL'album debutta alla posizione numero 12 della Billboard 200, vendendo 60.000 copie fisiche nella prima settimana. Tuttavia, le vendite iniziali sono scese al di sotto delle aspettative e i suoi cinque singoli non sono riusciti ad avere successo nelle classifiche statunitensi. Nonostante l'iniziale basso numero di vendite, \"Illmatic\" ha ricevuto recensioni entusiastiche dalla maggior parte dei critici musicali, che ne hanno elogiato la produzione e i testi. Il 17 gennaio 1996 la RIAA certifica \"Illmatic\" disco d'oro. Il 28 gennaio 2019, a quasi 25 anni dall'uscita, l'album \u00e8 certificato doppio platino per i due milioni di copie vendute.\nFin dalla sua prima accoglienza, \"Illmatic\" \u00e8 stato riconosciuto dagli autori e dai critici musicali come un album di riferimento nell'East Coast hip hop. La sua influenza sugli artisti hip hop successivi \u00e8 attribuita alla produzione e ai testi del rapper. Il primo album di Nas contribuisce inoltre alla rinascita della scena rap di New York City, introducendo una serie di tendenze stilistiche nella regione. L'album \u00e8 considerato da molti come il miglior album hip hop di tutti i tempi, apparendo in diverse liste dei migliori album di critici e di pubblicazioni.\nIl 3 maggio 2014, a distanza di pi\u00f9 di vent'anni dalla pubblicazione, \"Illmatic\" rientra nella Billboard 200 alla diciottesima posizione.\nDescrizione.\nAntefatti.\nDa adolescente, Nas voleva intraprendere la carriera di rapper e ingaggiare il suo amico e vicino di casa Willie \"Ill Will\" Graham, come suo DJ. Inizialmente il suo nickname era \"Kid Wave\" prima di adottare il nick \"Nasty Nas\". All'et\u00e0 di quindici anni, incontra il produttore Large Professor che lo introduce al suo gruppo Main Source. Nas fa il suo debutto registrando con loro un verso nella canzone \"Live at the Barbeque\" presente nell'album del 1991 \"Breaking Atoms\". In seguito, realizza il suo debutto da solista nel 1992 con \"Halftime\" per la colonna sonora del film \"Zebrahead\". Il singolo attira le attenzioni dell'ambiente e i paragoni con il rapper della golden age Rakim. Nonostante sia gi\u00e0 conosciuto nella scena underground, Nas non riceve alcuna offerta per un contratto discografico ed \u00e8 rifiutato dalle etichette major rap dell'epoca, Cold Chillin' Records e Def Jam Recordings. Nas e Ill Will continuano a lavorare assieme, ma il loro sodalizio termina quando Graham \u00e8 assassinato da un sicario il 23 maggio del 1992, nel Queensbridge. Anche il fratello di Nas \u00e8 rimasto coinvolto nella sparatoria quella notte, ma \u00e8 sopravvissuto. Nas ha citato questo momento come una \u00absveglia\u00bb per lui.\nA met\u00e0 1992, MC Serch, il cui gruppo 3rd Bass si era sciolto, aveva iniziato a lavorare a un progetto solista e si era avvicinato a Nas. Su suggerimento del produttore T-Ray, Serch collabora con Nas per \"Back to the Grill\", singolo inserito nell'album solista di MC Serch del 1992 \"Return of the Product\". Alla sessione di registrazione per la canzone, Serch scopre che Nas non ha un contratto discografico e successivamente contatta Faith Newman, una A&amp;R executive della Sony Music. Come ha raccontato MC Serch: \u00abNas era in una posizione dove il suo demo era gi\u00e0 in giro, \"Live at the Barbeque\" era gi\u00e0 un classico, e stava cercando di trovare un contratto decente... quindi quando mi ha dato il suo demo, l'ho portato in giro. L'ho portato per primo a Russell, ma mi ha detto che suonava come G Rap, non era con lui. Quindi l'ho portato a Faith. Faith lo amava, ha detto che stava cercando Nas da un anno e mezzo. Non volevano lasciarmi uscire dall'ufficio senza un contratto sul tavolo.\u00bb\nUna volta che MC Serch ha assunto il ruolo di produttore esecutivo per il progetto d'esordio di Nas, ha cercato di metterlo in contatto con diversi produttori. Sulla base dell'entusiasmo dell'epoca, molti produttori di New York volevano lavorare con lui e andarono a registrare al Power House Studios con Nas. Tra questi produttori c'era DJ Premier, all'epoca riconosciuto per la sua produzione grezza e aggressiva basata su campionamenti di jazz e scratches pesanti e per il suo lavoro con il rapper Guru come parte del duo hip hop Gang Starr. Dopo la sua produzione sull'album del 1990 \"Funky Technician\" di Lord Finesse &amp; DJ Mike Smooth's e sull'album del 1994 \"The Sun Rises in the East\" di Jeru the Damaja, Premier inizia a registrare esclusivamente al D&amp;D Studios (New York City), prima di lavorare con Nas su \"Illmatic\".\nRegistrazione.\nPrima di registrare, DJ Premier aveva gi\u00e0 ascoltato il singolo d'esordio di Nas: \u00abquando ho sentito \"Halftime\", questa era roba nuova per me. Questo era gi\u00e0 un classico per me come \"Eric B. is President\" e \"The Bridge\". Ha avuto quel tipo di effetto. Per quanto sia semplice, tutti gli elementi erano l\u00ec. Quindi da quel momento, dopo che Serch mi aveva contattato per fare qualche taglio, \u00e8 stato automatico. Dovresti essere stupido per lasciar perdere, anche se non mi avrebbe pagato nulla.\u00bb Serch nota l'affiatamento tra Nas e DJ Premier, affermando che \u00abPrimo e Nas potrebbero essere stati separati alla nascita. Non c'era una situazione dove i suoi beat s'incastravano alle rime, si adeguavano l'un l'altro.\u00bb Mentre Serch ha contattato DJ Premier, Large Professor ha contattato Pete Rock per collaborare con Nas su quello che sarebbe diventato \"The World is Yours\". Poco dopo, anche i produttori Q-Tip e L.E.S. hanno deciso di lavorare sull'album. Il padre di Nas, Olu Dara, ha anch'egli contribuito con un assolo di cornetta in \"Life's a Bitch\", dov'\u00e8 presente la collaborazione con il rapper AZ.\nIn un'iniziale intervista promozionale, Nas ha affermato che il nome \u00abIllmatic\u00bb (che significa \u00aboltre il male\u00bb o \u00abl'ultimo\u00bb) era un riferimento al suo amico del Queensbridge finito in prigione, Illmatic Ince. Al momento della registrazione, le aspettative nella scena hip hop per \"Illmatic\" erano alte. In un'intervista del 1994 per la rivista \"The Source\", che ha soprannominato l'album come \u00abthe second coming\u00bb (\u00abla seconda venuta\u00bb), Nas ha parlato molto del progetto, dicendo che \u00abquesto sembra un grande progetto che influenzer\u00e0 il mondo [...] Siamo qui gi\u00f9 in basso [...] facendo qualcosa per il mondo. Questo \u00e8 quello che si sente, questo \u00e8 quello che \u00e8.\u00bb Registrando l'album, AZ ha raccontato: \u00absono andato sull'album di Nas e ho fatto la canzone \"Life's a Bitch\", ma anche allora ho pensato che fossi pessimo, a dire il vero. Ma una volta che la gente ha iniziato a sentirlo e a piacergli, \u00e8 quello che ha rafforzato la mia fiducia. Ho pensato, \"OK, probabilmente posso farlo\". Quel disco era tutto. Essere l'unica persona presente su \"Illmatic\" quando in quel momento Nas era considerato uno dei migliori a New York, uno tra i nuovi artisti pi\u00f9 freschi, quello era grande.\u00bb Durante la sessione, Nas ha composto la canzone \"Nas is Like\", che registra come singolo per il suo album del 1999 \"I Am...\".\nPer quanto riguarda la registrazione della canzone di apertura \"NY State of Mind\", il produttore DJ Premier in seguito ha dichiarato: \u00abNas \u2013 ora \u00e8 uno dei nostri salvatori. Quando abbiamo fatto \"NY State of Mind\", all'inizio quando ha detto \u00abStraight out the dungeouns of rap / Where fake niggas don't make it back\u00bb allora puoi sentirlo dire \u00abI don't know ho to start this shit\u00bb, perch\u00e9 l'aveva appena scritta. Ha la base in esecuzione in studio, ma non sa come si strutturer\u00e0 e come si trasmetter\u00e0. Quindi dice \u00abI don't know ho to start this shit\u00bb e io sto contando per iniziare il suo verso. E lo puoi sentire dire \u00abYo\u00bb, e poi ci entra.\u00bb\nTemi.\n\"Illmatic\" contiene un accorto trattamento dei suoi argomenti: la rivalit\u00e0 tra gang, la desolazione e la devastazione della povert\u00e0 urbana. Nas, che aveva venti anni quando l'album fu pubblicato, si concentra sul rappresentare le proprie esperienze, creando narrazioni in prima persona molto dettagliate che analizzano punto per punto i problemi della vita di un adolescente del centro citt\u00e0. Un critico musicale descrive i temi dell'album come una \u00abstoria di uno scrittore di talento nato nello squallore che sta cercando di liberarsi dalla trappola. \u00c8 qualcosa tra \"The Basketball Diaries\" e \"Native Son\"...\u00bb. Le narrazioni presenti in \"Illmatic\" nascono dalle esperienze di Nas come adolescente che cresce nel Queensbridge, tra l'edilizia popolare di Long Island City, quartiere del Queens, New York. In un'intervista del 2001, Nas ha detto: \u00abquando ho fatto \"Illmatic\" ero un giovane bambino del Queensbridge intrappolato nel ghetto. La mia anima \u00e8 rimasta intrappolata nelle case popolari del Queensbridge.\u00bb In un'altra intervista, nel 2012, ha spiegato da dove derivi la sua ispirazione per analizzare questo argomento:\nQuando raffigura la vita nelle case popolari, Nas alterna momenti di dolore e piacere a frustrazione e vanteria. Assieme alle sue narrazioni, \"Illmatic\" si distingue anche per le sue numerose rappresentazioni di luoghi, persone e interazioni. Nelle sue canzoni, Nas spesso dipinge gli angoli e i viali del Queensbridge, menzionando i nomi di strade, amici, crew locali e spacciatori e utilizzando uno slang vernacolare della sua citt\u00e0 natale. Il poeta e autore Kevin Coval descrive questo approccio al songwriting come quello di un \u00abpoeta-reporter hip-hop... radicato nell'intima specificit\u00e0 dell'ambiente.\u00bb Commentando l'uso della narrazione di Nas, Sohail Dulatzai, professore all'University of Southern California, paragona l'album al cinema: in \"Born to Use Mics: Reading Nas's Illmatic\", scrive che \u00abcome il capolavoro del 1965 \"La battaglia di Algeri\", che ha catturato la resistenza algerina contro il colonialismo francese, \"Illmatic\" offusca brillantemente il confine tra finzione e documentario, creando un senso accresciuto di realismo ed eloquenza viscerale per le ribelli narrazioni in prima persona di Nas e per le odi ispirate ai personaggi.\u00bb\u201d\nLa violenza della droga.\nMolti dei temi trovati in \"Illmatic\" ruotano attorno alla esperienza di Nas che vive in un ambiente dove povert\u00e0, violenza e uso di droga abbondano. Durante gli anni ottanta e i primi anni novanta, i residenti del Queensbridge hanno subito intense violenze, poich\u00e9 lo sviluppo abitativo \u00e8 stato travolto dall'epidemia del crack. \"Illmatic\" contiene immagini ispirate da questa prevalenza del crimine di strada. In \"N.Y. State of Mind\", Nas racconta dettagliatamente le trap-doors, i cecchini sul tetto, le vedette agli angoli delle strade e gli spacciatori che pervadono il suo spazio urbano. Sohail Daulatzai descrive questo linguaggio come \u00abagghiacciante\u00bb e suggerisce che \u00abdescrive e immagina in modo straziante con immagini cos\u00ec surreali, con molta insoddisfazione noir e ancor pi\u00f9 fottutissime ambizioni, le fragili e tenue vite degli abitanti del ghetto...\u00bb. Lo scrittore e musicista Gregory Tate considera questa violenta immagine come parte di una tendenza verso gli argomenti cupi che sono andati a prevalere tra i rapper dell'East Coast nella scena hardcore. Tate scrive: \u00abalcuni dei pi\u00f9 memorabili, oscuri, depressivi ma fluenti testi nella storia dell'hip hop sono stati scritti da Nas, Biggie e dai membri del Wu-Tang Clan sulla campana mortale del commercio del crack.\u00bb\nAltri autori, come Mark Anthony Neal, hanno descritto questi argomenti lirici come una forma di \u00abintrospezione pensierosa\u00bb, rivelando le dimensioni torturate del crimine legato alla droga e le sue impressioni su un Nas adolescente. Il critico Sam Chennault scrive che \u00abNas ha catturato la N.Y.C. post-crack in tutta la sua rovinosa gloria... realizzando che le droghe sono sia potenti sia distruttive, i suoi testi alternativamente abbracciano e respingono l'idea del fascino del ghetto.\u00bb Secondo Steve Joun di RapReviews.com, Nas \u00abillustra la vita di crimine e povert\u00e0 del Queensbridge della sua esistenza, mentre allo stesso tempo fornisce la speranza che ci sia qualcosa di pi\u00f9 grande rispetto a soldi, armi e droghe.\u00bb\nCredibilit\u00e0 artistica.\nIl tema di \"Illmatic\" \u00e8 anche composto da nozioni di autenticit\u00e0 artistica. Il foglio di stampa promozionale che accompagnava la pubblicazione dell'album sottintendeva il rifiuto di Nas a conformarsi alle mode commerciali, affermando: \u00abmentre \u00e8 triste che ci sia tanto successo nel mondo del rap di oggi, questo dovrebbe solo farci alzare in piedi e prestare attenzione quando arriva un rapper che non si occupa di mungere l'ultima tendenza e scappare con il bottino.\u00bb All'epoca della pubblicazione dell'album, la comunit\u00e0 hip hop era coinvolta in un dibattito sull'autenticit\u00e0 artistica e commerciale nella musica pop. Il rapper Common descrive, nella prefazione di \"Born to Use Mics: Reading Nas's Illmatic\", le preoccupazioni che sono state avvertite da lui e dai suoi contemporanei: \u00ab\u00e8 stato cos\u00ec serio per cos\u00ec tanti di noi. Noi non siamo solo cresciuti con l'hip hop; noi siamo cresciuti con l'hip hop mentre l'hip hop cresceva con noi, e cos\u00ec abbiamo creato un rapporto molto stretto e intimo che stava diventando sempre pi\u00f9 insistente \u2013 e lo abbiamo sentito. La nostra arte \u00e8 stata sfidata in molti modi e i \"moneymen\" stavano iniziando a mettere i loro denti su di noi.\u00bb\nNel contesto di questo dibattito, i critici musicali hanno interpretato \"Illmatic\" con un ammonimento per i puristi e i professionisti dell'hip hop. Nella sua traccia d'apertura, \"The Genesis\", Nas lamenta la mancanza di credibilit\u00e0 tra gli altri Mcs nelle case popolari, insistendo sul fatto che ha \u00abfatto questa roba da allora.\u00bb Citando canzoni come \"Life's a Bitch\", Guthrie Ramsay Jr. sostiene che Nas \u00abha stabilito un punto di riferimento per i rapper in un campo artistico consumato da nozioni costantemente instabili di \"realismo\", autenticit\u00e0 e credibilit\u00e0 artistica.\u00bb Sohail Daulatzai scrive: \u00absebbene \"Illmatic\" fosse una pubblicazione molto attesa, ben visibile dal radar, Nas lo stava riportando alle \u00absegrete del rap\u00bb... una specie di esorcismo o purificazione (\u00abdove i fake niggas non tornano\u00bb) che era quanto meno un tentativo di rivendicare un'estetica diversa della resistenza e della ribellione che era fin troppo consapevole del nuovo potenziale mainstream dell'hip hop.\u00bb\nTalento musicale.\nOltre al suo contenuto lirico, molti critici hanno commentato il significato tematico del talento musicale presente in \"Illmatic\". Kenny Waste scrive: \u00abattingendo a tutto, dall'old school hip hop al blues alle regolari composizioni di jazz d'avanguardia, le scelte campionarie presenti in \"Illmatic\" riflettono un individuo con non solo un profondo apprezzamento per la musica, ma anche con una profonda conoscenza della stessa.\u00bb Guthrie Ramsay Jr. descrive \"Illmatic\" come un \u00absimbolo artistico\u00bb. Kevin Coval considera i campionamenti di artisti quali Craig G e Biz Markie in \"Memory Lane\" come un tentativo di costruire sulla tradizione hip hop del Queens, in particolare della Juice Crew All Stars. Questi campioni sono intesi come omaggi agli \u00abantenati lirici di Nas e alle influenze del ghetto.\u00bb Il coinvolgimento di artisti pi\u00f9 anziani, incluso il padre di Nas, \u00e8 altrettanto citato come influenza formativa nella realizzazione dell'album. L'autore Adam Mansbach sostiene che \u00ab\u00e8 la presenza di tutti questi benevoli \"anziani\" \u2013 suo padre e il gruppo di fratelli maggiori composto dai produttori che guidano l'album \u2013 a consentire a Nas di riposare confortevolmente nella propria identit\u00e0 di artista e di erede della tradizione e trovando cos\u00ec spazio per innovare.\u00bb\nGli autori musicali hanno anche descritto i contenuti dell'album come un commento all'evoluzione dell'hip hop. Il professore Imani Perry dell'universit\u00e0 di Princeton scrive: \u00ab\"Illmatic\" incarna l'intera storia dell'hip hop, con tutte le sue caratteristiche e doti. Nas ha i testi grezzi degli \"old schoolers\", il deejay esperto e il lirismo artistico degli anni ottanta, la parte della vita nel ghetto, e il mito... la storia dell'hip-hop fino al 1994 \u00e8 incluso in \"Illmatic\".\u00bb Nella traccia \"Represent\", Nas allude al conflitto tra la Juice Crew e la Boogie Down Productions, nato come una disputa attorno alle presunte origini dell'hip hop. Eddie S. Glaude Jr., professore all'universit\u00e0 di Princeton, afferma che questo \u00abcolloca il Queensbridge e Nas all'interno della storia formativa della cultura hip hop.\u00bb \u00c8 elogiata la scelta d'inserire un campione dell'audio proveniente dal film \"Wild Style\" \u2013 che mostra il lavoro dei primi pionieri dell'hip hop quali Grand Master Flash, Fab Five Freddy e la Rock Steady Crew \u2013 nella skit d'apertura \"The Genesis\": Kenny Waste, suggerisce che il tutto inserito all'interno di questo brano \u00ab\u00e8 una complessa e sottile esposizione dei temi di \"Illmatic\".\u00bb In modo simile, il professore della Cal State Northridge Adilifu Nama scrive che \u00abl'uso di \"Wild Style\"... va oltre una semplice tattica per infondere a \"Illmatic\" un'aura di autenticit\u00e0 old-school. La vignetta sonica commenta la memoria collettiva della comunit\u00e0 hip hop e il suo inizio reale, ricordato e persino immaginato, come le insidie dell'assimilazione, l'importanza della storia e il passaggio dell'\"et\u00e0 dell'innocenza\" dell'hip hop.\u00bb\nTesti.\n\"Illmatic\" \u00e8 rinomato tra gli autori musicali per lo stile unico delle consegne e la sostanza poetica e lirica. I suoi testi contengono ritmi a strati, rime composte multi sillabiche, rime interne imperfette, assonanze ed enjambement. Marc Lamont Hill, critico musicale di PopMatters, approfondisce il testo e il flow di Nas durante l'album, affermando che \u00abi pattern delle rime complesse di Nas, i giochi di parole intelligenti e un vocabolario impressionante ha portato l'arte [del rapping] a un'altezza senza precedenti. Basandosi sull'opera pionieristica di Kool G Rap, Big Daddy Kane e Rakim, tracce come \"Halftime\" e il rilassato \"One Time 4 Your Mind\" dimostrano un [alto] livello di precisione tecnica e destrezza retorica.\u00bb Hill cita \"Memory Lane (Sittin' in da Park)\" come un \u00abesempio di lirismo perfetto\u00bb, mentre il critico Steve Juon scrive che il testo dell'ultimo brano, \"It Ain't Hard to Tell\", \u00e8 \u00abaltrettanto meritevole di una citazione se non di pi\u00f9 \u2013 cos\u00ec come qualsiasi altra cosa presente sull'LP\u00bb elogiando la strofa con la quale Nas conclude l'album in \"It Ain't Hard to Tell\".\nConcentrandosi sulla forma poetica trovata nei suoi testi, la professoressa dell'universit\u00e0 di Princeton Imani Perry descrive la performance di Nas come quella di un \u00abpoeta-musicista\u00bb in debito con le convezioni della poesia jazz. Suggerisce che il lirismo di Nas potrebbe essere stato modellato dagli \u00abalbum di poesia della black art\u00bb di pionieri quali Gil Scott-Heron, The Last Poets e Nikki Giovanni. Kevin Coval attribuisce il lirismo di Nas al suo approccio unico al rapping: \u00ab\u00e8 come se Nas, il poeta, il reporter, portasse il suo taccuino in studio, sentisse la base e tessesse i suoi ritratti con cattiva precisione.\u00bb Coval commenta anche le vignette del rapper sulla vita del centro citt\u00e0, che sono dipinte usando strutture di rima elaborate: \u00abtutte le parole, le facce e i corpi di una distopia urbana abbandonata post-industriale sono incorniciate nelle strofe fermamente compatte di Nas. Questi ritratti del suo cervello e della comunit\u00e0 ammanettata sono belli, violenti ed estremamente complessi e si prestano ai complessi e stupendi schemi di rime composti che impiega.\u00bb\nProduzione.\n\"Illmatic\" ha raccolto elogi anche per la sua produzione. Secondo i critici, i cinque maggiori produttori dell'album (DJ Premier, Pete Rock, Q-Tip, Large Professor e L.E.S.) hanno contribuito in modo determinante all'atmosfera estetica e coesiva che permeava l'album, pur conservando ognuno il proprio suono individuale e il proprio marchio di fabbrica. Ad esempio, la produzione di DJ Premier sull'album \u00e8 apprezzata dalla critica per il suo stile minimalista, caratterizzata da loop semplici su beat pesanti. Charles Aaron di \"Spin\" scrive che il contributo dei produttori \u00ablo spingono verso la riflessione come Rakim, offrono ritmi sommessi, leggermente abbattuti, che nell'hip hop significano jazz, principalmente della variet\u00e0 keybord-vibe degli anni settanta.\u00bb La rivista \"Q\" nota che \u00abgli sfondi musicali sono nitidissimi; beat duri ma con gangi e loop melodici, con un atmosferico pianoforte di sottofondo, archi o un'attenuata tromba.\u00bb\nLa maggior parte dell'album \u00e8 composta da campioni jazz, soul e funk vintage. Jeff Weiss di \"Pitchfork\", commentando l'album e l'uso dei campioni presenti, afferma che sia Nas sia i suoi produttori hanno trovato ispirazione per la produzione dell'album attraverso la musica della loro infanzia: \u00abi loop frugano nella collezione dei loro genitori, Donald Byrd, Joe Chambers, Ahmad Jamal, Parliament e Michael Jackson. Nas ha invitato suo padre, Olu Dara per soffiare la cornetta in \"Life's a Bitch\". La fusione jazz rap era gi\u00e0 stata sperimentata, ma raramente con questa sottigliezza. Nas non aveva bisogno di rendere esplicita la connessione \u2013 ti ha permesso di capire che il jazz era la prima cosa che i tuoi genitori e i tuoi nonni hanno sentito.\u00bb Allo stesso modo, il giornalista Ben Yew commenta il suono nostalgico dell'album: \u00abla produzione, accentuata da loop di organi contagiosi, campioni vocali e cuscinetti simili a quelli del sintetizzatore in sottofondo, mettono la tua mente in uno stato d'animo allegro e rievocativo.\u00bb\nContenuto.\nL'intro, \"The Genesis\", \u00e8 composta da un montaggio di ascolto che inizia con un suono di un treno sopraelevato e una voce quasi inudibile che rima al di sotto di esso. Su questi suoni, una sequela di dialoghi, due uomini che litigano. Campiona \"Subway Theme\" di Grand Wizard Theodore dal film del 1983 \"Wild Style\", il primo grande film hip hop. Nas fa un altro omaggio a \"Wild Style\", mentre sta girando il video musicale per il suo singolo \"It Ain't Hard to Tell\", girandolo sullo stesso palco della scena finale del film. Il suo verso in \"Live at the Barbeque\" \u00e8 interpretato sullo sfondo di \"The Genesis\". Secondo lo scrittore musicale Mickey Hess, nell'intro, \u00abNas ci dice tutto quello che vuole che sappiamo su di lui. Il treno \u00e8 una stenografia per New York; il rap appena percettibile \u00e8, in effetti, il suo verso di \"Live at the Barbeque\"; e il dialogo viene da \"Wild Style\", uno dei primissimi film focalizzati sulla cultura hip hop. Ognuno dei quali \u00e8 un punto di genesi. New York per Nas come persona, \"Live at the Barbeque\" per Nas come rapper e \"Wild Style\", simbolicamente ultimo, l'hip hop stesso. \u00abQueste sono le mie radici\u00bb \u2013 sta dicendo Nas \u2013 e ha continuato a dimostrarci esattamente quali erano quelle radici che avevano ceduto.\u00bb\nImpostando il tono generale sporco, ma melodico, dell'album, \"N.Y. State of Mind\" presenta un campione di pianoforte jazz e scuro prodotto da DJ Premier. Si apre con note acustiche di chitarra campionate da \"Flight TIme\" (1972), canzone del musicista jazz e funk Donald Byrd, mentre il notevole groove delle note del pianoforte \u00e8 stato campionato dalla composizione \"Mind Rain\" (1978) di Joe Chambers. Il testo di \"N.Y. State of Mind\" presenta Nas che racconta della sua partecipazione nella violenza delle gang e filosofeggia sul fatto che \u00abla vita \u00e8 parallela all'inferno, ma io devo mantenermici\u00bb, mentre il suo rapping si estende su quaranta barre. \"N.Y. State of Mind\" si concentra su uno stato mentale che una persona ottiene vivendo nell'ambiente impoverito di Nas nella citt\u00e0 di New York. Il critico di PopMatters Marc Hill scrive che la canzone \u00abfornisce una rappresentazione chiara della vita nel ghetto come una fotografia di Gordon Parks o un poema di Langston Hughes.\u00bb\nNelle altre canzoni di \"Illmatic\", Nas celebra i piaceri e le conquiste della vita, riconoscendo la violenza come una delle sue condizioni socio-economiche piuttosto che al centro della sua vita.\u00bb \"Life's a Bitch\" contiene un campione della hit \"Yearning for Your Love\" (1980) dei Gap Band e presenta il featuring del rapper di Brooklyn AZ. Presenta anche la collaborazione del padre di Nas, il jazzista Olu Dara, che suona la cornetta mentre la musica svanisce. Un giornalista di OhWord.com scrive che il contributo di Dara alla traccia fornisce una \u00abfine meravigliosamente malinconica a un brano che si sente inzuppato nei raggi morenti di un tramonto color cremisi sulla citt\u00e0.\u00bb \"The World is Yours\" offre una narrativa maggiormente ottimistica dal punto di vista di Nas, che cita il leader spirituale e politico Gandhi come un'influenza nei suoi versi, in contrasto con i precedenti riferimenti a \"Scarface\" in \"N.Y. State of Mind\". Mentre cita \"Life's a Bitch\" come \u00abprobabilmente la canzone hip-hop pi\u00f9 triste mai registrata\u00bb, lo scrittore di \"Rhapsody\" Sam Chennault scrive che \u00ab\"The World is Yours\" trova ottimismo dentro gli oscuri meandri urbani.\u00bb \"The World is Yours\" \u00e8 stata nominata come la settima pi\u00f9 grande canzone hip hop dal sito About.com.\nIl nostalgico \"Memory Lane (Sittin' in da Park)\" contiene un campione di Reuben Wilson che comprende il suono di un organo hammond, chitarra, voci e percussioni, aggiungendosi alle armonie spettrali del brano. Spence D. di IGN scrive che il testo evoca \u00abil crocevia di old school e new school.\u00bb \"One Love\" \u00e8 composto da una serie di lettere scritte da Nas ai suoi amici incarcerati che raccontano le conoscenze e gli eventi reciproci che si sono verificati dopo l'incarcerazione dei destinatari, dovendo affrontare fidanzate infedeli, madri torturate emotivamente e una lealt\u00e0 svalutata. La frase \u00abone love\u00bb significa lealt\u00e0 di strada nel brano. Dopo aver pronunciato \u00abshout-outs to locked down comrades\u00bb (\u00abringrazio i compagni incarcerati\u00bb), Nas rimprovera un giovane che sembra destinato alla prigione nel verso finale. Prodotto da Q-Tip, \"One Love\" campiona il contrabbasso e il pianoforte da \"Smilin' Billy Suite Part II\" (1975) degli Heath Brothers e il break della batteria da \"Come in Out the Rain\" (1970) dei Parliament, completando il paesaggio ipnotico e mistico della traccia.\n\"One Time 4 Your Mind\" mostra una battaglia rime di Nas. Con un'atmosfera simile a quella di \"N.Y. State of Mind\", il ritmico \"Represent\" ha un tono serio, esemplificato dalle linee d'apertura di Nas. Mentre la maggior parte dell'album comprende campioni di funk, soul e jazz, \"Represent\" contiene un campione di \"Thief of Bagdad\" dell'organista Lee Erwin estrapolato dal film del 1924 \"Il ladro di Bagdad\". Nas parla del suo stile di vita in un ambiente in cui \u00abama commettere peccati\u00bb e \u00abla vita non fa schifo, ma \u00e8 piena di stress, fake niggas e crab stunts\u00bb. Anche in \"It Ain't Hard to Tell\" \u00e8 presente uno stile di rap basato sulla vanteria. Il brano si apre con chitarre e sintetizzatori della canzone \"Human Nature\" (1983) di Michael Jackson; la voce della traccia \u00e8 campionata per le sezioni dell'intro e del ritornello, creando un vorticoso mix di trombe e di voci ritoccate. Large Professor fa il loop prendendo un campione delle batterie da \"Slow Dance\" (1978) di Stanley Clarke e il sassofono da \"N.T.\" (1971) di Kool &amp; the Gang.\nGrafica.\nSui dischi in vinile e sulle cassette di \"Illmatic\", Nas sostituisce la divisione dei tradizionali lati A e B con \u00ab40th Side North\u00bb e \u00ab41st Side South\u00bb, rispettivamente le strade principali che formano i confini geografici che delimitano le case popolari del Queensbridge. Il professore Sohail Daulatzai considera questa etichettatura come rilevante, dal momento che trasforma \"Illmatic\" in una \u00abmappa sonora.\u00bb L'album serve come legenda per la cartografia del ghetto di Nas, mentre racconta le sue esperienze e coloro che vivono nel Queensbridge. In un'intervista del 2009 a \"XXL\", Nas ha discusso lo scopo dietro il lavoro grafico dell'album tra gli altri sforzi promozionali, dichiarando \u00abin realt\u00e0 il disco doveva rappresentare tutto ci\u00f2 che riguarda Nasir Jones dall'inizio alla fine, dalla copertina dell'album ai miei video musicali. La mia casa discografica ha dovuto pregarmi di smettere di fare le riprese dei video musicali nelle case popolari. Non importa di cosa trattasse la canzone, li avevo gi\u00e0 fuori. Questo \u00e8 quello che era tutto per me, essere un ragazzino delle case popolari, essere un manifesto per quello, che all'epoca non esisteva.\u00bb\nCopertina.\nLa copertina dell'album di \"Illmatic\" presenta una foto di Nas da bambino, scattata dopo che suo padre, il musicista Olu Dara, era tornato a casa dopo un tour oltreoceano. La copertina originale intendeva raffigurare una foto di Nas con Ges\u00f9 in un headlock, riflettendo l'immagine religiosa del rap di Nas su \"Live at the Barbeque\"; \u00abquando avevo 12 anni, sono andato all'inferno per aver fatto fuori Ges\u00f9.\u00bb\nLa copertina approvata, disegnata da Aimee Macauley, presenta una foto di Nas da bambino sovrapposta a un sfondo di un isolato di New York City preso da Danny Clinch. In un'intervista del 1994, Nas ha discusso l'idea che c'era dietro alla sua foto all'et\u00e0 di 7 anni, dichiarando: \u00abquello \u00e8 stato l'anno in cui ho iniziato a riconoscere tutto [attorno a me]. Quello \u00e8 l'anno in cui \u00e8 iniziato tutto. Quello \u00e8 l'anno in cui ho iniziato a vedere il futuro per me stesso e a iniziare a fare ci\u00f2 che era giusto. Il ghetto ti fa pensare. Il mondo \u00e8 nostro. Pensavo che non potevo lasciare le mie case popolari. Pensavo che se me ne fossi andato, se mi fosse successo qualcosa, pensavo che non ci sarebbe stata giustizia o che sarei stato solo uno schiavo morto o qualcosa del genere. Le casi popolari erano il mio mondo fino a quando non mi sono educato a vedere che c'era qualcosa di pi\u00f9 la fuori.\u00bb Fino a ora, Nas non ha indicato alcuna influenza esterna per il lavoro grafico della copertina del suo album. Secondo \"Ego Trip\", la copertina di \"Illmatic\" prende spunto dall'album jazz \"A Child is Born\" (1974) del Howard Hanger Trio, la cui copertina presenta anch'essa una fotografia di un bambino, sovrapposta a un paesaggio urbano.\nSin da quando \u00e8 stata pubblicata, la copertina artistica di \"Illmatic\" ha guadagnato una reputazione iconica, essendo stata oggetto di numerose parodie e omaggi. Il giornalista Byron Crwaford ha in seguito definito la copertina di \"Illmatic\" \u00abuna delle pi\u00f9 belle copertine di sempre nell'hip-hop.\u00bb Commentando il valore artistico della copertina, Rob Marriott di \"Complex\" scrive: \u00abla struggente copertina di \"Illmatic\" ha abbinato l'umore, il tono e le qualit\u00e0 di questo album introspettivo a un livello cos\u00ec alto che \u00e8 divenuto un classico istantaneo, acclamato con una illustrazione piena di sfumature e di significato.\u00bb La rivista \"XXL\" nomina la copertina dell'album un'\u00abidea fotografica di arte elevata per un album rap\u00bb e descrive il lavoro grafico come un \u00abrumoroso, confuso paesaggio urbano che guarda attraverso le proprie case popolari e un giovane ragazzo sovrapposto al centro di tutto.\u00bb\nSulla traccia \"Shark Niggas (Biters)\" dell'album di debutto \"Only Built 4 Cuban Linx...\" (1995), i rapper Raekwon e Ghostface Killah criticano la copertina dell'album di The Notorious B.I.G. \"Ready to Die\" (1994), pubblicato un po' di mesi dopo \"Illmatic\" e che presenta una foto di un bambino con un'acconciatura afro, il che implica il fatto che la sua copertina aveva copiato quella di Nas. Ci\u00f2 ha generato una lunga controversia tra i rapper, con il risultato di una faida non pubblicizzata alla quale Nas fa riferimento successivamente nel suo album del 2002 \"God's Son\" nel brano \"Last Real Nigga Alive\".\nAccoglienza commerciale.\n\"Illmatic\" \u00e8 pubblicato il 19 aprile del 1994 e distribuito dalla Columbia Records negli Stati Uniti. L'album presenta anche una distribuzione internazionale nello stesso anno in molti altri paesi, inclusi Francia, Paesi Bassi, Canada e Regno Unito. Nella sua prima settimana di pubblicazione, \"Illmatic\" fa il suo esordio nella Billboard 200 alla posizione numero 12, vendendo 60.000 copie fisiche. Tuttavia, l'iniziale numero di vendite stimato fu al di sotto delle aspettative. I cinque singoli estratti dall'album non riescono a ottenere un buon successo commerciale nelle classifiche statunitensi, non riuscendo a imporsi nella Billboard Hot 100. Il singolo principale \"Halftime\" \u00e8 l'unico ad arrivare nella top ten tra i brani rap, raggiungendo l'ottavo posto come picco massimo, mentre \"Life's a Bitch\" non riesce nemmeno a classificarsi. L'album ha anche sofferto di un estensivo contrabbando illegale prima della sua uscita: nove tracce su dieci erano state gi\u00e0 bootleggate, ovvero l'intero disco eccetto \"Life's a Bitch\". Il critico musicale Jeff Weiss scrive che \u00abla domanda regionale era cos\u00ec alta che Serch ha dichiarato di aver scoperto un garage con 60.000 copie illegali.\u00bb\nMentre le vendite iniziali erano basse, l'album \u00e8 stato certificato dalla RIAA come disco d'oro il 17 gennaio 1996 per aver venduto 500.000 copie; l'11 dicembre del 2001, l'album \u00e8 certificato di platino per aver venduto pi\u00f9 di un 1.000.000 di copie fisiche. Il 28 gennaio 2019, la RIAA lo certifica doppio platino. Classificandosi assieme all'originale \"Illmatic\" (secondo le regole di \"Billboard\"), \"Illmatic XX\" vende 15.000 copie nella sua prima settimana tornando alla \"Billboard 200\" alla diciottesima posizione, con un aumento di vendite del 844%. Al 20 aprile 2014, l'album ha venduto 1.686.000 copie negli Stati Uniti d'America. Nell'aprile del 2002, l'album \u00e8 stato certificato d'oro dalla Canadian Recording Industry Association per aver venduto pi\u00f9 di 50.000 copie fisiche in Canada.\nAccoglienza critica.\n\"Illmatic\" riceve il plauso universale da parte della critica contemporanea, che lo accoglie come un capolavoro hip hop. \"NME\" ha chiamato la sua musica \u00abperfezione ritmica\u00bb, e Greg Kot del \"Chicago Tribune\" lo ha citato come il miglior album hardcore hip hop \u00abuscito dall'East Coast da anni a questa parte.\u00bb Dimitri Ehrlich di \"Entertainment Weekly\" ha accreditato Nas per aver dato al suo quartiere il \u00abgiusto rispetto\u00bb mentre si affermava e ha detto che i testi intelligenti e le basi dure \u00abrichiamano gli ascoltatori dentro lo stile di vita del quartiere con efficienza poetica.\u00bb Tour\u00e9, scrivendo per \"Rolling Stone\", salutava Nas come un rapper d'\u00e9lite per la sua dizione, i suoi testi dettagliati e il tono simile a quello di Rakim: \u00ababbina ogni bellissimo momento [di \"Illmatic\"] con la sua dura antitesi.\u00bb\nChristopher John Farley del \"Time\" ha elogiato l'album come una \u00absveglia per gli ascoltatori [di Nas]\u00bb e lo ha elogiato per l'interpretazione rispetto alla glorificazione \u00abdel mondo da cui proviene.\u00bb James T. Jones IV di \"USA Today\" cita i testi come \u00abla poesia pi\u00f9 pressante dai tempi dei Public Enemy\u00bb e ha anche elogiato Nas per aver rappresentato onestamente la vita del ghetto senza ricorrere al sensazionalismo e alla misoginia dei rapper gangsta contemporanei. Richard Harrington del \"Washington Post\" elogia Nas per \u00abaver bilanciato limitazioni e possibilit\u00e0, aver distinto ostacoli e trampolini di lancio, e per aver riconosciuto la propria crescita da adolescente appassionato ad adulto maturo che pu\u00f2 rispettare e criticare la cultura della violenza che lo circonda.\u00bb\nIn una recensione mista, Heidi Siegmund del \"Los Angeles Times\" ha trovato la maggior parte di \"Illmatic\" ostacolata da \u00abmentalit\u00e0 stanca e manifesti\u00bb, e interpreta il plauso dei critici dell'East Coast come un \u00abovvio tentativo di combattere l'hip-hop lontano dalla West [Coast].\u00bb Charles Aaron di \"Spin\" riteneva che i paragoni con Rakim \u00absarebbero pi\u00f9 che meritati\u00bb se Nas avesse potuto espandere i suoi testi meditativi \u00abrivelando qualcosa di pi\u00f9 personale\u00bb. Nella sua recensione per \"Playboy\", Robert Christgau lo definisce \u00abla voce tipicamente sprezzante e loquace di New York nella lotteria post-gangsta\u00bb e lo raccomanda agli ascoltatori che \u00abbramano l'autenticit\u00e0 totale senza atteggiamenti brutali.\u00bb\n\"The Source\".\nDopo la sua pubblicazione, \"The Source\" ha dato a \"Illmatic\" il punteggio perfetto di cinque mic, il punteggio pi\u00f9 alto della rivista e all'epoca un prestigioso riconoscimento, dando l'influenza della rivista nella comunit\u00e0 hip hop. Jon Shecter, co-fondatore di \"The Source\", ha ricevuto una copia dell'album otto mesi prima della pubblicazione programmata, dopo di che ne era entusiasta e ha presto esercitato pressioni affinch\u00e9 l'album ottenesse il punteggio massimo di cinque mic.\nAlla fine, la recensione di \"Illmatic\" \u00e8 stata gestita dalla giornalista della rivista Miss Info (pseudonimo di Minya Oh), che condivideva l'entusiasmo di Shecter per l'album di Nas. Nella sua recensione di \"Illmatic\", Oh scrive: \u00abdevo sostenere che questo \u00e8 uno dei migliori album hip-hop che io abbia mai ascoltato\u00bb e sul contenuto scrive che \u00abliricamente, l'intera roba \u00e8 sul pezzo. Nessun clich\u00e9 metaforico, nessun espediente. Niente di troppo astratto, niente di superficiale.\u00bb Ha anche elogiato l'impatto del \u00abrealismo poetico\u00bb della scrittura di Nas, per poi assegnare il punteggio massimo all'album.\nControversie.\nAll'epoca, non c'erano precedenti per un artista esordiente che avesse ottenuto la valutazione massima. L'autore Matthew Gasteier scrive: \u00ab\u00e8 difficile sopravvalutare l'impatto della ricezione dei cinque microfoni su cinque, dato che \u00e8 la prima volta che il punteggio \u00e8 assegnato a una qualsiasi nuova pubblicazione dalla rivista da quando Reginald Dennis, il redattore di allora, aveva messo una moratoria sulle pubblicazioni di debutto.\u00bb Reginald Dennis, ex redattore musicale della rivista e co-fondatore di \"XXL\", in seguito ha raccontato: \u00abl'assegnazione di cinque microfoni \u2013 status di classico \u2013 \u00e8 sempre stata preoccupante per me su vari livelli. Voglio dire, non stiamo solo dicendo che un particolare brano musicale \u00e8 superiore a tutto ci\u00f2 che \u00e8 fuori adesso, ma sar\u00e0 altrettanto migliore della maggior parte delle pubblicazioni future [...] ho dato solo un cinque sotto la mia redazione ed \u00e8 andato a \"Illmatic\" di Nas.\u00bb Dennis lo ha citato come \u00abl'unica volta che ho rotto la mia \"regola del nessun cinque\"\u00bb e ha aggiunto \u00abho detto a Jon che avremmo dovuto lavorare su tutte quelle cose quando sarebbe stato il tempo di recensirlo. Ma ogni giorno, Jon era come \"yo, questo album \u00e8 5 mics \u2013 seriamente, Reg, 5 mics!\"\u00bb\nIl punteggio non \u00e8 arrivato senza la sua scia di controversie. Reginald Dennis descrive la reazione che ha seguito la recensione di Minya Oh come: \u00abero felice, Jon era felice, Nas era felice, tutti erano felici \u2013 eccetto per tutte quelle persone che pensavano che \"The Chronic\" avrebbe dovuto ottenere un punteggio di 5 mic.\u00bb Solo due anni prima, il rivoluzionario \"The Chronic\" di Dr. Dre aveva fallito nell'ottenere il punteggio massimo della rivista, pur ridefinendo il panorama musicale hip hop. In seguito \u00e8 stato rivelato che, mentre tutti quelli della rivista sapevano che era un classico istantaneo, hanno deciso di rispettare la severa politica di stare alla larga dall'assegnare un punteggio perfetto. Successivamente, quando l'album di Nas \u00e8 stato esentato da questa moratoria, molti fan hanno indicato questa decisione come una conferma del pregiudizio giornalistico nei confronti dell'East Coast hip hop. Nonostante abbia ricevuto critiche da parte del suo staff per la precedente recensione di \"The Chronic\", Reginald Dennis continua a difendere la decisione di premiare \"Illmatic\" con il punteggio pi\u00f9 alto della rivista: \u00absono solo felice che \"Illmatic\" sia universalmente acclamato come un classico, cos\u00ec nessuno pu\u00f2 accusarmi di far cadere la palla [...] e se non avessi vissuto quello che ho fatto con \"The Chronic\", non avrei avuto la flessibilit\u00e0 necessaria per consentire la flessione della mia politica. Quindi penso che tutto abbia funzionato bene.\u00bb\nRetrospettiva.\nFin dalla sua prima accoglienza, \"Illmatic\" \u00e8 stato visto dagli autori musicali come una delle quintessenze delle pubblicazioni hip hop degli anni novanta, mentre veniva classificato vicino ai vertici delle classifiche di molte liste dei \u00abmigliori album\u00bb delle pubblicazioni di diversi generi, dandogli la reputazione di uno dei migliori album hip hop di tutti i tempi. Jon Pareles del \"New York Times\" cita \"Illmatic\" come \u00abuna pietra miliare nel tentativo di catturare l'\"essenza del ghetto di strada\".\u00bb L'album \u00e8 stato descritto da un numero di autori e critici musicali come \u00abclassico\u00bb. Chris Ryan, scrivendo nel \"The New Rolling Stone Album Guide\" (2004), ha definito \"Illmatic\" come \u00abun ritratto di un artista come una persona del ghetto, un solitario, un'anima torturata, un giovane delinquente e un critico sociale alle prime armi\u00bb aggiungendo che \u00absi eleva ancora come uno dei successi incoronati del rap.\u00bb In modo simile all'iniziale sentimento di \"The Source\", \"XXL\" in seguito ha dato all'album il punteggio \u00abXXL\u00bb \u2013 ovvero lo status di classico \u2013 in una recensione retrospettiva. In una recensione retrospettiva per MSN Music, Robert Christgau dice che la registrazione era \u00abmeglio di quanto pensassi all'epoca di sicuro \u2013 come accade a volte con gli esteti, i puristi hanno ascoltato sottigliezze di sani principi che persone volgari come me non erano inclini a godere\u00bb, anche se lo trovava ancora inferiore all'album di debutto di The Notorious B.I.G. \"Ready to Die\" (1994). Nel 2002, Matthew Gasteier di \"Prefix Mag\" riesamina \"Illmatic\" e il suo significato musicale, affermando:\n\"Illmatic\" \u00e8 stato inserito in diverse liste dei \u00abmigliori album\u00bb da parte di pubblicazioni dei generi pi\u00f9 disparati. Pitchfork lo ha inserito al numero 33 della sua lista sui 100 migliori album degli anni novanta e la pubblicazione del giornalista Hartley Goldstein lo nomina \u00abl'essenza meticolosamente elaborata di tutto ci\u00f2 che rende grande la musica hip hop, \u00e8 praticamente un filone sonoro del DNA del genere.\u00bb \u00c8 stato elencato come uno dei 33 album hip hop/R&amp;B nella lista delle \u00abpubblicazioni essenziali degli anni novanta\u00bb di \"Rolling Stone\". \u00c8 quinto tra i \u00abcento migliori album di musica nera di tutti i tempi secondo i critici\u00bb e terzo nella \u00abtop 100 del sondaggio dei lettori\u00bb di \"Hip Hop Connection\". L'album \u00e8 ancora classificato in quarta posizione nella lista dei migliori 10 album rap della rivista \"Vibe\" e al secondo posto nella lista dei migliori album hip hop di sempre di MTV. Nel 1998, l'album \u00e8 stato classificato al primo posto nella lista dei cento migliori album rap della rivista \"The Source\". Cinque anni dopo, \"Rolling Stone\" lo piazza alla posizione numero 400 nella sua lista dei 500 migliori album della storia; nella lista del 2012, l'album \u00e8 salito alla 314 posizione. Il 30 marzo del 2004, \"Illmatic\" \u00e8 rimasterizzato e ripubblicato con un disco bonus di remix e materiale nuovo prodotto da Marley Marl e Large Professor, in commemorazione del decimo anniversario dall'uscita dell'album. Durante la ristampa del 2004, Marc Hill di PopMatters lo ha definito \u00abil pi\u00f9 grande album di sempre\u00bb e ha dichiarato \u00abdieci anni dopo la sua pubblicazione, \"Illmatic\" non \u00e8 solo il miglior album hip-hop mai realizzato, ma \u00e8 anche una delle migliori produzioni artistiche del ventesimo secolo.\u00bb L'album \u00e8 anche incluso nel libro \"1001 Albums You Must Hear Before You Die\". Il 19 febbraio 2014, un articolo di \"The Village Voice\" classifica \"Illmatic\" come l'album pi\u00f9 newyorkese di sempre (\u00abMost New York City album ever\u00bb).\nEredit\u00e0 e influenza.\nEast Coast hip hop.\n\"Illmatic\" \u00e8 stato ritenuto come uno degli album hip hop pi\u00f9 influenti di tutti i tempi, con gli esperti che lo descrivono come un archetipo dell'album East Coast hip hop. Jeff Weiss di \"Pitchfork\" scrive: \u00abnessun album riflette meglio il suono e lo stile di New York, [nel 19]94.\u00bb Citando \"Illmatic\" come parte di una serie di album notevoli pubblicati nel 1994, David Drake di \"Stylus Magazine\" scrive: \u00abquesto era il punto critico per l'East Coast, un tempo dove i rapper dell'area di New York pubblicavano secchiate di lavori elettrizzanti.\u00bb John Bush di Allmusic paragona \"Illmatic\" alle altre produzioni di DJ Premier, \"The Sun Rises in the East\" (1994), come \u00abuna delle quintessenze delle produzioni East Coast.\u00bb Assieme all'album acclamato dalla critica \"Einter the Wu-Tang (36 Chambers)\" (1993) dei Wu-Tang Clan e al successo di \"Ready to Die\" (1994) di Notorious B.I.G., \"Illmatic\" \u00e8 stato anche determinante nel ripristinare l'interesse nella scena dell'East Coast hip hop. \u00abRaramente la culla dell'hip-hop \u00e8 stata cos\u00ec unanime nel lodare la pubblicazione rap e l'MC che l'ha fatta.\u00bb scrive Rob Marriott di \"Complex\". Successivamente, Nas ha raccontato: \u00ab\u00e8 stato incredibile essere accettato da New York City in questo modo... in un periodo in cui un grande numero di pubblicazioni West Coast hip hop era venduta; l'East Coast non vendeva molto, specialmente per un nuovo artista. Quindi all'epoca non si poteva dire [di essere accettato] nelle vendite, ma si poteva dire [di essere accettato] nelle strade.\nProduzione.\n\"Illmatic\" \u00e8 stato ritenuto un punto creativo culminante per l'East Coast hip hop, in quanto ha visto la produzione dei famosi produttori di New York Large Professor, Pete Rock e DJ Premier. L'album consolida la reputazione di questi produttori \u2013 specialmente DJ Premier, che \"Illmatic\" contribuisce a istituire tra le figure centrali della produzione East Coast grazie ai suoi suoni jazz e blues \u2013 i cui contributi all'album divennero influenti nel plasmare il paesaggio sonoro della scena regionale di New York.\nIn seguito alla pubblicazione dell'album, gli artisti hip hop hanno iniziato sempre di pi\u00f9 ad attingere a una vasta gamma di produttori per i loro progetti. All'epoca, l'assemblaggio di grandi nomi della produzione non aveva precedenti, poich\u00e9 la maggior parte degli album hip hop era principalmente il lavoro di un solo produttore dedicato e a volte di un gruppo di produzione incorporato. Eppure, l'autore Adam Mansbach riflette sull'impatto dei produttori degni di nota di \"Illmatic\", scrivendo: \u00abl'impatto psicologico sull'ascoltatore di avere tutti questi produttori d'\u00e9lite \u2013 alcuni dei quali, come Q-Tip, non erano ancora realmente noti per fare produzioni esterne ai propri lavori \u2013 s'incontra per ornare col merletto il debutto di questo ragazzo del Queensbridge che era straordinario.\u00bb Questo stesso modello sarebbe stato utilizzato da altri rapper di successo dell'East Coast. In un articolo sul New York hip hop, Mosi Reeves di \"Creative Loafing\" scrive che \"Illmatic\" di Nas [...] \u00e8 il primo a riunire i migliori produttori hip hop dell'industria discografica. Questa formula, estratta con maggior successo pi\u00f9 tardi da Notorious B.I.G. (\"Life After Death\", 1997), da Puff Daddy (\"No Way Out\", 1997) e da Jay-Z (\"Vol. 2... Hard Knock Life\", 1998), \u00e8 quella che la maggior parte dei prospetti di New York usa ancora oggi. Jon Caramanica del \"The New York Times\" scrive che dopo la pubblicazione di \"Illmatic\" \u00ab\u00e8 diventato comune per i rapper cercare tra diversi produttori che avrebbero potuto migliorare il loro suono.\u00bb\nTuttavia, mentre gli artisti hip-hop continuano ad attingere da questo standard per la produzione dall'album, la pratica ha ottenuto anche qualche critica. In un articolo intitolato \u00abHow Nas' \"Illmatic\" Ruined Hip-Hop\u00bb, Insanul Ahmed di \"Complex\" nota che una delle \u00abconseguenze non intenzionali\u00bb di \"Illmatic\" era il declino generale della coesione e della qualit\u00e0 degli album rap: \u00abla prossima cosa che sapevi, \u00e8 che gli album hanno iniziato ad avere un produttore diverso per ogni canzone. E come un film che ha un regista diverso per ogni scena, l'album diventa una storia sfocata. E questo significa anche che i produttori non erano pi\u00f9 legati agli artisti.\u00bb\nQueensbridge.\n\"Illmatic\" \u00e8 anche accreditato per aver fatto rivivere la scena rap del Queensbridge. Un tempo casa di prestigiosi pionieri come Marley Marl, MC Shan e Roxanne Shant\u00e9, il Queensbridge era stata una delle scene hip hop pi\u00f9 produttive del Paese durante gli anni ottanta. In un articolo dell'aprile del 2006, un giornalista di \"XXL\" scrive della storia e dell'impatto della scena hip hop del Queensbridge, affermando: \u00aba partire dagli anni ottanta, le casi popolari del Queensbridge di New York City sono state documentate meglio di qualsiasi altra posizione geografica. Partendo dal super produttore della dominante Juice Crew Marley Marl negli anni ottanta fino ai primi Nas, Cormega e Capone degli anni novanta, il Ponte ha prodotto il pi\u00f9 alto talento pro-capite di qualsiasi altro ghetto.\u00bb Nonostante ci\u00f2, durante i primi anni novanta, a differenza del passato la scena rap del Queensbridge era stagnante. Secondo Nas: \u00abvenivo dall'eredit\u00e0 di Marley Marl, MC Shan e dal tipo di suono della Juice Crew. Conoscendo questi ragazzi nel quartiere, a quel tempo la scena del Queensbridge era morta. Pubblicare l\u00ec quell'album ha detto molto per me per portare avanti l'eredit\u00e0 dei pionieri del Queensbridge.\u00bb\nIn seguito all'uscita di \"Illmatic\", il Queensbridge ritorna alla ribalta dopo anni d'oscurit\u00e0, con un ascendente dell'influente gruppo hardcore hip hop Mobb Deep (che ha acquisito credibilit\u00e0 grazie alla loro affiliazione con Nas) e in seguito con l'emergere del duo di tendenza Capone-N-Noreaga. Nas appare sull'album in studio acclamato dalla critica dei Mobb Deep \"The Infamous\" (1995). Inoltre, l'album \u00e8 accreditato per aver lanciato la carriera del rapper di Brooklyn AZ. AZ, che ha ottenuto visibilit\u00e0 immediata e credibilit\u00e0 underground grazie alla sua presenza in \"Life's a Bitch\", \u00e8 diventato un collaboratore frequente di Nas, che a sua volta ricambia il favore nell'album d'esordio di AZ \"Doe or Die\" (1995).\nDeclino dell'alternative hip hop.\n\"Illmatic\" \u00e8 stata una delle prime pubblicazioni importanti a emergere dalla nascente scena hardcore hip hop di New York, in un periodo in cui gran parte dell'East Coast hip hop era ancora dominata da artisti alternative hip hop come A Tribe Called Quest e De La Soul. Adam Heimlich del \"New York Press\" commenta l'attrattiva dell'alternative hip-hop nella scena musicale di New York City e sottolinea che \u00abnel 1994, sembrava che ci fossero pi\u00f9 soldi (e sicuramente pi\u00f9 riconoscimenti culturali) lavorando con Arrested Development o Digable Planets.\u00bb\nTuttavia, secondo Heimlich, l'album fornisce un \u00abrifiuto esplosivo ed esplicito della assimilazione culturale della maggior parte dell'hip-hop precedente\u00bb, dovuto al suo uso ruvido del linguaggio e al suo ritratto intransigente del crimine.\u00bb Heimlich cita il ruolo di Nas nel risorgente movimento hardcore, scrivendo: \u00ab[Nas] \u00e8 arrivato sulla scena come il bambino d'oro dell'hardcore. Assieme ai Wu-Tang Clan, Nas e Mobb Deep [...] hanno quasi inventato il New York rap degli anni novanta, quando la nozione di \"East Coast gangsta\" significava ancora Schoolly D o Kool G Rap. Questi tre [...] progettarono il modo e lo stile con cui gli artisti di New York avrebbero affrontato ci\u00f2 che Snoop e Dre avevano fatto degli argomenti pi\u00f9 caldi del rap: droghe e violenza.\u00bb Allo stesso modo, il professore della Duke University Mark Anthony Neal, scrive: \u00abNas era in prima linea in una rinascita dell'East Coast hip hop\u00bb in cui \u00abapparve uno stile distinto dell'East Coast del cosiddetto gangsta rap\u00bb, come ascoltato in pubblicazioni dallo stile simile come \"C.R.E.A.M.\" dei Wu-Tang Clan ed \"Everyday Struggle\" di Notorious B.I.G.\nSecondo Steve Huey di AllMusic, nonostante \"Illmatic\" contenga forti elementi di jazz rap, ha segnato un importante spostamento regionale verso l'estetica hardcore, segnando \u00abl'inizio di uno spostamento dall'alternative rap ispirato ai Native Tongues.\u00bb Il professore Sohail Dalautzai della University of Southern California commenta l'indebitamento di \"Illmatic\" nei confronti dell'hardcore hip hop: \u00abperch\u00e9 nel colmare il divario e rappresentare la strada da spaccone di Kool G Rap, la metafisica di Rakim e le rivoluzionarie filosofie proletarie di Ice Cube, Nas [...] ha unificato i disparati fili di ribellione urbana che stavano divampando dai ciphers delle strade dell'hip-hop.\u00bb\nWest Coast hip hop.\nIl plauso della critica che circonda l'album ha contribuito a spostare l'attenzione dal suono melodico, basato sul sintetizzatore e indotto dal g-funk \u2013 sottogenere del funk \u2013 che aveva dominato le classifiche per un po' di tempo dopo \"The Chronic\" (1992) di Dr. Dre. Citando per esempio il popolarissimo \"Doggystyle\" (1993) di Snoop Dogg, l'autore Matthew Gasteier scrive: \u00abla prima cosa che si nota immediatamente sulla recensione [della rivista \"The Source\"], \u00e8 che, come essenzialmente ogni altra recensione su \"Illmatic\" in pubblicazioni come \"Vibe\", \"Spin\", \"Rolling Stone\" e il \"New York Times\", menziona \"Doggystyle\" di Snoop Doggy Dogg nel primo paragrafo.\u00bb Quasi tutti i recensori sentivano il bisogno di contestualizzare la loro risposta a \"Illmatic\" all'interno della cornice del g-funk \u00ab\u00e8 un promemoria di quanto lo stile fosse pervasivo all'interno del mondo hip hop e della comunit\u00e0 musicale nel suo complesso.\u00bb\nEppure, secondo l'autore Mickey Hess, \"Illmatic\" \u00e8 stato tra quei dischi East Coast che hanno contribuito \u00aba creare paesaggi sonori sparsi, ruvidi e aspri che chiaramente differivano dalle melodie multistrato di Dre.\u00bb Come scrive Steve Huey di AllMusic, \u00abha contribuito a comandare la rinascita artistica del New York hip hop nell'epoca post-\"Chronic\", che porta a un ritorno dell'estetica della strada.\u00bb Contrariamente a queste estetiche con gli argomenti trovati nel g-funk, la scrittrice e regista Dream Hampton scrive: \u00ab\"Illmatic\" era una bomba sporca lanciata alla colonna sonora orchestrale che era \"The Chronic\".\u00bb\nNonostante queste differenze regionali, Hampton accredita a \"Illmatic\" l'aver procurato un campo artistico comune per i rapper della West Coast e dell'East Coast. Nel saggio del 2009 \"Born Alone, Die Alone\", la Hampton racconta l'impatto dell'album sugli artisti West Coast come Tupac Shakur. Mentre lavorava come giornalista per \"The Source\" nel 1994, la Hampton ha coperto tre casi giudiziari che coinvolgevano Tupac. Intorno a quel periodo, ha ricevuto una copia in anticipo di \"Illmatic\" e ne ha immediatamente dato una versione in cassetta per Tupac, che divenne \u00abun convertito istantaneo\u00bb nei confronti dell'album. Il giorno dopo, continua Hampton, Tupac \u00ab\u00e8 arrivato nell'aula assegnatagli, facendo suonare all'improvviso \"Illmatic\" cos\u00ec forte che l'ufficiale giudiziario gli ha urlato di spegnerlo prima che il giudice prendesse posto sulla propria sedia.\u00bb Nel suo saggio, Hamtpon implica che il lirismo di Nas potrebbe aver probabilmente influenzato l'album acclamato di Tupac \"Me Against the World\", che \u00e8 stato registrato nello stesso anno.\nL'artista West Coast The Game racconta l'impatto di \"Illmatic\" per gli appassionati come lui fuori da New York. Nella sua collaborazione con Nas in \"Hustlers\" (2006), racconta un episodio che ha vissuto in giovent\u00f9, quando ha deciso di taccheggiare sia \"Illmatic\" sia \"The Chronic\" in un negozio di dischi nel 1995.\nLirismo.\nDurante il periodo della sua uscita, \"Illmatic\" ha portato una rinnovata attenzione sul lirismo per l'hip hop \u2013 riportando all'epogeo di Kool G Rap, Big Daddy Kane e Rakim. Il giornalista musicale Kelefa Sanneh del \"New York Times\" scrive di \"Illmatic\", affermando che Nas \u00abha perfezionato uno stile di rima denso e ra-ta-ta basato sull'eredit\u00e0 dei pionieri degli anni ottanta come Rakim e Big Daddy Kane.\u00bb Nel suo libro \"To the Break of Dawn: A Freestyle on the Hip Hop Aesthetic\", William Jelani Cobb scrive dell'impatto di Nas sul lirismo e il paragone con l'eminente Rakim all'epoca:\nNonostante le basse vendite iniziali, l'album ha avuto un profondo impatto sul circuito underground e ha segnato un importante cambiamento stilistico nella musica hip hop introducendo un nuovo standard di lirismo. Prima della pubblicazione dell'album, il lirismo hip hop era per lo pi\u00f9 definito da due forme popolari. La prima era caratterizzata da un frenetico flow ragga accompagnato da una consegna lirica eccentrica, spesso senza senso e che era stata resa popolare da gruppi di Brooklyn quali Das EFX e Fu-Schnickens.\nL'altro era caratterizzato da un pigro slittamento che sacrificava la complessit\u00e0 del testo per un ritmo pi\u00f9 cadenzato e chiaro ed \u00e8 stato portato al successo da MCs della West Coast hip hop come Snoop Dogg e Warren G. Tuttavia, il contenuto di Nas, la velocit\u00e0 verbale e gli intricati schemi di rime interne ha ispirato diversi rapper ha modificare le proprie abilit\u00e0 liriche. Rob Marriott, critico musicale, nota che \u00abrapper come Mobb Deep, Nature, Cormega, Capone, Noreaga, Tragedy Khadafi, Raekwon, Ghostface e persino il paroliere della Citt\u00e0 Ventosa Common sembravano trovare nuova ispirazione nella autocoscienza di Nas, nei suoi schemi di rime interne e nella sua padronanza dei dettagli di strada.\u00bb Marriott descrive anche l'impatto dell'\u00abapproccio poetico\u00bb di \"Illmatic\" su Jay-Z, scrivendo: \u00abl'MC di Brooklyn ha cambiato il suo stile dai giorni dei suoi discorsi veloci con Jaz-O al produrre \"Reasonable Doubt\", un album segnato dall'introspezione tipica di Nas...\u00bb.\nMolti rapper hanno preso atto dell'influenza di \"Illmatic\" sul proprio lirismo. Ghostface Killah racconta: \u00abquando ascoltavo Nas all'epoca, era come \"Oh merda! L'ha ucciso.\" Questo mi ha costretto a fare un passo in pi\u00f9 con la mia penna [...] l'intero \"Illmatic\" ti ha costretto ad andare avanti a fare roba [...] \u00e8 stato d'ispirazione.\u00bb\nPoesia hip hop.\nIn aggiunta al suo rapping, Nas ha ottenuto valore per la poesia del suo linguaggio. Il professore Adilifu Nama della California State University Northridge scrive: \u00abcon \"Illmatic\", l'hip hop ha assistito alla nascita di un griot urbano che raccontava storie dure dell'alienazione e del trionfo del ghetto come una spoken word di un romanzo di Chester Himes.\u00bb L'autore e scrittore musicale Todd Boyd ha scritto del realismo urbano di Nas, affermando che i suoi \u00abtesti poetici sono alcune delle parole pi\u00f9 toccanti che descrivono l'esperienza urbana postindustriale [...] e assieme al nitido uso della metafora lo pongono ai vertici del gioco in termini di abilit\u00e0 complessive come MC e come critico culturale.\u00bb Un editorialista di OhWord.com descrive Nas come \u00abun genio introverso che s'eleva dalle macerie di Reaganomics per benedire il microfono con uno stile sfrontato di poesia di strada introspettiva e redentiva.\u00bb Imani Perry, professore all'universit\u00e0 di Princeton, descrive \"Illmatic\" come \u00ab\"ars poetica\", una affermazione definitiva per l'arte della poesia hip hop.\u00bb\nSecondo l'autore e poeta Kevin Coval, Nas \u00abha elevato il livello delle barre per gli MCs\u00bb facendo progredire il suo lirismo \u00abda punch lines e hot lines a intere immagini di pensieri chiari in forma di rima.\u00bb Assieme alla raccolta di poesie di Paul Beatty, \"Joker Joker Deuce\" (1994), Coval cita la pubblicazione di \"Illmatic\" come un \u00abmomento generazionale\u00bb che ha segnato lo sviluppo della poesia hip hop. Propria come la poetica hip-hop che veniva scritta e pubblicata per la prima volta su carta, Nas forniva una produzione sonora che catturava definitivamente \u00abla risposta poetica\u00bb alla musica hip hop.\nMolti dei tropi poetici trovati dentro \"Illmatic\" sono diventati termini e frasi presenti nel lessico hip hop. \"The World is Yours\", il riferimento di Nas al dirigibile presente in \"Scarface\", scrive Rob Marriott, \u00ab\u00e8 rimasto un tropo che l'hip-hop ha preso a cuore [...] anche la stessa parola \"Illmatic\" [...] \u00e8 diventata sinonimo di qualcosa che \u00e8 sorprendentemente eccellente, nato in strada e/o inaspettato.\u00bb Nel 2013, lo scrittore musicale Jeff Weiss ha commentato l'ampio utilizzo del vocabolario di \"Illmatic\", scrivendo: \u00able frasi e le immagini sono cos\u00ec profondamente radicate nella coscienza del rap da essere diventate un clich\u00e9.\u00bb\nArtisti hip hop.\nMolti rapper mainstream e underground rispettati hanno riconosciuto l'influenza di \"Illmatic\". Questa vasta gamma di artisti include, tra gli altri, Talib Kweli, Lupe Fiasco, i produttori Just Blaze e 9th Wonder, oltre a Wiz Khalifa, Alicia Keys e The Game, che ha inserito dei riferimenti al disco nel suo album d'esordio \"The Documentary\". Nel 2006, \"Illmatic\" \u00e8 stato inserito in una lista di album hip hop acclamati compilata dai Clipse. Malice, membro del duo hip hop, ha dichiarato: \u00ab\"Illmatic\" ha catturato l'intero stato mentale di New York per me. Ha abbracciato tutto ci\u00f2 che conoscevo di New York. L'album ha 10 tracce, tutte impeccabili. Io e i miei amici abbiamo grandi ricordi andando in giro ad ascoltarlo, fumando e rilassandoci. Rappresentava tutto ci\u00f2 che era giusto con l'hip-hop. Questo CD non \u00e8 pi\u00f9 uscito dalla mia collezione.\u00bb Il produttore britannico DJ Semxtex, nel 2012 dice che \"Illmatic\" \u00e8 \u00abun album esemplare di perfezione che ha costretto il lirismo e i valori di produzione a evolversi all'interno dell'hip hop. Diciotto anni dopo resta onnipotente.\u00bb\nNel 2006 Marc Mac del duo di musica elettronica 4hero, produce una cover di \"The World is Yours\" come parte di un progetto che fonde jazz e hip hop, \"The Visioneeers\". I testi di \"Illmatic\" sono stati anche campionati da altri rapper, in particolare \"Ebonics\" di Big L (campiona \"It Ain't Hard to Tell\"), \"Keep it Real\" di Milkbone (campiona \"Life's a Bitch\"), \"Real Live Shit\" di Real Live (campiona \"It Ain't Hard to Tell\"), \"Prosper\" di Damu the Fudgemunk featuring Raw Poetic (campiona \"N.Y. State of Mind\"), \"In Remembrance\" di Blu &amp; Exile (campiona \"The World is Yours\" e \"One Love\"), \"Nikes on my Feet\" di Mac Miller (campiona \"The World is Yours\") \"Rap Game/Crack Game\" (campiona \"Represent\") e \"Dead Presidents II\" entrambe di Jay-Z (campiona \"The World is Yours\").\nEredit\u00e0 e omaggi.\nFin dalla sua pubblicazione, \"Illmatic\" \u00e8 diventato un punto di riferimento per i rapper debuttanti i cui album sono ampiamente anticipati dalla critica. Gli esperti di hip hop hanno visto gli album d'esordio come cruciali nel generare pubblicit\u00e0 e dare forma all'eredit\u00e0 della carriera di un artista. Dando l'anticipazione storica e il successo che ha accompagnato il debutto di Nas, \"Illmatic\" \u00e8 diventato sinonimo di questo genere di fenomeno. Come scrive un editorialista della rivista \"Complex\", \u00abpensa alla domanda che ti viene in mente ogni volta che un nuovo rapper lascia uscire il suo primo album: \"sar\u00e0 il nuovo \"Illmatic\"?\"\u00bb Nel 2012, la pubblicazione dell'album di Kendrick Lamar \"Good Kid, M.A.A.D City\" \u00e8 stata paragonato da giornalisti e critici a \"Illmatic\". In un'intervista con \"2 Dope Boys\", Lamar ha commentato il paragone, dichiarando: \u00ab\"Illmatic\"? Per le persone persino mettere il mio album alla luce di ci\u00f2 \u00e8 un risultato. \u00c8 pazzesco persino essere menzionato con questo, ma allo stesso tempo \u00e8 spaventoso [...] Quell'epoca \u2013 voglio dire che la fascia d'et\u00e0 adesso dovrebbe essere 30, dai 30 ai 40 \u2013 loro possono riconoscere che questo era l'album. \"Illmatic\" \u00e8 l'album per l'era degli anni novanta, quando io stavo crescendo [...] \u00e8 una strana sensazione essere sotto quello stesso tipo di luce, perch\u00e9 ci vuole un sacco di responsabilit\u00e0 per mantenerlo nel lungo periodo e longevo, ed \u00e8 qualcosa che non ho ancora [...] quindi \"Illmatic\" sar\u00e0 sempre il numero uno.\u00bb\n\"Illmatic\" \u00e8 stato anche nominato come modello musicale per altri artisti hip hop. L'album acclamato dalla critica di Common, \"Be\" (2005), si dice sia stato modellato sullo standard di \"Illmatic\". L'esordio di Nas \u00e8 stato omaggiato anche dal rapper underground Fashawn nel suo mixtape \"Ode to Illmatic\" (2010) e dal rapper di Detroit Elzhi che ha pubblicato un album intitolato \"Elmatic\" (2011). Prendendo nota della tendenza nell'omaggiare \"Illmatic\", nel 2011 Richard Watson del \"Guardian\" scrive \u00abcome direbbe Nasir Jones stesso... \"It Ain't Hard to Tell\" (non \u00e8 difficile da dire) perch\u00e9 i rapper di oggi tributino questo album d'esordio. \"Illmatic\" \u00e8 diventato un totem, un'opera che ha riguardato sia la storia dell'hip hop sia che punta verso il proprio futuro.\u00bb\nLavori successivi di Nas.\nMentre il successo dell'album ha aiutato incommensurabilmente la carriera di Nas, gli appassionati hip hop hanno citato l'album come il suo inevitabile \u00abdono e maledizione.\u00bb A causa della sua fama critica, i successivi album in studio di Nas sono stati valutati paragonandoli a \"Illmatic\", nonostante tutti abbiano superato il suo album d'esordio a livello commerciale. Attraverso questo standard, sono stati spesso giudicati come dei seguiti mediocri. Dopo che il manager Steve Stoute ha convinto Nas ha puntare i suoi sforzi in una direzione pi\u00f9 commerciale per l'album successivo del 1996, \"It Was Written\", Nas ha chiamato il team di produzione Trackmasters, gi\u00e0 noti per il lavoro mainstream all'epoca. Il seguito \u00e8 stato criticato per l'aver abbracciato temi gangsta/mafioso rap e argomenti materialistici, ma si \u00e8 dimostrato un successo commerciale vendendo oltre tre milioni di copie. I critici hanno dato giudizi contrastanti e il consenso generale \u00e8 che non \u00e8 riuscito a mantenere lo status di \u00abclassico\u00bb di \"Illmatic\". Molti fan di \"Illmatic\" hanno etichettato i suoi lavori successivi come una svendita, grazie alla sua sensibilit\u00e0 crossover (ad esempio partecipando con il gruppo hip hop The Firm) e ai suoi successi radiofonici nelle classifiche pop, come per esempio \"If I Ruled the World (Imagine That)\" (1996) e \"Hate Me Now\" (1999).\nQuando ha pubblicato il suo terzo e il suo quarto album in studio, rispettivamente \"I Am...\" e \"Nastradamus\" (entrambi nel 1999), che hanno subito continue modifiche a causa dell'immissione di copie illegali delle sessioni di registrazione, molti appassionati e critici temevano che la sua carriera si stesse deteriorando, poich\u00e9 entrambi gli album hanno ricevuto ulteriori critiche negative per il loro suono orientato nuovamente verso un pubblico commerciale. Riflettendo questa percezione diffusa nella comunit\u00e0 hip hop e poich\u00e9 all'epoca era ancora in corso la sua faida con Nas, Jay-Z lo ha deriso in \"Takeover\" (2001) per aver fatto \u00abin media un album buono [\"Illmatic\"] ogni dieci anni.\u00bb Un giornalista, scrivendo per \"The Source\", ha commentato l'esigente eredit\u00e0 dell'esordio di Nas: \u00abincolpa l'eccellenza, incolpa la perfezione e l'aggressione. Incolpa uno dei momenti pi\u00f9 belli dell'hip-hop per la prigione che oggi intrappola Nasir Jones \u2013 incolpa \"Illmatic\".\u00bb Tuttavia, Nas, ha fatto una specie di ritorno con il suo quinto album \"Stillmatic\" (2001) e con il successivo sforzo, l'acclamato \"God's Son\" (2002), cos\u00ec come \"The Lost Tapes\" (2002), una raccolta dei suoi brani precedentemente registrati nelle sessioni per gli album \"I Am...\" e \"Nastradamus\", ma non pubblicati. In seguito, i suoi album successivi furono tutti ben accolti dalla critica. Ci\u00f2 nonostante, la maggior parte degli appassionati ha considerato \"Illmatic\" come il suo album definitivo.\n\"Illmatic\" \u00e8 stato pubblicato in un'edizione deluxe inclusa in un libro di 48 pagine contenente foto, illustrazioni, testi e note di copertina grazie al fondatore di \"The Source\" Jon Schecter. Nel 2014 Nas annuncia \"Illmatic XX\", l'edizione del ventesimo anniversario dall'uscita originale di \"Illmatic\": \"Illmatic XX\" esce il 15 aprile, quattro giorni prima dell'anniversario originale e include una versione rimasterizzata di Illmatic, un disco extra di demo, remix e inediti di quell'epoca della carriera di Nas.\nRiconoscimenti.\nLe informazioni riguardanti i riconoscimenti attribuiti a \"Illmatic\" sono adattate da Acclaimed Music."}
{"id": "252861", "revid": "287204", "url": "https://it.wikipedia.org/wiki?curid=252861", "title": "Le Cardonnois", "text": "Le Cardonnois \u00e8 un comune francese di 97 abitanti situato nel dipartimento della Somme nella regione dell'Alta Francia."}
{"id": "252862", "revid": "1442080", "url": "https://it.wikipedia.org/wiki?curid=252862", "title": "Amedeo Peyron", "text": ""}
{"id": "252863", "revid": "729019", "url": "https://it.wikipedia.org/wiki?curid=252863", "title": "Amedeo Peyron (sindaco)", "text": "Biografia.\nNato a Torino, primo di sei fratelli, si prese carico della famiglia gi\u00e0 in giovane et\u00e0 a motivo della scomparsa prematura del padre, ingegnere civile. Affront\u00f2 con brillanti risultati il suo percorso di studi: diploma al Liceo classico Alfieri, laurea in giurisprudenza (relatore Gioele Solari) all'Universit\u00e0 di Torino con il voto di 110/110 e lode. In pochi anni si afferm\u00f2 come avvocato civilista e canonista.\nFu membro della Societ\u00e0 Piemontese di Archeologia e Belle Arti, socio dell'Istituto per la Storia del Risorgimento, consigliere della \u00abFamija Turineisa\u00bb, autore di alcune monografie giuridiche, storiche ed artistiche. \u00c8 stato \u00abgentiluomo d'onore\u00bb dell'arcivescovo di Torino cardinal Maurilio Fossati, dal 1933 al 1951. Consigliere comunale iscritto nelle file della Democrazia Cristiana, venne eletto sindaco della citt\u00e0 di Torino il 16 luglio 1951. Lo rimarr\u00e0 sino al 1962.\nFederalista convinto, nei suoi due mandati cerc\u00f2 di rinnovare le strutture e lo spirito della citt\u00e0 in prospettiva europea: realizz\u00f2 il primo giardino italiano arredato con giochi per bambini, attu\u00f2, sia pure con dieci anni di ritardo, il piano regolatore approvato dal predecessore, il comunista Domenico Coggiola, lanci\u00f2 numerose iniziative per le celebrazioni di Italia '61, nel centenario dell'Unit\u00e0 d'Italia.\nSotto la sua amministrazione vennero inaugurate diverse e numerose opere pubbliche tra le quali l'aeroporto di Torino Caselle oggi intitolato a Sandro Pertini, l'ospedale Martini Nuovo, il nuovo mattatoio, la ricostruzione del Teatro Regio, la nuova sede della Galleria d'arte moderna e la nuova sede della Biblioteca civica.\nFu presidente della sezione italiana dei Consiglio dei Comuni d'Europa. Peyron \u00e8 stato inoltre presidente della Comunit\u00e0 Europea di Credito Comunale (trasferendo la sede proprio nel capoluogo piemontese) e vice presidente della Conferenza europea dei Poteri Locali con sede a Strasburgo.\nA Sauze d'Oulx, dov'era in vacanza con la famiglia, sub\u00ec un'emorragia cerebrale da cui non si riprese, morendo a Torino nel 1965. La capitale subalpina gli ha intitolato una piazza e nel 1965 la scuola media \"Amedeo Peyron\", dal 2000 denominata Scuola media \"Fermi-Peyron\"."}
{"id": "252869", "revid": "287204", "url": "https://it.wikipedia.org/wiki?curid=252869", "title": "La Chauss\u00e9e-Tirancourt", "text": "La Chauss\u00e9e-Tirancourt \u00e8 un comune francese di 670 abitanti situato nel dipartimento della Somme nella regione dell'Alta Francia."}
{"id": "252870", "revid": "287204", "url": "https://it.wikipedia.org/wiki?curid=252870", "title": "La Chavatte", "text": "La Chavatte \u00e8 un comune francese di 58 abitanti situato nel dipartimento della Somme nella regione dell'Alta Francia."}
{"id": "252871", "revid": "287204", "url": "https://it.wikipedia.org/wiki?curid=252871", "title": "Le Crotoy", "text": "Le Crotoy \u00e8 un comune francese di 2.297 abitanti situato nel dipartimento della Somme nella regione dell'Alta Francia."}
{"id": "252872", "revid": "287204", "url": "https://it.wikipedia.org/wiki?curid=252872", "title": "L'\u00c9chelle-Saint-Aurin", "text": "L'\u00c9chelle-Saint-Aurin \u00e8 un comune francese di 54 abitanti situato nel dipartimento della Somme nella regione dell'Alta Francia."}
{"id": "252873", "revid": "287204", "url": "https://it.wikipedia.org/wiki?curid=252873", "title": "\u00c9clusier-Vaux", "text": "\u00c9clusier-Vaux \u00e8 un comune francese di 141 abitanti situato nel dipartimento della Somme nella regione dell'Alta Francia."}
{"id": "252874", "revid": "1543377", "url": "https://it.wikipedia.org/wiki?curid=252874", "title": "Birger Ruud", "text": "Pluricampione olimpico e mondiale di salto con gli sci negli anni 1930, vinse una medaglia anche ai Campionati mondiali di sci alpino, in combinata. Internato dai tedeschi durante la Seconda guerra mondiale, torn\u00f2 a gareggiare ai V Giochi olimpici invernali di , dove vinse la medaglia d'argento nel salto con gli sci.\nFu fratello di Sigmund e Asbj\u00f8rn, a loro volta sciatori di alto livello.\nBiografia.\nBirger Ruud fu il secondo dei tre figli ; tutti e tre vinsero il titolo mondiale nel salto con gli sci (Sigmund nel 1929, Asbj\u00f8rn nel 1938). Birger fu il pi\u00f9 forte dei fratelli Ruud e - assieme al connazionale Reidar Andersen - fu il dominatore del salto con gli sci per tutti gli anni trenta.\nCarriera sciistica.\nStagioni 1931-1934.\nLa sua prima affermazione internazionale fu la vittoria nella gara di salto ai Mondiali di Oberhof del 1931; nella stessa gara il fratello maggiore Sigmund fu sesto. Quell'anno stabil\u00ec anche il primo dei suoi due record del mondo saltando 76,5\u00a0m dal trampolino Odnesbakken.\nL'anno dopo vinse l'oro nel salto con gli sci ai III Giochi olimpici invernali di . Nel 1934 venne inaugurato a Planica, in Jugoslavia, il trampolino Letalnica, soprannominato o \"il gigante\" per le sue notevoli dimensioni. Lo stesso anno Birger Ruud vi stabil\u00ec il suo secondo record del mondo, il primo ottenuto a Planica con 92 metri, .\nStagioni 1934-1939.\nNel 1935 Birger Ruud partecip\u00f2 sia ai Mondiali di sci alpino sia ai Mondiali di sci nordico. Le due manifestazioni si svolsero ad appena due settimane di distanza. Il 1\u00ba febbraio vinse la medaglia di bronzo in combinata nello sci alpino a M\u00fcrren; il 13 febbraio conquist\u00f2 il secondo titolo mondiale nel salto con gli sci a Vysok\u00e9 Tatry.\nAnche ai IV Giochi olimpici invernali di il polivalente sciatore norvegese si ciment\u00f2 sia nello sci nordico sia nello sci alpino. Il 7 febbraio vinse la discesa libera valida per la combinata - l'unica prova di sci alpino in programma -, con 4,4 secondi di vantaggio sul secondo classificato; due giorni dopo nella prova di slalom speciale salt\u00f2 una porta e venne penalizzato di sei secondi: alla fine risult\u00f2 quarto. Il 16 febbraio si rifece vincendo la seconda medaglia d'oro olimpica consecutiva nel salto con gli sci.\nNel 1937 vinse per la terza volta il titolo mondiale nel salto, a Chamonix; due anni dopo, ai Mondiali di Zakopane, fu secondo nel salto dietro all'austriaco Sepp Bradl, il primo saltatore a superare i 100 metri.\nStagioni 1940-1948.\nLo scoppio della Seconda guerra mondiale e l'invasione tedesca della Norvegia nel 1940 frenarono l'attivit\u00e0 agonistica. Birger Ruud, molto famoso sia in patria grazie ai successi sportivi, si schier\u00f2 apertamente contro gli invasori. Nel 1941 abbandon\u00f2 la Federazione sciistica della Norvegia per protesta contro la crescente ingerenza nazista, . Nel 1943 fu arrestato per aver espresso pubblicamente il suo antinazismo e per aver partecipato a una gara di sci clandestina; fu internato a Grini, un campo di concentramento situato nella periferia di Oslo. Rilasciato nel 1944, entr\u00f2 a far parte del movimento di Resistenza norvegese contro l'occupazione tedesca.\nAi V Giochi olimpici invernali di Ruud fu presente come assistente allenatore della squadra norvegese, ma poi la sua nazionale decise di farlo gareggiare in sostituzione del pi\u00f9 giovane Georg Thrane, dopo che Ruud ebbe sperimentato il trampolino nelle difficili e pericolose condizioni meteorologiche e aver ottenuto la misura migliore tra i suoi connazionali. Pot\u00e9 cos\u00ec vincere la medaglia d'argento nella gara di salto in un podio tutto norvegese, con il fratello minore Asbj\u00f8rn in settima posizione. Per Birger Ruud, quasi trentasettenne, fu l'ultima competizione internazionale di alto livello.\nAltre attivit\u00e0.\n, assieme all'amico e compagno di podio a Petter Hugsted, che con Ruud aveva condiviso anche la prigionia nazista.\nRiconoscimenti.\nNel 1937 fu premiato con la Medaglia Holmenkollen, il pi\u00f9 alto riconoscimento norvegese per uno sciatore. Nel 1987 nella sua citt\u00e0 natale gli venne dedicata una scultura in bronzo, ."}
{"id": "252875", "revid": "287204", "url": "https://it.wikipedia.org/wiki?curid=252875", "title": "\u00c9pagne-\u00c9pagnette", "text": "\u00c9pagne-\u00c9pagnette \u00e8 un comune francese di 597 abitanti situato nel dipartimento della Somme nella regione dell'Alta Francia."}
{"id": "252876", "revid": "287204", "url": "https://it.wikipedia.org/wiki?curid=252876", "title": "\u00c9paumesnil", "text": "\u00c9paumesnil \u00e8 un comune francese di 121 abitanti situato nel dipartimento della Somme nella regione dell'Alta Francia."}
{"id": "252878", "revid": "287204", "url": "https://it.wikipedia.org/wiki?curid=252878", "title": "\u00c9p\u00e9camps", "text": "\u00c9p\u00e9camps \u00e8 un comune francese di 7 abitanti situato nel dipartimento della Somme nella regione dell'Alta Francia."}
{"id": "252879", "revid": "287204", "url": "https://it.wikipedia.org/wiki?curid=252879", "title": "\u00c9pehy", "text": "\u00c9pehy \u00e8 un comune francese di 1.197 abitanti situato nel dipartimento della Somme nella regione dell'Alta Francia."}
{"id": "252880", "revid": "1543377", "url": "https://it.wikipedia.org/wiki?curid=252880", "title": "Sigmund Ruud", "text": "Fu fratello di Birger e Asbj\u00f8rn, a loro volta sciatori di alto livello.\nBiografia.\nCarriera sciistica.\nSigmund Ruud fu il primo di tre figli di ; tutti e tre vinsero il titolo mondiale nel salto con gli sci (Asbj\u00f8rn nel 1938, mentre Birger fu - assieme al connazionale Reidar Andersen - il dominatore del salto con gli sci per tutti gli anni trenta).\nStagioni 1928-1931.\nAi II Giochi olimpici invernali di Sigmund Ruud vinse la medaglia d'argento, secondo nella gara di salto dietro al connazionale Alf Andersen; l'anno dopo fu campione del mondo di salto ai Mondiali di Zakopane. Nell'edizione successiva, ospitata sulla collina di Holmenkollen a Oslo, fu terzo.\nAi Mondiali del 1931 fu sesto nella gara in cui il fratello Birger, astro nascente della specialit\u00e0, vinse il primo dei suoi tre titoli mondiali. Nello stesso anno stabil\u00ec il suo primato mondiale del salto con gli sci, il 24 febbraio sul trampolino Bolgenschanze di Davos (81,5 m).\nStagioni 1932-1936.\nAi III Giochi olimpici invernali di Ruud chiuse la gara di salto al 7\u00ba posto, mentre l'anno dopo stabil\u00ec altri due primati mondiali, entrambi il 19 gennaio sul trampolino Bretaye di Villars (rispettivamente 84 e 86 m).\nRuud partecip\u00f2 anche ai IV Giochi olimpici invernali di , gareggiando questa volta nello sci alpino: disput\u00f2 la discesa libera valida valida per la combinata - l'unica prova di sci alpino in programma - concludendo con il tempo di 5'11\"6, non si present\u00f2 alla partenza dello slalom speciale.\nAltre attivit\u00e0.\nDurante l'invasione tedesca della Norvegia del 1940, nel corso della Seconda guerra mondiale, Sigmund e il fratello Birger Ruud si schierarono apertamente contro gli invasori. Nel 1943 parteciparono a una gara di sci clandestina (la Federazione norvegese aveva assunto posizioni collaborazioniste); per questo Birger fu internato a Grini, un campo di concentramento situato nella periferia di Oslo.\nRiconoscimenti.\nNel 1949 ricevette la Medaglia Holmenkollen, il pi\u00f9 alto riconoscimento per uno sciatore norvegese."}
{"id": "252881", "revid": "287204", "url": "https://it.wikipedia.org/wiki?curid=252881", "title": "\u00c9p\u00e9nancourt", "text": "\u00c9p\u00e9nancourt \u00e8 un comune francese di 109 abitanti situato nel dipartimento della Somme nella regione dell'Alta Francia."}
{"id": "252882", "revid": "22475", "url": "https://it.wikipedia.org/wiki?curid=252882", "title": "It's Only Rock 'n' Roll", "text": "It's Only Rock 'n' Roll \u00e8 un album discografico del gruppo rock britannico dei Rolling Stones, pubblicato nel 1974. L'uscita negli Stati Uniti \u00e8 stata il 15 ottobre, mentre in Gran Bretagna il 18 ottobre. Ron Wood, che all'epoca stava per sostituire Mick Taylor alla chitarra, fa la sua prima apparizione nel gruppo nella canzone \"It's Only Rock'n'Roll (But I Like It)\" come corista e chitarrista.\nFu l'ultimo album da studio dei Rolling Stones a vedere la presenza in formazione del chitarrista Mick Taylor. Il disco segn\u00f2 il decimo anniversario della prima uscita discografica del gruppo (\"The Rolling Stones\", 1964). \"It's Only Rock 'n Roll\" combina il collaudato sound blues e rock 'n' roll della band con elementi di funk e reggae. L'album raggiunse la prima posizione in classifica negli Stati Uniti, e la seconda in Gran Bretagna.\nAnche se non riscosse il medesimo successo dei precedenti album, \"It's Only Rock 'n Roll\" . Il produttore di lunga data Jimmy Miller fu estromesso dalla lavorazione dell'album, che venne quindi prodotto dagli stessi Keith Richards e Mick Jagger sotto lo pseudonimo \"The Glimmer Twins\". Mick Taylor fu assente per malattia durante le prime sessioni in studio, e alla fine usc\u00ec dalla band pochi mesi prima della pubblicazione dell'album. Il resto della strumentazione include il bassista Bill Wyman e il batterista Charlie Watts, oltre a frequenti collaboratori esterni come Ian Stewart, Nicky Hopkins, e Billy Preston, e vede la prima apparizione del percussionista Ray Cooper, che avrebbe continuato a lavorare con gli Stones negli anni ottanta.\nLa title track fu registrata separatamente da tutto il resto dell'album. La traccia ritmica di base era stata fornita dai membri dei Faces, inclusi Ronnie Wood e Kenney Jones, durante una jam session con Mick Jagger, David Bowie, e il bassista Willie Weeks. A Jagger l'inciso piacque cos\u00ec tanto, che port\u00f2 la traccia base a Richards, il quale aggiunse delle sovraincisioni di chitarra, e dopo aver ripulito il tutto, mise il brano sull'album cos\u00ec com'era.\nDescrizione.\nLa lavorazione di \"It's Only Rock 'n Roll\" segu\u00ec la parte autunnale del tour europeo del 1973 della band. La produzione cominci\u00f2 ufficialmente a novembre a Monaco di Baviera in Germania, presso i Musicland Studios. Secondo il chitarrista Keith Richards, il gruppo \"era bello rodato dopo tutti quei concerti e pronto per suonare nuovo materiale in studio\". Le sedute di registrazione furono frequentate dal pittore belga Guy Peellaert, invitato da Mick Jagger a disegnare l'illustrazione per la copertina dell'album, dopo che aveva visto i suoi lavori nel libro \"Rock Dreams\". Alla fine Peellaert ide\u00f2 un'illustrazione dove i Rolling Stones venivano ritratti come delle \"divinit\u00e0 rock\" che scendono da una scalinata di un tempio, circondanti da una folla festante di giovani donne in abiti ispirati alla Grecia antica. L'artista rifiut\u00f2 di firmare un accordo di esclusivit\u00e0 con gli Stones, e nel 1974 si occup\u00f2 di disegnare la copertina dell'album \"Diamond Dogs\" di David Bowie.\nRegistrazione.\nInizialmente l'album era stato pensato per essere mezzo dal vivo e mezzo in studio, con un lato dedicato alle esibizioni live del gruppo durante il tour europeo, e l'altro di nuove versioni di classici R&amp;B. Le cover incise includevano \"Drift Away\" di Dobie Gray, \"Shame Shame Shame\" di Jimmy Reed, e \"Ain't Too Proud to Beg\" dei Temptations. Presto per\u00f2 la band inizi\u00f2 a lavorare su nuovi riff creati da Richards e nuove idee di Mick Jagger, e l'idea originaria venne scartata in favore di un album di materiale originale registrato in studio. \"Ain't Too Proud to Beg\" fu l'unica cover incisa per il progetto originale che fin\u00ec nella versione finale del disco, mentre \"Drift Away\" circol\u00f2 ampiamente su bootleg.\n\"It's Only Rock 'n Roll\" fu il primo album degli Stones ad essere prodotto da Jagger &amp; Richards con lo pseudonimo \"The Glimmer Twins\". Circa la scelta di autoprodurre l'album, Richards disse all'epoca:\nA partire da questo lavoro, tutti i successivi album dei Rolling Stones sarebbero stati prodotti solo dai Glimmer Twins o al massimo in collaborazione con altri produttori.\nLa maggior parte delle tracce base strumentali furono registrate prima ai Musicland; poi si pass\u00f2 alle parti vocali di Jagger, che spesso incideva in studio da solo sopra le basi pre-registrate assistito da un ingegnere del suono.\nLa canzone \"Luxury\" mostra il crescente interesse del gruppo nei confronti della musica reggae, mentre \"Till the Next Goodbye\" e \"If You Really Want to Be My Friend\" continuano l'immersione della band nello stile delle ballate melodiche. Sette delle dieci tracce dell'album superano la barriera dei quattro minuti di durata, \nRonnie Wood, amico di vecchia data dei componenti della band, cominci\u00f2 a collaborare sempre pi\u00f9 di frequente con i Rolling Stones durante queste sessioni dopo che aveva invitato Mick Taylor a suonare nel suo album solista di debutto, \"I've Got My Own Album to Do\".\nCome accaduto nell'album precedente, \"Goats Head Soup\", Taylor non ricevette nessun credito di composizione nonostante avesse contribuito alla scrittura di \"Till the Next Goodbye\" e \"Time Waits for No One\", e tutti i pezzi originali di \"It's Only Rock 'n' Rol\" furono accreditati a Jagger/Richards. Nel 1997 Taylor disse:\nPubblicazione e accoglienza.\nNel luglio 1974 fu pubblicato il primo singolo estratto dall'album, la canzone \"It's Only Rock 'n Roll (But I Like It)\". Nonostante il sound familiare, il brano sorprese molti non riuscendo ad entrare nelle prime dieci posizioni in classifica negli Stati Uniti (anche se raggiunse la top 10 in Gran Bretagna) fermandosi al numero 16. Grazie al ritornello orecchiabile, la canzone divenne comunque una presenza fissa nei concerti dei Rolling Stones, e con il trascorre degli anni ha ottenuto lo status di classico del loro repertorio. Il lato B del 45 giri, \"Through the Lonely Nights\" risaliva alle sessioni di \"Goats Head Soup\" dell'anno precedente. Una cover di \"Ain't Too Proud to Beg\", un successo del 1966 dei Temptations, fu pubblicata come secondo singolo solo per il mercato statunitense, dove divenne un successo da top 20. L'album venne pubblicato in ottobre, accolto inizialmente da vendite non eccezionali, ma raggiunse in seguito la seconda posizione in classifica nel Regno Unito e la prima in Nord America, dove alla fine fu certificato disco di platino.\nLe recensioni furono in maggioranza positive, con Jon Landau che defin\u00ec \"It's Only Rock 'n Roll\" \"uno dei dischi dei Rolling Stones pi\u00f9 intriganti e misteriosi, ma anche pi\u00f9 oscuri, di tutta la loro discografia\". Tuttavia, il critico rock Lester Bangs stronc\u00f2 l'album su \"The Village Voice\", come fatto in precedenza in occasione di \"Goats Head Soup\", non ritenendolo all'altezza dei vecchi lavori del gruppo.\nLo scrittore James Hector aggiunse che \"It's Only Rock \u2019n Roll\" era un decisivo punto di svolta nella carriera dei Rolling Stones: \"L'album sancisce l'entrata della band nella \"comfort zone\" dei grandi pensionati rock. Da questo punto in poi, la loro rilevanza all'interno della cultura giovanile svanisce, e ci saranno molte poche sorprese musicali in futuro\".\nPer promuovere il disco, furono girati dei videoclip per alcune canzoni. Il pi\u00f9 celebre \u00e8 quello del singolo \"It's Only Rock 'n Roll (But I Like It)\", dove i membri del gruppo (vestiti da marinai) vengono filmati mentre suonano la canzone e vengono gradualmente sommersi da bolle di sapone e schiuma. Gli altri video furono girati per i brani \"Ain't Too Proud to Beg\" e \"Till The Next Goodbye\"."}
{"id": "252883", "revid": "287204", "url": "https://it.wikipedia.org/wiki?curid=252883", "title": "\u00c9plessier", "text": "\u00c9plessier \u00e8 un comune francese di 386 abitanti situato nel dipartimento della Somme nella regione dell'Alta Francia."}
{"id": "252884", "revid": "287204", "url": "https://it.wikipedia.org/wiki?curid=252884", "title": "\u00c9quancourt", "text": "\u00c9quancourt \u00e8 un comune francese di 325 abitanti situato nel dipartimento della Somme nella regione dell'Alta Francia."}
{"id": "252885", "revid": "110157", "url": "https://it.wikipedia.org/wiki?curid=252885", "title": "\u00c9quennes-\u00c9ramecourt", "text": "\u00c9quennes-\u00c9ramecourt \u00e8 un comune francese di 321 abitanti situato nel dipartimento della Somme nella regione dell'Alta Francia."}
{"id": "252886", "revid": "106456", "url": "https://it.wikipedia.org/wiki?curid=252886", "title": "Vacche grasse", "text": "Vacche grasse e vacche magre sono diventate espressioni di uso comune o frasi fatte della lingua italiana e indicano rispettivamente periodi di grande prosperit\u00e0 (o durante i quali gli affari vanno molto bene) e periodi di carestia (o durante i quali gli affari stagnano o addirittura vanno male).\nLe due espressioni traggono origine da un episodio della \"Bibbia\", e pi\u00f9 precisamente della \"Genesi\", detto \"Il sogno delle sette vacche grasse e delle sette vacche magre\". \nNon solo si tratta del pi\u00f9 famoso sogno biblico, ma anche del pi\u00f9 famoso caso di interpretazione dei sogni dell'antichit\u00e0.\nIl sogno nella Genesi.\nL'episodio fa parte della storia di Giuseppe, una sezione della \"Genesi\", che va da 37,2 a 48,22.\nGiuseppe, figlio prediletto di Giacobbe, viene venduto come schiavo dai fratelli invidiosi e dopo alterne vicende finisce nelle carceri del faraone egiziano. Qui comincia a interpretare con successo i sogni dei detenuti. Dopo due anni in quella condizione, viene chiamato a corte a interpretare due angosciosi sogni del faraone.\nNel primo, il faraone sogna di trovarsi in riva al Nilo: \"ed ecco salirono dal Nilo sette vacche, belle di aspetto e grasse e si misero a pascolare tra i giunchi. Ed ecco, dopo quelle, sette altre vacche salirono dal Nilo, brutte di aspetto e magre, e si fermarono accanto alle prime [...] Ma le vacche brutte di aspetto e magre divorarono le sette vacche belle di aspetto e grasse\" (\"Genesi\" ).\nIl secondo sogno \u00e8 analogo al primo: il faraone sogna sette spighe \"grosse e belle\" spuntate da uno stelo, e poi sette spighe arse e vuote, che inghiottono le prime.\nGiuseppe interpreta i sogni come un messaggio divino: vi saranno sette anni di abbondanza in tutto l'Egitto, seguiti da sette anni di carestia (\"Genesi\" ). \"Quanto al fatto che il sogno del faraone si \u00e8 ripetuto due volte, significa che la cosa \u00e8 decisa da Dio e che Dio si limita a seguirla\" (\"Genesi\" ). Giuseppe non si limita all'interpretazione, ma d\u00e0 anche suggerimenti su come gestire la situazione: il faraone dovrebbe trovare \"un uomo intelligente e saggio\" e metterlo a capo di una rete di funzionari che prelevi un quinto di tutti i prodotti egiziani durante i sette anni di abbondanza, creando cos\u00ec una riserva per i sette anni di carestia. (\"Genesi\" ). Il faraone affider\u00e0 il compito allo stesso Giuseppe.\nLa profezia del sogno \u00e8 destinata ad avverarsi: non solo, ma sette anni dopo, la carestia far\u00e0 incontrare Giuseppe coi suoi fratelli, venuti in Egitto per acquistare grano.\nPsicoanalisi.\nLe \"sette vacche grasse\" e le \"sette vacche magre\" del faraone sono uno dei casi pi\u00f9 antichi d'interpretazione dei sogni. Molte culture dell'antichit\u00e0 consideravano i sogni di origine divina; presso alcuni popoli si riteneva che i sogni potessero dare indicazioni sul futuro, spesso di carattere economico (vedi ad esempio il trattato di Artemidoro di Daldi). Nel sogno del faraone si trova una fusione dei due concetti: il sogno \u00e8 un messaggio di Dio dal contenuto spiccatamente economico.\nNe \"L'interpretazione dei sogni\" (1899), Sigmund Freud cita il sogno del faraone come esempio di uno dei due metodi popolari di interpretazione onirica: il metodo della sostituzione simbolica, che considera il sogno come una totalit\u00e0 indivisibile e lo sostituisce con un altro contenuto analogo. Per Freud questo metodo proverrebbe dalla tradizione sacerdotale antica, e in particolar modo proprio dall'antico Egitto.\nEconomia.\nIl racconto biblico \u00e8 anche una delle pi\u00f9 antiche testimonianze sui cicli di produzione e recessione in un'economia agricola come quella dell'Antico Egitto. Per la \"Bibbia\" questa alternanza dipende dall'imperscrutabile volere divino; Giuseppe non \u00e8 solo l'uomo saggio in grado di decifrare i messaggi di Dio, ma anche l'amministratore intelligente che raccoglie la produzione in \"surplus\" e la conserva per gli anni di carestia, attraverso uno dei primi prelievi fiscali progressivi della storia (un quinto dei prodotti: il 20%).\nA volte l'espressione \"vacche magre\" o \"vacche grasse\" viene adoperata dagli economisti proprio per alludere all'alternanza di fasi di recessione e sviluppo in economia.\nLingua.\nLe espressioni di uso comune \"sette anni di vacche magre\" (o \"grasse\"), o anche solo \"vacche magre\" (o \"vacche grasse\"), sono chiare allusioni al racconto biblico: le \"vacche grasse\" indicano un periodo di abbondanza (comunque destinato a finire); le \"vacche magre\" un periodo di difficolt\u00e0 economiche (anch'esso, fortunatamente, temporaneo).\nL'espressione ebbe un certo successo negli anni ottanta, quando fu adoperata, tra gli altri, da Bettino Craxi. Ancora oggi a volte con \"vacche grasse\" si allude a quel decennio del Novecento in cui l'Italia speriment\u00f2 una temporanea e relativa floridezza economica."}
{"id": "252887", "revid": "287204", "url": "https://it.wikipedia.org/wiki?curid=252887", "title": "\u00c9rondelle", "text": "\u00c9rondelle \u00e8 un comune francese di 526 abitanti situato nel dipartimento della Somme nella regione dell'Alta Francia."}
{"id": "252888", "revid": "110157", "url": "https://it.wikipedia.org/wiki?curid=252888", "title": "\u00c9talon", "text": "\u00c9talon \u00e8 un comune francese di 141 abitanti situato nel dipartimento della Somme nella regione dell'Alta Francia."}
{"id": "252889", "revid": "1543377", "url": "https://it.wikipedia.org/wiki?curid=252889", "title": "Asbj\u00f8rn Ruud", "text": "Fu fratello di Sigmund e Birger, a loro volta sciatori di alto livello.\nBiografia.\nAsbj\u00f8rn Ruud fu il minore dei tre figli , tutti e tre vinsero il titolo mondiale nel salto con gli sci (Sigmund nel 1929, mentre Birger Ruud domin\u00f2 la specialit\u00e0 per tutti gli anni 1930).\nIl 27 febbraio 1938 vinse la gara di salto ai Mondiali di Lahti davanti al polacco Stanis\u0142aw Marusarz e al norvegese Hilmar Myhra.\nLa Seconda guerra mondiale interruppe l'attivit\u00e0 agonistica. Alla ripresa, nel 1946, vinse i Campionati nazionali norvegesi e la gara di Holmenkollen; nel 1948 fu di nuovo campione nazionale e partecip\u00f2 alla gara di salto dei V Giochi olimpici invernali di , dove fu settimo.\nRiconoscimenti.\nNel 1948 venne premiato con la Medaglia Holmenkollen, il pi\u00f9 alto riconoscimento norvegese per uno sciatore."}
{"id": "252890", "revid": "13948", "url": "https://it.wikipedia.org/wiki?curid=252890", "title": "Vacche magre", "text": ""}
{"id": "252891", "revid": "287204", "url": "https://it.wikipedia.org/wiki?curid=252891", "title": "\u00c9telfay", "text": "\u00c9telfay \u00e8 un comune francese di 388 abitanti situato nel dipartimento della Somme nella regione dell'Alta Francia."}
{"id": "252892", "revid": "287204", "url": "https://it.wikipedia.org/wiki?curid=252892", "title": "\u00c9terpigny (Somme)", "text": "\u00c9terpigny \u00e8 un comune francese di 183 abitanti situato nel dipartimento della Somme nella regione dell'Alta Francia."}
{"id": "252893", "revid": "287204", "url": "https://it.wikipedia.org/wiki?curid=252893", "title": "\u00c9tinehem", "text": "\u00c9tinehem \u00e8 un comune francese di 332 abitanti situato nel dipartimento della Somme nella regione dell'Alta Francia."}
{"id": "252894", "revid": "106456", "url": "https://it.wikipedia.org/wiki?curid=252894", "title": "L'\u00c9toile (Somme)", "text": "L'\u00c9toile \u00e8 un comune francese di 1.239 abitanti situato nel dipartimento della Somme nella regione dell'Alta Francia.\nIl territorio comunale \u00e8 bagnato dalle acque del fiume Airaines."}
{"id": "252895", "revid": "287204", "url": "https://it.wikipedia.org/wiki?curid=252895", "title": "\u00c9terpigny", "text": "Esistono pi\u00f9 comuni francesi con questo nome"}
{"id": "252896", "revid": "287204", "url": "https://it.wikipedia.org/wiki?curid=252896", "title": "\u00c9tr\u00e9just", "text": "\u00c9tr\u00e9just \u00e8 un comune francese di 45 abitanti situato nel dipartimento della Somme nella regione dell'Alta Francia."}
{"id": "252897", "revid": "287204", "url": "https://it.wikipedia.org/wiki?curid=252897", "title": "\u00c9tricourt-Manancourt", "text": "\u00c9tricourt-Manancourt \u00e8 un comune francese di 511 abitanti situato nel dipartimento della Somme nella regione dell'Alta Francia."}
{"id": "252898", "revid": "106456", "url": "https://it.wikipedia.org/wiki?curid=252898", "title": "La Faloise", "text": "La Faloise \u00e8 un comune francese di 240 abitanti situato nel dipartimento della Somme nella regione dell'Alta Francia.\nIl suo territorio \u00e8 bagnato dalle acque del fiume Noye."}
{"id": "252900", "revid": "287204", "url": "https://it.wikipedia.org/wiki?curid=252900", "title": "Forest-l'Abbaye", "text": "Forest-l'Abbaye \u00e8 un comune francese di 324 abitanti situato nel dipartimento della Somme nella regione dell'Alta Francia."}
{"id": "252901", "revid": "287204", "url": "https://it.wikipedia.org/wiki?curid=252901", "title": "Forest-Montiers", "text": "Forest-Montiers \u00e8 un comune francese di 418 abitanti situato nel dipartimento della Somme nella regione dell'Alta Francia."}
{"id": "252902", "revid": "287204", "url": "https://it.wikipedia.org/wiki?curid=252902", "title": "Le Hamel (Somme)", "text": "Le Hamel \u00e8 un comune francese di 521 abitanti situato nel dipartimento della Somme nella regione dell'Alta Francia."}
{"id": "252903", "revid": "287204", "url": "https://it.wikipedia.org/wiki?curid=252903", "title": "Hangest-en-Santerre", "text": "Hangest-en-Santerre \u00e8 un comune francese di 1.041 abitanti situato nel dipartimento della Somme nella regione dell'Alta Francia."}
{"id": "252904", "revid": "287204", "url": "https://it.wikipedia.org/wiki?curid=252904", "title": "Hangest-sur-Somme", "text": "Hangest-sur-Somme \u00e8 un comune francese di 701 abitanti situato nel dipartimento della Somme nella regione dell'Alta Francia."}
{"id": "252905", "revid": "106456", "url": "https://it.wikipedia.org/wiki?curid=252905", "title": "Longpr\u00e9-les-Corps-Saints", "text": "Longpr\u00e9-les-Corps-Saints \u00e8 un comune francese di 1.699 abitanti situato nel dipartimento della Somme nella regione dell'Alta Francia.\nIl territorio comunale \u00e8 bagnato dalle acque del fiume Airaines."}
{"id": "252906", "revid": "287204", "url": "https://it.wikipedia.org/wiki?curid=252906", "title": "Le Mazis", "text": "Le Mazis \u00e8 un comune francese di 104 abitanti situato nel dipartimento della Somme nella regione dell'Alta Francia."}
{"id": "252907", "revid": "287204", "url": "https://it.wikipedia.org/wiki?curid=252907", "title": "Le Meillard", "text": "Le Meillard \u00e8 un comune francese di 166 abitanti situato nel dipartimento della Somme nella regione dell'Alta Francia."}
{"id": "252908", "revid": "287204", "url": "https://it.wikipedia.org/wiki?curid=252908", "title": "Le Mesge", "text": "Le Mesge \u00e8 un comune francese di 183 abitanti situato nel dipartimento della Somme nella regione dell'Alta Francia."}
{"id": "252909", "revid": "287204", "url": "https://it.wikipedia.org/wiki?curid=252909", "title": "La Neuville-l\u00e8s-Bray", "text": "La Neuville-l\u00e8s-Bray \u00e8 un comune francese di 276 abitanti situato nel dipartimento della Somme nella regione dell'Alta Francia."}
{"id": "252911", "revid": "287204", "url": "https://it.wikipedia.org/wiki?curid=252911", "title": "La Neuville-Sire-Bernard", "text": "La Neuville-Sire-Bernard \u00e8 un comune francese di 271 abitanti situato nel dipartimento della Somme nella regione dell'Alta Francia."}
{"id": "252912", "revid": "15756", "url": "https://it.wikipedia.org/wiki?curid=252912", "title": "Candela di accensione", "text": "Nei motori ad accensione comandata (a ciclo Otto) la candela d'accensione \u00e8 il dispositivo elettrico inserito nella testa di ognuno dei cilindri atto a generare una scintilla che avvii la combustione della carica fresca.\nNei motori ad accensione spontanea la combustione \u00e8 invece avviata da una compressione, e le cosiddette \"candelette\" hanno il solo scopo di riscaldare il combustibile in una precamera di combustione (nei motori diesel di vecchia generazione, ovvero a iniezione indiretta) a differenza dei nuovi motori diesel a iniezione diretta (dove hanno un ruolo \"secondario\" grazie alla nebulizzazione del carburante, dovuta alle pompe ad alta pressione, in questo modo facile da incendiare anche a temperature \"basse\") durante gli avviamenti a freddo.\nStoria.\nI primi brevetti riguardanti un sistema di sincronizzazione di accensione risalgono al 1898 a nome di Nikola Tesla (USA), Richard Simms (Gran Bretagna) e Robert Bosch (Germania), ma l'invenzione viene attribuita anche a Karl Benz (Germania). Serve a generare una scintilla che avvii la combustione della carica fresca.\nFunzionamento.\nAlla candela viene applicata una ben precisa tensione di migliaia di volt generata dalla bobina, la differenza di tensione fra i due elettrodi \u00e8 crescente fino a superare la capacit\u00e0 isolante della miscela di aria e benzina, che al ridursi della resistenza dielettrica incomincia a ionizzarsi. Un gas ionizzato diviene conduttore, generando una breve ma intensissima scarica di elettroni (dall'elettrodo centrale all'elettrodo di massa) con un meccanismo analogo a quello dei fulmini, tale scintilla induce un riscaldamento locale della carica fresca fino a temperature che vanno dai 700 ai 1000\u00a0\u00b0C (a seconda della bont\u00e0 della candela).\nla prima porzione di scarica elettrica viene definita capacitiva in quanto \u00e8 determinata dall'elettricit\u00e0 accumulata dalla bobina, mentre la seconda porzione di scarica elettrica viene definita induttiva in quanto viene generata anche con tensioni molto basse (circa 40 V), in quanto la ionizzazione tra i due elettrodi favorisce la scarica elettrica, la quale avviene anche con bassissima energia, questa seconda porzione scarica \u00e8 quella che causa i disturbi radio.\nLe candele possono essere utilizzate anche in altri campi, come i forni e le fornaci, nei quali la miscela combustibile pu\u00f2 dover essere innescata. In questo caso, vengono detti \"candele\" gli \"innescatori a fiamma\".\nParti della candela.\nLa candela si pu\u00f2 schematizzare in varie parti. Dall'alto della foto:\nTerminale.\nLa parte superiore della candela ha un terminale, che viene connesso alla pipetta (componente dell'impianto d'accensione). La costruzione del terminale varia in funzione dell'impiego della candela stessa e generalmente ogni candela ha il terminale dotato di un adattatore che si svita, in modo da permettere l'adattamento del terminale a pi\u00f9 tipi di pipetta.\nQuesto terminale fa parte di un estremo dell'anima metallica della candela, dove all'altro capo si trova l'elettrodo centrale.\nCorpo ceramico.\nPercorre per tutta la lunghezza la candela, tale corpo viene classificato in varie parti:\nCorpo metallico.\nCostituisce la parte della candela che permette l'avvitamento sulla testata del motore e il collegamento di un elettrodo a massa, in modo da poter generare la scintilla e supportare il corpo ceramico che ingloba l'altro elettrodo.\nEsagono.\nCostituisce la parte che garantisce l'applicazione della chiave per avvitare la candela e permettere il serraggio della stessa, le misure pi\u00f9 comuni sono 21, 18 e 16.\nFilettatura.\n\u00c8 la parte del corpo metallico, che viene avvitata all'interno della testata, questa pu\u00f2 essere cilindrica o conica e di diverse lunghezze e passo filettatura.\nGuarnizione.\n\u00c8 un elemento deformabile, situato tra il corpo metallico e la filettatura dello stesso, che evita il trafilamento verso l'esterno dei gas dalla camera di combustione prevenendo cos\u00ec perdite di pressione.\nElettrodi.\nSono due:\nDistanza degli elettrodi.\nLa distanza degli elettrodi deve essere regolata secondo le indicazioni del costruttore del motore. Questo valore deve essere piuttosto preciso, dato che modificandolo si possono avere comportamenti anche molto differenti, per questo bisogna utilizzare uno spessimetro e verificare che la distanza degli elettrodi sia quella prescritta dal costruttore del motore (la lama dello spessimetro deve scorrere con una leggera frizione).\nCondizioni di gap (distanza elettrodi):\nIl costruttore del motore fornisce un range di dimensioni del gap, al cui interno la candela riesce a funzionare a dovere, il dato pi\u00f9 importante per la determinazione di questo parametro \u00e8 l'energia di scarica e la tensione del sistema d'accensione, maggiore sar\u00e0 la tensione e maggiore potr\u00e0 essere la distanza tra gli elettrodi, e quindi una scintilla pi\u00f9 lunga e una maggiore area di trasferimento del calore, mentre la maggiore energia porter\u00e0 ad una scintilla pi\u00f9 \"robusta\", in grado di trasferire pi\u00f9 energia alla miscela da accendere.\nIn questo modo si potr\u00e0 velocizzare la combustione dato che cos\u00ec si avr\u00e0 una maggiore quantit\u00e0 di miscela incendiata all'istante dell'accensione, La combustione pi\u00f9 rapida, permetter\u00e0 di poter ridurre l'anticipo d'accensione, evitando una contropressione mentre il pistone \u00e8 ancora in fase di salita, e di migliorare quindi il rendimento termico, questo guadagno si ha solo con carburazioni stechiometriche o magre, mentre si contrae rapidamente e consistentemente con carburazioni ricche di carburante.\nGeneralmente i meccanici installano candele nuove con la distanza (gap) al valore minimo, in modo che con l'usura e la formazione di depositi non perdano subito la loro funzione, ma anzi in un primo momento la migliorino leggermente, cos\u00ec da permettere intervalli fra gli interventi di manutenzione pi\u00f9 lunghi, sebbene i principali produttori forniscano le candele gi\u00e0 predisposte con una distanza degli elettrodi ottimale per il motore su cui andranno installate.\nProminenza elettrodi.\nL'elettrodo centrale assieme all'isolatore ceramico pu\u00f2 essere molto prominente (sporgente) o rimanere completamente dentro la filettatura del corpo metallico, nel primo caso l'elettrodo potrebbe essere raffreddato dai gas freschi in determinate condizioni operative (piena accelerazione) se tali gas vanno ad impattare con la candela (richiede una fluidodinamica apposita), condizione che potrebbe richiedere anche una posizione decentrata della candela o alcune specifiche differenti o accentuate per la testata (angoli valvole), questo permette l'utilizzo di candele pi\u00f9 calde che migliorano il funzionamento a motore freddo e al minimo, senza che si surriscaldino in caso di sovraccarico o pieno carico del motore, garantendo un funzionamento ottimale pi\u00f9 ampio del motore.\nLe candele con l'elettrodo completamente nascosto dal corpo metallico vengono utilizzate quando non \u00e8 richiesto un funzionamento ottimale molto ampio del motore e si deve garantire una scarica scintilla con tensioni relativamente basse o con poca energia, infatti l'azione dei gas freschi sulla candela oltre a ridurre la temperatura della stessa a pieno carico comporta anche una pi\u00f9 difficile ionizzazione dell'interstizio tra gli elettrodi e successiva scarica tra gli stessi; inoltre un elettrodo che rimane entro i limiti del corpo metallico permette di ridurre gli ingombri della candela dentro la camera di combustione, lasciando maggiori libert\u00e0 al progettista del motore.\nMateriale elettrodo centrale.\nIl materiale degli elettrodi \u00e8 molto importante, perch\u00e9 determina le caratteristiche della candela, infatti maggiore sar\u00e0 la temperatura a cui questo pu\u00f2 essere sottoposto, minore il diametro dell'elettrodo, e quindi maggiore il campo elettrico che fa scoccare la scintilla (permette una maggiore distanza tra gli elettrodi) Una tale candela riuscir\u00e0 anche ad entrare rapidamente in temperatura, fornire una scintilla pi\u00f9 costante e potr\u00e0 essere adatta anche ad un uso sportivo, resistendo alle elevate temperature che generalmente si generano in questi motori. La maggiore temperatura brucer\u00e0 pi\u00f9 facilmente i depositi carboniosi della combustione, mantenendo pi\u00f9 pulita la candela, senza perdite di elettricit\u00e0 verso massa, lungo i depositi stessi.\nLeghe pi\u00f9 utilizzate:\nAlcune candele non hanno l'intero elettrodo in un unico materiale, ma sono placcate, in modo da ridurre i costi della candela, ma come inconveniente l'elettrodo diventa sensibile ai graffi e per questo motivo non \u00e8 consigliato pulire la candela con spazzole metalliche o simili, inoltre \u00e8 preferibile usare uno spessimetro a filo invece di uno tradizionale a lama, sempre per evitare i graffi che asportano il riporto e che di conseguenza accelerano l'usura dell'elettrodo.\nDiametro elettrodo centrale.\nL'elettrodo centrale pu\u00f2 essere creato con diversi diametri a seconda del tipo di candela\nLa ricerca nell'uso di diametri minori \u00e8 conseguente all'effetto del potere disperdente delle punte, che permette di generare una scintilla anche con tensioni minori, oltre a permettere una maggiore e veloce crescita del fronte di fiamma.\nForme dell'elettrodo di massa.\nL'elettrodo di massa pu\u00f2 essere di diverso tipo:\nVariazioni sul modello di base.\nNel corso degli anni le modifiche progettuali e costruttive sulle candele sono state indirizzate ad ottenere una migliore ignizione o una maggiore durata (o entrambe):\nGrado termico.\nIl grado termico della candela dipende prevalentemente dalle qualit\u00e0, quantit\u00e0 e conformazione del materiale isolante, generalmente porcellana, che ricopre l'elettrodo centrale.\nIn funzione del suo grado termico, una candela si dice \"calda\" se ha bassa attitudine a disperdere calore, ed \u00e8 idonea per motori di bassa potenza. Si dice, invece, \"fredda\" se ha buona attitudine a disperdere calore ed \u00e8 idonea per motori di elevata potenza.\nLa giusta capacit\u00e0 di dissipazione del calore \u00e8 molto importante perch\u00e9 con una candela troppo calda (un basso numero su scala NGK) il surriscaldamento derivante porterebbe a un decadimento delle prestazioni, fino ad arrivare a fenomeni di grippaggio o di autoaccensione in grado di danneggiare il cielo del pistone. Si tende ad avere inoltre un marcato \"effetto dieseling\".\nViceversa, candele con temperature troppo basse (un alto numero sulla scala NGK) comporterebbero un pi\u00f9 difficile avviamento a motore freddo e formazioni di depositi carboniosi sull'isolante ceramico, capaci di cortocircuitare a massa l'energia fornita dal circuito di accensione, impedendo la scintilla.\nIl grado termico di una candela influenza anche la sua temperatura di esercizio, che se inferiore a 450 gradi Centigradi, non permetter\u00e0 la corretta combustione e pulizia degli elettrodi.\nIl grado termico \u00e8 identificabile dal valore numerico del codice riportato sulla candela. I costruttori per definire la capacit\u00e0 dissipante usano scale differenti che, generalmente, all'aumentare del valore, indicano il maggior potere dissipante della candela: quindi, ad esempio su scala NGK, un valore basso indica una candela \"calda\", mentre un valore alto indica una candela \"fredda\".\nLa prima indicazione tecnica per individuare il grado termico delle candele \u00e8 stata \"Scala Bosch\", messa a punto da Robert Bosch nel 1924, che da quell'anno ha caratterizzato la produzione dell'azienda tedesca.\nLa \"Scala Bosch\" del 1924 venne formata contando il numero di secondi necessari al raggiungimento del massimo grado termico sopportabile, dei vari tipi di candela prodotti.\nNel 1970, la scala primigenia fu convertita a una numerazione pi\u00f9 semplice, ma in questo caso ha un valore inversamente proporzionale.\nDimensioni.\nLe candele non sono tutte uguali, possono variare per:\nDurata.\nLe candele hanno una durata molto eterogenea a seconda del mezzo e del suo utilizzo, oltre che per il tipo di candela, in caso di candele standard per le automobili la durata va da 15~20.000\u00a0km per i modelli pi\u00f9 vecchi ai 40~60.000\u00a0km per i modelli moderni.\nLettura della candela.\nTramite la visualizzazione della candela dopo un determinato periodo d'utilizzo \u00e8 possibile comprendere come il motore lavora e se la candela installata \u00e8 o meno quella corretta:"}
{"id": "252913", "revid": "287204", "url": "https://it.wikipedia.org/wiki?curid=252913", "title": "Oust-Marest", "text": "Oust-Marest \u00e8 un comune francese di 662 abitanti situato nel dipartimento della Somme nella regione dell'Alta Francia."}
{"id": "252914", "revid": "287204", "url": "https://it.wikipedia.org/wiki?curid=252914", "title": "Le Plessier-Rozainvillers", "text": "Le Plessier-Rozainvillers \u00e8 un comune francese di 639 abitanti situato nel dipartimento della Somme nella regione dell'Alta Francia."}
{"id": "252915", "revid": "287204", "url": "https://it.wikipedia.org/wiki?curid=252915", "title": "Le Quesne", "text": "Le Quesne \u00e8 un comune francese di 287 abitanti situato nel dipartimento della Somme nella regione dell'Alta Francia."}
{"id": "252916", "revid": "287204", "url": "https://it.wikipedia.org/wiki?curid=252916", "title": "Le Quesnel", "text": "Le Quesnel \u00e8 un comune francese di 711 abitanti situato nel dipartimento della Somme nella regione dell'Alta Francia."}
{"id": "252917", "revid": "287204", "url": "https://it.wikipedia.org/wiki?curid=252917", "title": "Regni\u00e8re-\u00c9cluse", "text": "Regni\u00e8re-\u00c9cluse \u00e8 un comune francese di 141 abitanti situato nel dipartimento della Somme nella regione dell'Alta Francia."}
{"id": "252918", "revid": "287204", "url": "https://it.wikipedia.org/wiki?curid=252918", "title": "Sainte-Segr\u00e9e", "text": "Sainte-Segr\u00e9e \u00e8 un comune francese di 59 abitanti situato nel dipartimento della Somme nella regione dell'Alta Francia."}
{"id": "252919", "revid": "287204", "url": "https://it.wikipedia.org/wiki?curid=252919", "title": "Saint-Quentin-la-Motte-Croix-au-Bailly", "text": "Saint-Quentin-la-Motte-Croix-au-Bailly \u00e8 un comune francese di 1.338 abitanti situato nel dipartimento della Somme, nella regione dell'Alta Francia."}
{"id": "252920", "revid": "287204", "url": "https://it.wikipedia.org/wiki?curid=252920", "title": "Le Titre", "text": "Le Titre \u00e8 un comune francese di 385 abitanti situato nel dipartimento della Somme nella regione dell'Alta Francia."}
{"id": "252921", "revid": "287204", "url": "https://it.wikipedia.org/wiki?curid=252921", "title": "Le Translay", "text": "Le Translay \u00e8 un comune francese di 217 abitanti situato nel dipartimento della Somme nella regione dell'Alta Francia."}
{"id": "252922", "revid": "287204", "url": "https://it.wikipedia.org/wiki?curid=252922", "title": "Ugny-l'\u00c9quip\u00e9e", "text": "Ugny-l'\u00c9quip\u00e9e \u00e8 un comune francese di 41 abitanti situato nel dipartimento della Somme nella regione dell'Alta Francia."}
{"id": "252923", "revid": "287204", "url": "https://it.wikipedia.org/wiki?curid=252923", "title": "La Vicogne", "text": "La Vicogne \u00e8 un comune francese di 254 abitanti situato nel dipartimento della Somme nella regione dell'Alta Francia."}
{"id": "252924", "revid": "287204", "url": "https://it.wikipedia.org/wiki?curid=252924", "title": "Villers-aux-\u00c9rables", "text": "Villers-aux-\u00c9rables \u00e8 un comune francese di 137 abitanti situato nel dipartimento della Somme nella regione dell'Alta Francia."}
{"id": "252925", "revid": "287204", "url": "https://it.wikipedia.org/wiki?curid=252925", "title": "Wiencourt-l'\u00c9quip\u00e9e", "text": "Wiencourt-l'\u00c9quip\u00e9e \u00e8 un comune francese di 261 abitanti situato nel dipartimento della Somme nella regione dell'Alta Francia."}
{"id": "252926", "revid": "287204", "url": "https://it.wikipedia.org/wiki?curid=252926", "title": "Prebase", "text": "In matematica, e pi\u00f9 precisamente in topologia, una prebase (o sottobase) \u00e8 una particolare collezione di aperti di uno spazio topologico che ne determina la topologia. Il concetto \u00e8 strettamente collegato a quello di base.\nDefinizione.\nUna prebase di una topologia formula_1 per un insieme formula_2 \u00e8 una famiglia formula_3 di insiemi aperti, ovvero formula_4, tale che la famiglia delle intersezioni finite di elementi di formula_3 \u00e8 una base della topologia di formula_2, cio\u00e8 l'insieme formula_7 deve essere una base per formula_1.\nPropriet\u00e0.\nDato un ricoprimento S di un insieme X \u00e8 possibile definire una topologia su formula_2 di cui S \u00e8 una prebase. La topologia pu\u00f2 essere definita in vari modi equivalenti:"}
{"id": "252927", "revid": "29727", "url": "https://it.wikipedia.org/wiki?curid=252927", "title": "Gnatostomi", "text": ""}
{"id": "252929", "revid": "1632387", "url": "https://it.wikipedia.org/wiki?curid=252929", "title": "Made in the Shade", "text": "Made in the Shade \u00e8 un album raccolta dei Rolling Stones, pubblicato nel 1975 il 31 maggio negli Stati Uniti, e il 13 giugno in Gran Bretagna.\nQuesta raccolta \u00e8 stata incisa dall'etichetta Rolling Stones Records per ottemperare ad accordi con la WEA e per accompagnare il tour e non contiene brani inediti."}
{"id": "252930", "revid": "729019", "url": "https://it.wikipedia.org/wiki?curid=252930", "title": "Astenia", "text": "L'astenia (dal greco \u1f00\u03c3\u03b8\u03ad\u03bd\u03b5\u03b9\u03b1 \"asth\u00e8neia\", \"mancanza di forza\") \u00e8 un sintomo che consiste nella riduzione di energia dell'individuo colpito, comparendo come fatica persistente e fuori luogo, ed esauribilit\u00e0 del muscolo. Si manifesta in numerose condizioni morbose, sia fisiche (quali anemie, epatiti virali, disturbi metabolici, miopatie, malattie neuromuscolari, cardiopatie, patologie della tiroide, influenza stagionale, ecc.) sia psicologiche (ad es. depressione).\nCaratteristiche.\nA differenza della fisiologica stanchezza, che compare in seguito a un certo carico di lavoro, l'astenia \u00e8 presente anche in condizioni di riposo, pur potendo essere aggravata dallo sforzo. Tradizionalmente si distinguono due tipi di astenia: quella muscolare o miastenia (oggi rientrante a volte nella categoria dell'ipostenia) e quella nervosa o nevrastenia. La prima riconosce pi\u00f9 frequentemente cause organiche (ad esempio diabete mellito, anemia grave, ipotiroidismo o ipertiroidismo, iperaldosteronismo, malattia di Addison, miopatia, malattia di Lyme, paralisi periodica familiare, ipovitaminosi, malnutrizione, sindromi da malassorbimento) o emodinamiche (ipotensione arteriosa, anche indotta da farmaci, o ipotensione ortostatica). Al contrario l'astenia nervosa, caratterizzata da sensazione generale di debolezza associata spesso ad ansia o depressione, pu\u00f2 essere pi\u00f9 facilmente costituzionale o legata a carenza di potassio e magnesio; pu\u00f2 anche far parte di malattie della psiche come il disturbo bipolare dell'umore o del sistema nervoso centrale come la paralisi progressiva ."}
{"id": "252934", "revid": "287204", "url": "https://it.wikipedia.org/wiki?curid=252934", "title": "Maestro dell'Altare di Staufen", "text": "Con questa designazione ci si riferisce a due maestri diversi, provenienti entrambi dalla bottega del Maestro del Giardinetto del Paradiso di Francoforte che lavorarono ad un unico altare a portelle, databile al 1420 circa e proveniente dell'abbazia di Tennenbach in Emmendingen (e non come erroneamente \u00e8 stato suggerito dal presbiterio della chiesa di Staufen im Breisgau).\nDell'altare rimangono sia le portelle interne, assegnabili a un Maestro dell'Adorazione, il cui stile \u00e8 prossimo a quello del Maestro del Giardinetto del Paradiso, con scene della vita della Vergine: \"Annunciazione\", \"Visitazione\", \"Nativit\u00e0\", \"Circoncisione\", \"Adorazione dei Magi\", \"Presentazione al Tempio\" e \"Incoronazione della Vergine\", ora conservate al Museo di Friburgo; che le portelle esterne, probabilmente eseguite posteriormente, queste da assegnare ad un Maestro della Passione, pi\u00f9 debole stilisticamente rispetto al primo, con scene della Passione: \"Cristo sul monte degli Ulivi\", \"Cristo dinanzi a Pilato\", \"Flagellazione\" e \"Incoronazione di spine\", conservate a Friburgo; \"Cattura\", \"Crocifissione\" e \"Deposizione nel sepolcro\", a Karlsruhe."}
{"id": "252935", "revid": "486946", "url": "https://it.wikipedia.org/wiki?curid=252935", "title": "OSSOAWIACHIM", "text": ""}
{"id": "252936", "revid": "709565", "url": "https://it.wikipedia.org/wiki?curid=252936", "title": "Funzione di utilit\u00e0 HARA", "text": "In economia, una funzione di utilit\u00e0 HARA \u00e8 caratterizzata dalla forma funzionale:\nLa denominazione di tale classe di funzioni di utilit\u00e0 deriva dall'inglese \"Hyperbolic Absolute Risk Aversion\" (avversione al rischio iperbolica), a causa della forma funzionale del coefficiente assoluto di avversione al rischio ad esse associato:\nPer le loro propriet\u00e0 di trattabilit\u00e0 e adattabilit\u00e0 a rappresentare diversi tipi di preferenze, le funzioni della classe HARA sono largamente utilizzate in microeconomia e in finanza.\nClassi di funzioni di utilit\u00e0 collegate.\nLa forma funzionale delle funzioni della classe HARA \u00e8 utilizzata soprattutto perch\u00e9 include, come casi particolari, classi di funzioni di utilit\u00e0 ampiamente utilizzate:\nLa funzione di utilit\u00e0 della classe \"potenza\", o funzione di utilit\u00e0 CRRA, cavallo di battaglia della macroeconomia e dell'economia finanziaria, altro non \u00e8 che una riparametrizzazione della funzione HARA."}
{"id": "252937", "revid": "14894", "url": "https://it.wikipedia.org/wiki?curid=252937", "title": "Maestro dell'Adorazione", "text": ""}
{"id": "252938", "revid": "1305772", "url": "https://it.wikipedia.org/wiki?curid=252938", "title": "Maestro della Passione", "text": ""}
{"id": "252943", "revid": "767487", "url": "https://it.wikipedia.org/wiki?curid=252943", "title": "Stan Getz", "text": "Biografia.\nGetz nacque a Filadelfia il 2 febbraio 1927 da genitori ebrei di origine ucraina e cominci\u00f2 a suonare giovanissimo. Gi\u00e0 a sedici anni suonava professionalmente per Jack Teagarden (trombonista dei Louis Armstrong All Stars). Nei primi anni di carriera milit\u00f2 nelle principali orchestre del tempo; quella di Stan Kenton nel '44, nella formazione di Jimmy Dorsey nel '45 e nell'orchestra di Benny Goodman nel biennio 1945-1946.\nNel 1947 si trov\u00f2 nel complesso di Tommy De Carlo con altri tre tenorsassofonisti, Jimmy Giuffre, Herbie Steward e Zoot Sims. I quattro vennero notati da Ralph Burns, arrangiatore di Woody Herman, e scritturati in blocco per la costituzione della seconda grande orchestra del musicista di Milwaukee. Serge Chaloff, sax baritono, entr\u00f2 nel gruppo per la defezione di Giuffre.\nGetz in quegli anni rappresent\u00f2 la voce solista del gruppo di Herman. Il suo ruolo viene immortalato nella travolgente \"Four Brothers\", nome del brano, ma anche nomignolo dei quattro sassofonisti creatori del Four Brothers Sound.\nLa stagione d'oro di Getz \u00e8 la decade 1950-1960. Getz, utilizzando un fraseggio limpido e pacato, contribu\u00ec a proseguire e a rivalutare l'opera di Lester Young, ispiratore dei pi\u00f9 grandi sassofonisti di quegli anni. L'influenza di Stan Getz sui tenorsassofonisti che suonarono dopo di lui non \u00e8 evidentissima, dato che poco dopo Stan Getz si affermarono due colossi come Sonny Rollins e John Coltrane che attirarono subito l'attenzione e gli applausi dei pi\u00f9 giovani, oscurandone un poco la fama.\nMa sbaglia chi pensa che Getz non abbia avuto un seguito ed una eredit\u00e0 musicale.\nAnche nel periodo d'oro del cool jazz Stan Getz ebbe la sua stella offuscata dalla ingombrante figura di Gerry Mulligan, quale sassofonista simbolo del periodo. Mulligan fu un grandioso innovatore e sperimentatore ma come strumentista, anche per le differenze strutturali e timbriche fra sax baritono e sax tenore, non raggiunse le vette di creativit\u00e0 e di ispirazione proprie di Stan Getz.\nLe registrazioni con Chet Baker, compagno storico di Mulligan, rendono giustizia al musicista di Filadelfia.\nNel 1958 Getz lasci\u00f2 gli Stati Uniti per l'Europa stabilendosi in Danimarca. Riusc\u00ec cos\u00ec a sfuggire alla legge americana che lo perseguiva per consumo di droga. Ritorn\u00f2 dopo tre anni, ma fatic\u00f2 parecchio a trovare ingaggi e una band stabile. Dopo 10 anni di ininterrotto dominio delle classifiche come miglior sassofonista nelle riviste specializzate (\"Down Beat\" e \"Metronome\"), Getz era passato di moda e suonava prevalentemente in locali semivuoti. Dove una settimana prima aveva suonato Miles Davis facendo il pienone tutte le sere, Getz si dovette accontentare di suonare solo nei week-end e a paga decurtata.\nL'affermazione del movimento Hard bop e le avvisaglie dell'approssimarsi del free jazz misero in crisi tutti i canoni del cool jazz. Il mainstream, \"la strada maestra\" del jazz, venne perduta improvvisamente. Per molti artisti una via di innovazione sembrava essere la contaminazione tra jazz e altri generi, tra i quali la musica popolare brasiliana.\nSi apr\u00ec pertanto, all'inizio degli anni sessanta, la stagione della bossa nova di cui Stan Getz divent\u00f2 uno dei pi\u00f9 fervidi sostenitori. Durante una tourn\u00e9e sponsorizzata dal Dipartimento di Stato in Brasile, il chitarrista Charlie Byrd rimase colpito dal nuovo stile imperante in quel paese e in particolare dal cantante/chitarrista Jo\u00e3o Gilberto e dal suo modo di suonare la chitarra, con la caratteristica \"batida\" da lui inventata. Tornato negli Stati Uniti, fece ascoltare a Getz i dischi che si era portato dal Brasile. I due si incontrarono, a Washington, per registrare l'album \"Jazz Samba\", che conteneva brani di Ant\u00f4nio Carlos Jobim. Il disco, e in particolare il singolo \"Desafinado\" (che valse a Getz il \"Grammy for Best Instrumental Jazz Performance\" nel 1963), ebbero uno straordinario successo commerciale al punto che l'album \u00e8 considerato il disco di jazz pi\u00f9 venduto di ogni tempo.\nDopo il periodo di oscuramento precedente, durante il quale il celebre sassofonista faticava a trovare scritture e durante il quale perse lo scettro di sassofonista pi\u00f9 popolare in favore di John Coltrane, Getz disse di quel disco che sarebbe servito a pagare l'universit\u00e0 ai suoi figli. Serv\u00ec anche a rilanciare il suo precedente \"Focus\" (del 1961) che Getz reputava la sua opera pi\u00f9 importante, ma che, inizialmente, non aveva avuto un grande riscontro di critica e di pubblico. In \"Focus\", Getz improvvisa su un arrangiamento di archi di Eddie Sauter (gi\u00e0 arrangiatore per le Benny Goodman e altre celebri orchestre).\nGrazie al successo ottenuto, Stan Getz prosegu\u00ec la sua ricerca nel mondo della bossa nova affiancandosi a musicisti brasiliani, in particolare al chitarrista Jo\u00e3o Gilberto e a Luiz Bonf\u00e1.\nCon Jo\u00e3o Gilberto, chiamato dal Brasile insieme alla moglie Astrud e all'altra grande star della bossa nova \"Tom\" Jobim, realizz\u00f2 nel 1963 lo storico album \"Getz/Gilberto\".\nLa bossa nova, negli Stati Uniti, l'aveva portata lui e quindi, anticipando tutti, raccolse attorno a s\u00e9 i migliori interpreti del genere.\nLa canzone \"The Girl From Ipanema\" (\"Garota de Ipanema\" di Jobim e de Moraes), cantata in inglese da Astrud Gilberto (che fino a quel giorno faceva la casalinga e aveva accompagnato il marito solo per fargli da interprete), biss\u00f2 il successo di \"Desafinado\", vinse parecchi Grammy Award, diventando la pi\u00f9 popolare e interpretata canzone brasiliana, ma anche jazz, di ogni tempo (celebre l'interpretazione cantata che ne fece Jobim in coppia con Frank Sinatra).\nL'album rimase 96 settimane nella classifica di Billboard e raggiunse la posizione n\u00b02 preceduto solo dai Beatles). Il singolo \"The Girl From Ipanema\" arriv\u00f2 al 5\u00ba posto della classifica a met\u00e0 del 1964.\nCon Luiz Bonf\u00e1, altra star della musica brasiliana del periodo, conosciuto soprattutto per la canzone \"Manh\u00e3 de Carnaval\", tema principale del film \"Orfeu Negro\", e reduce dal celebre concerto alla Carnegie Hall del 21 novembre 1962 che sanc\u00ec il successo della bossa nova negli Stati Uniti, incise, sempre nel 1963, l'ottimo \"Jazz Samba Encore!\" (che vede ancora la partecipazione di Jobim come compositore e pianista).\nNel 1966 venne pubblicato \"Getz/Gilberto#2\", registrato dal vivo e che raccoglie la testimonianza dei fortunati concerti che Getz e Jo\u00e3o Gilberto tennero negli USA e in Europa dopo il successo del primo album. Il disco \u00e8 anch'esso stato registrato alla Carnegie Hall di New York, il 9 ottobre 1964, durante un famoso concerto \"tutto venduto\" che fu l'apice dell'avventura brasiliana di Getz e dell'avventura americana dei coniugi (ancora per poco) Gilberto.\nGli anni sessanta videro Stan Getz famoso in tutto il mondo per le esecuzioni di \"Desafinado\" e di \"La Ragazza de Ipanema\", ma la collaborazione con Gilberto si interruppe bruscamente a seguito della sua scoperta di una relazione tra lui e Astrud.\nDa sperimentatore, qual \u00e8 ogni stella del jazz, Getz continu\u00f2 a ricercare strade nuove; con Chick Corea e Stanley Clarke fece una incursione nel campo della fusion e prov\u00f2 l'elettrificazione del proprio strumento con l'Echoplex, fu pesantemente bersagliato dai critici ma, ancora di questo periodo, la \"performance\" con accompagnamento di Chick Corea nei brani inclusi in \"Sweet Rain\" (registrato alla fine di marzo del '67), \u00e8 memorabile, all'apice di tutta l'opera del musicista di Filadelfia.\nDal 1987 in poi, decise seriamente di impegnarsi per la sua disintossicazione. \u00c8 di questo periodo la collaborazione con il pianista Kenny Barron, che Getz defin\u00ec \"la sua met\u00e0 musicale\".\nMor\u00ec per un cancro al fegato il 6 giugno 1991 a Malib\u00f9, California."}
{"id": "252945", "revid": "110157", "url": "https://it.wikipedia.org/wiki?curid=252945", "title": "Les Ageux", "text": "Les Ageux \u00e8 un comune francese di 1.159 abitanti situato nel dipartimento dell'Oise della regione dell'Alta Francia."}
{"id": "252946", "revid": "287204", "url": "https://it.wikipedia.org/wiki?curid=252946", "title": "Bab\u0153uf", "text": "Bab\u0153uf \u00e8 un comune francese di 525 abitanti situato nel dipartimento dell'Oise della regione dell'Alta Francia."}
{"id": "252948", "revid": "287204", "url": "https://it.wikipedia.org/wiki?curid=252948", "title": "Belle-\u00c9glise", "text": "Belle-\u00c9glise \u00e8 un comune francese di 591 abitanti situato nel dipartimento dell'Oise della regione dell'Alta Francia."}
{"id": "252949", "revid": "110157", "url": "https://it.wikipedia.org/wiki?curid=252949", "title": "La Chapelle-en-Serval", "text": "La Chapelle-en-Serval \u00e8 un comune francese di 2.853 abitanti situato nel dipartimento dell'Oise della regione dell'Alta Francia."}
{"id": "252950", "revid": "110155324", "url": "https://it.wikipedia.org/wiki?curid=252950", "title": "Simulazione navale", "text": "La simulazione navale viene utilizzata per la formazione degli equipaggi di marina: l'esigenza di un sistema che consentisse di dare agli allievi delle valide nozioni sulle problematiche della navigazione e, a partire dagli anni post bellici, sui sistemi radar, \u00e8 sorta contemporaneamente all'istituzione delle scuole nautiche. Un precursore pu\u00f2 essere considerato il simulatore di propulsione \u201ca vento\u201d costituito da un simulacro di imbarcazione, spesso in cemento, dotato di alberi, pennoni e manovre e presente in tante scuole, Accademia Navale di Livorno compresa. Era uno dei primi simulatori in assoluto.\nCaratteristiche.\nIntorno agli anni sessanta, alcune case costruttrici di apparati Radar misero a punto dei lanciatori di bersagli che, nati per la taratura dei sistemi, furono anche usati per un addestramento continuo a bordo. Dato che consentivano di utilizzare il radar e di effettuare delle simulazioni di pilotaggio e di manovra, ebbero un certo livello di introduzione anche nell'ambito scolastico.\nContemporaneamente, l'esigenza di dare formazione agli equipaggi, fece sorgere dei centri di certificazione che all'inizio operarono con dei modelli in scala. Due ufficiali, incuneati nell'imbarcazione, effettuavano in un bacino, nel quale potevano essere modificate le condizioni ambientali, esercizi di navigazione e manovra.\nPrima ancora dei simulatori basati sui primi calcolatori, furono prodotti dei sistemi che proiettavano, tramite un sistema di specchi e prismi, l'immagine radar di un porto o di una costa, sul display di un radar. Si trattava di una apparecchiatura delicata e macchinosa sulla quale, comunque, il Nautico di Brindisi ha fatto lavorare a lungo e con profitto i suoi allievi.\nPoco pi\u00f9 di venti anni fa, con l'apparire sul mercato di un hardware informatico economicamente accessibile, un gruppo di studio presso il CETENA di Genova inizi\u00f2 a progettare la vera simulazione navale. I problemi da affrontare furono innumerevoli, in quanto si trattava di creare dal nulla una nuova scienza. Le ricadute furono immediate ed alcune realt\u00e0 iniziarono a presentare sul mercato le loro realizzazioni che, in genere, si limitavano alla creazione di una immagine radar ed alla rappresentazione schematica di un porto, nel quale far attraccare la nave. Nave che veniva pilotata con dei commutatori a decadi sui quali si impostavano i dati di rotta e di velocit\u00e0. La resa grafica era limitata dalla disponibilit\u00e0 di memoria, dalla velocit\u00e0 dei microprocessori e dalla grafica Hercules, antenata preistorica delle attuali Matrox, NVidia, GeForce, ecc.\nPoi lo sviluppo dell'informatica ha paradossalmente scremato gli operatori, riducendoli su scala mondiale a una decina, di cui uno in Italia, ed ha fatto sviluppare, con una accelerazione impressionante, i sistemi di simulazione che riescono ora a rispettare in pieno il dettato delle raccomandazioni STCW che recitano \u201c\"per la plancia simulata si deve realizzare un sistema il pi\u00f9 possibile vicino alla realt\u00e0 operativa\"\u201d."}
{"id": "252951", "revid": "110157", "url": "https://it.wikipedia.org/wiki?curid=252951", "title": "Chiry-Ourscamp", "text": "Chiry-Ourscamp \u00e8 un comune francese di 1.161 abitanti situato nel dipartimento dell'Oise della regione dell'Alta Francia."}
{"id": "252952", "revid": "287204", "url": "https://it.wikipedia.org/wiki?curid=252952", "title": "Le Coudray-Saint-Germer", "text": "Le Coudray-Saint-Germer \u00e8 un comune francese di 893 abitanti situato nel dipartimento dell'Oise della regione dell'Alta Francia."}
{"id": "252954", "revid": "287204", "url": "https://it.wikipedia.org/wiki?curid=252954", "title": "Le Coudray-sur-Thelle", "text": "Le Coudray-sur-Thelle \u00e8 un comune francese di 532 abitanti situato nel dipartimento dell'Oise della regione dell'Alta Francia."}
{"id": "252958", "revid": "110157", "url": "https://it.wikipedia.org/wiki?curid=252958", "title": "Cr\u00e8vec\u0153ur-le-Grand", "text": "Cr\u00e8vec\u0153ur-le-Grand \u00e8 un comune francese di 3.447 abitanti situato nel dipartimento dell'Oise della regione dell'Alta Francia."}
{"id": "252962", "revid": "287204", "url": "https://it.wikipedia.org/wiki?curid=252962", "title": "Cr\u00e8vec\u0153ur-le-Petit", "text": "Cr\u00e8vec\u0153ur-le-Petit \u00e8 un comune francese di 115 abitanti situato nel dipartimento dell'Oise della regione dell'Alta Francia."}
{"id": "252967", "revid": "287204", "url": "https://it.wikipedia.org/wiki?curid=252967", "title": "Le Crocq", "text": "Le Crocq \u00e8 un comune francese di 178 abitanti situato nel dipartimento dell'Oise della regione dell'Alta Francia."}
{"id": "252970", "revid": "767487", "url": "https://it.wikipedia.org/wiki?curid=252970", "title": "Le D\u00e9luge", "text": "Le D\u00e9luge \u00e8 un comune francese di 491 abitanti situato nel dipartimento dell'Oise della regione dell'Alta Francia."}
{"id": "252975", "revid": "287204", "url": "https://it.wikipedia.org/wiki?curid=252975", "title": "\u00c9cuvilly", "text": "\u00c9cuvilly \u00e8 un comune francese di 255 abitanti situato nel dipartimento dell'Oise della regione dell'Alta Francia."}
{"id": "252979", "revid": "287204", "url": "https://it.wikipedia.org/wiki?curid=252979", "title": "\u00c9lencourt", "text": "\u00c9lencourt \u00e8 un comune francese di 56 abitanti situato nel dipartimento dell'Oise della regione dell'Alta Francia."}
{"id": "252983", "revid": "110157", "url": "https://it.wikipedia.org/wiki?curid=252983", "title": "\u00c9lincourt-Sainte-Marguerite", "text": "\u00c9lincourt-Sainte-Marguerite \u00e8 un comune francese di 880 abitanti situato nel dipartimento dell'Oise della regione dell'Alta Francia."}
{"id": "252987", "revid": "287204", "url": "https://it.wikipedia.org/wiki?curid=252987", "title": "\u00c9m\u00e9ville", "text": "\u00c9m\u00e9ville \u00e8 un comune francese di 302 abitanti situato nel dipartimento dell'Oise della regione dell'Alta Francia."}
{"id": "252992", "revid": "287204", "url": "https://it.wikipedia.org/wiki?curid=252992", "title": "\u00c9nencourt-L\u00e9age", "text": "\u00c9nencourt-L\u00e9age \u00e8 un comune francese di 123 abitanti situato nel dipartimento dell'Oise della regione dell'Alta Francia."}
{"id": "252996", "revid": "110157", "url": "https://it.wikipedia.org/wiki?curid=252996", "title": "\u00c9nencourt-le-Sec", "text": "\u00c9nencourt-le-Sec \u00e8 un comune francese di 206 abitanti situato nel dipartimento dell'Oise della regione dell'Alta Francia.\nIl 1\u00ba gennaio 2019 si \u00e8 unito a Boissy-le-Bois e Hardivillers-en-Vexin per formare il nuovo comune di La Corne en Vexin, di cui diventa un comune delegato."}
{"id": "252999", "revid": "1347902", "url": "https://it.wikipedia.org/wiki?curid=252999", "title": "URSS W6 OSOAVIAKHIM", "text": "L\u2019URSS W6 OSOAVIAKHIM era un dirigibile semirigido realizzato in Unione Sovietica su progetto dell'ingegnere italiano Umberto Nobile. Il nome derivava dalla \"Societ\u00e0 per la promozione della difesa, dell'aviazione e della chimica\" (in russo \u041e\u0421\u041e\u0410\u0412\u0418\u0410\u0425\u0418\u041c). Il W6 fu la pi\u00f9 grande aeronave realizzata in Unione Sovietica e quella di maggior successo, avendo, nell'ottobre 1937, conquistato il record di volo continuato per un dirigibile. Il record di 130 ore e 27 minuti rimase imbattuto per 20 anni.\nSu questa aeronave, come degli altri dirigibili realizzati in Unione Sovietica, si conoscono poche informazioni talvolta contraddittorie e di difficile verifica. Questo sia per la segretezza con cui operava l'Unione Sovietica, sia per la forte azione della propaganda che esaltava i risultati di un'operazione, lasciando nell'ombra gli aspetti relativi alla sua realizzazione e gli eventuali fallimenti correlati.\nOrigini del progetto.\nNegli anni venti l'interesse verso le imprese dei grandi dirigibili, come l'LZ127 \u201cGraf Zeppelin\u201d e il Norge, avevano fatto emergere in Unione Sovietica la volont\u00e0 di sviluppare un proprio programma nazionale.\nCon lo scopo di far avanzare pi\u00f9 rapidamente questo programma venne invitato in URSS l'italiano Umberto Nobile.\nL'ingegnere e dirigibilista era caduto in disgrazia agli occhi del fascismo dopo il disastro del dirigibile \"Italia\" e in Italia gli investimenti nel settore dei dirigibili erano stati ridotti gi\u00e0 dai tempi della spedizione del \"Norge\" poich\u00e9 il Segretario di Stato per la Regia Aeronautica, Italo Balbo, aveva preferito concentrare gli sforzi produttivi nel settore dei \"pi\u00f9 pesanti dell'aria\". Quindi la proposta sovietica rappresentava un'opportunit\u00e0 sia per Nobile che per il fascismo che poteva cos\u00ec allontanare un personaggio ormai scomodo per la propria aeronautica. Inoltre un eventuale successo di Nobile all'estero avrebbe forse potuto essere utile a fini di propaganda.\nUmberto Nobile raggiunse Mosca nel maggio 1932. All'inizio si trov\u00f2 di fronte diversi ostacoli: lo stabilimento aeronautico non era altro che un hangar per dirigibili sprovvisto di officine meccaniche e di materiali. Successivamente Nobile fu trasferito all'addestramento degli equipaggi e dei tecnici destinati ai nuovi dirigibili. Solo nell'estate del 1933 fu possibile iniziare la costruzione dell'aeronave W6, dirigibile della stessa tipologia del Norge e dell'Italia.\nQueste difficolt\u00e0 derivavano dal fatto che in Unione Sovietica raramente simili progetti potevano essere affidati alla responsabilit\u00e0 di uno straniero. Indipendentemente da Nobile gli ingegneri sovietici avevano costruito un dirigibile semirigido da che venne completato nell'agosto 1934 ricevendo la designazione W7. Il dirigibile rimase distrutto pochi giorni dopo il completamento per un incendio nell'hangar. (\"Secondo un'altra fonte il dirigibile W7 era un progetto congiunto di Nobile, Felice Trojani e Katanski, ed aveva un volume di 38\u00a0000\u00a0m\u00b3\").\nI lavori di Nobile sul dirigibile W6 continuarono, e il 5 novembre 1934 avvenne il volo inaugurale sotto il suo comando. Successivamente venne trasferita trionfalmente a Mosca nell'ambito delle celebrazioni per l'anniversario della Rivoluzione d'ottobre. Qui il dirigibile ricevette la designazione di \"OSOAVIAKHIM\" dal nome dell'organizzazione omonima.\nRecord.\nTutti i dirigibili realizzati da Nobile durante la sua permanenza in URSS tra il 1932 e 1936 erano destinati al trasporto passeggeri. L'URSS W6 era destinato a ricoprire la tratta tra Mosca e Swerdlowsk, ma in questa localit\u00e0 mancavano hangar per dirigibili, piloni d'ormeggio e la possibilit\u00e0 di rifornire l'aeronave di gas. Solo nel 1936 fu approntato a Swerdlowsk un pilone d'ormeggio.\nNel 1937, sotto il comando del capitano Pankow, il dirigibile W6 fu protagonista di un record che rimase imbattuto per 20 anni. Dopo un test durato 79 ore percorrendo la tratta Mosca \u2013 Swerdlowsk\u00a0\u2013 Mosca, fu deciso di proseguire il volo, per la durata complessiva di 130 ore e 27 minuti. Il volo ebbe luogo dal 29 settembre al 4 ottobre a partire dalla localit\u00e0 di Dolgoprudnoi (\u0414\u043e\u043b\u0433\u043e\u043f\u0440\u0443\u0434\u043d\u043e\u0439). La distanza percorsa complessivamente fu di circa 5\u00a0000\u00a0km. Il record precedente di 108 ore apparteneva alla trasvolata atlantica del dirigibile britannico R34. Il 4 marzo 1957 il blimp ZPG-2 \"Snow bird\" batt\u00e9 questo primato volando andata e ritorno sull'Oceano Atlantico percorrendolo in 11 giorni, 15\u00a0205\u00a0km.\nQuesti viaggi servivano come preparazione per il servizio regolare. Le notizie sui viaggi successivi sono incerte.\nLa fine.\nNel febbraio del 1938 un gruppo di esploratori artici sovietici fu sorpreso dai movimenti dei ghiacci, rimanendo intrappolato sulla banchisa alla deriva prima di poter raggiungere la Groenlandia.\nAl dirigibile W6 venne affidato il compito di localizzare gli esploratori. L'operazione sarebbe partita dalla citt\u00e0 di Murmansk. Il volo di trasferimento da Mosca a Murmansk sarebbe servito anche per testare il comportamento dell'aeronave in un clima artico.\nDurante il volo di trasferimento, alle 16:45 del 5 febbraio il dirigibile collise con il monte Neblo (\"\u041d\u0435\u0431\u043b\u043e\") vicino Kandalak\u0161a ad un'altitudine di 324\u00a0m. Delle 19 persone a bordo del URSS W6 16 perirono nell'incidente e 3 rimasero ferite.\nLa versione ufficiale dell'incidente riporta che la mappa utilizzata (\"pre-rivoluzionaria\") era errata, abbassando i luoghi della disgrazia di 30\u00a0m rispetto al livello del mare. Una versione non ufficiale afferma invece che all'equipaggio fu detto di diffidare delle vecchie mappe; a causa delle scarsa visibilit\u00e0 il comandante Nikolai Gudovantsev ordin\u00f2 di far salire il dirigibile fino a 800\u00a0m di quota, ma il comandante in seconda Iwan Pankow impieg\u00f2 molto tempo per effettuare la manovra, probabilmente per paura di perdere l'orientamento a causa della mancanza di visibilit\u00e0. Quindi il dirigibile giunse in prossimit\u00e0 del monte ancora alla quota di 300\u00a0m.\nI dirigibilisti del URSS W6 \"OSOAVIAKHIM\" sono seppelliti nel cimitero di Nowodewichi a Mosca. I ricercatori rimasti bloccati sulla banchisa furono comunque soccorsi dai rompighiaccio.\nQuesto incidente rappresent\u00f2 anche la fine del programma sovietico per i grandi dirigibili.\nNel 1968 presso il luogo dell'incidente sul monte Neblo, dove rimanevano ancora dei resti del dirigibile, fu posto un monumento dalle autorit\u00e0 e scuole locali."}
{"id": "253000", "revid": "110157", "url": "https://it.wikipedia.org/wiki?curid=253000", "title": "\u00c9pineuse", "text": "\u00c9pineuse \u00e8 un comune francese di 274 abitanti situato nel dipartimento dell'Oise della regione dell'Alta Francia."}
{"id": "253001", "revid": "38120", "url": "https://it.wikipedia.org/wiki?curid=253001", "title": "Metamorphosis (The Rolling Stones)", "text": "Metamorphosis \u00e8 una raccolta di brani dei Rolling Stones, pubblicata negli Stati Uniti nel 1975 dalla ABKCO Records, etichetta di propriet\u00e0 dell'ex manager della band Allen Klein, senza l'autorizzazione dei membri degli Stones sfruttando materiale inciso per la Decca Records/London Records, prima che il gruppo creasse la propria etichetta Rolling Stones Records. In Gran Bretagna l'album venne distribuito dalla Decca Records (n. catalogo SKL 5212).\nIl disco.\n\"Metamorphosis\" fu pubblicato nel mese di giugno, in modo da raccogliere i benefici del tour promozionale dell'altra raccolta ufficiale \"Made in the Shade\", uscita quasi contemporaneamente. Contiene brani inediti o versioni differenti di canzoni gi\u00e0 pubblicate. Come per i primi album del gruppo, la lista delle tracce differiva nella versione statunitense e in quella europea (che contiene due brani inediti extra). Nella canzone \"Downtown Suzie\" c'\u00e8 una partecipazione (non accreditata) di Ry Cooder. Il titolo e la copertina dell'album, dove un'illustrazione mostra gli Stones mentre si tolgono una maschera rivelando un volto da insetti, allude al racconto \"La metamorfosi\" di Franz Kafka.\nOrigine e storia.\nA seguito della pubblicazione di \"Hot Rocks 1964-1971\" nel 1971, venne compilato un album intitolato \"Necrophilia\" che avrebbe dovuto essere la prossima uscita a nome Rolling Stones, con la collaborazione di Andrew Loog Oldham, contenente svariate tracce alternative, inedite (o scartate) dei Rolling Stones relative al periodo Decca/London. Mentre tale progetto non si concretizz\u00f2 mai venendo soppiantato da \"More Hot Rocks (Big Hits &amp; Fazed Cookies)\", molte delle versioni inedite furono accantonate in vista di un progetto futuro. Nel 1974, giusto per dare all'operazione una parvenza di ufficialit\u00e0, Bill Wyman si impegn\u00f2 a compilare una compilation che avrebbe dovuto intitolarsi \"Black Box\". Tuttavia, Allen Klein voleva che fossero presenti nel progetto pi\u00f9 brani a firma Mick Jagger/Keith Richards per ragioni commerciali, e il lavoro di Wyman non venne utilizzato. \"Metamorphosis\" fu quindi pubblicato al suo posto.\nDescrizione dei brani.\nMolte delle tracce che appaiono sulla prima facciata del vinile (tutti i brani fino a \"Try a Little Harder\", tranne \"Don't Lie to Me\") sono provini demo delle canzoni, scritte da Jagger &amp; Richards per essere interpretate da altri artisti. Esse furono per la maggior parte registrate con l'ausilio di musicisti di studio come Big Jim Sullivan alla chitarra, Clem Cattini alla batteria, e Jimmy Page alla chitarra, e non erano destinate a essere pubblicate come brani dei Rolling Stones. Durante il periodo 1964-1965, Mick Jagger e Andrew Loog Oldham guidarono un gruppo di session men che includeva gli arrangiatori Arthur Greenslade e Mike Leander, il chitarrista Jimmy Page, il pianista Nicky Hopkins, il bassista John Paul Jones, e molti altri, riuniti per registrare nastri demo delle tante canzoni sfornate all'epoca da Jagger e Keith Richards. Alcune di esse sarebbero poi state successivamente ri-registrate dagli Stones stessi; altre, invece, sarebbero state utilizzate come tracce strumentali base per le versioni date da altri artisti dei brani in questione. \"Metamorphosis\" contiene diversi brani di quest'ultima categoria, come \"Each and Every Day of the Year\" (incisa da Bobby Jameson), \"I'd Much Rather Be With the Boys\" (The Toggery Five), \"Some Things Just Stick in Your Mind\" (Vashti), \"(Walkin' Thru the) Sleepy City\" (The Mighty Avengers), e \"We're Wasting Time\" (Jimmy Tarbuck). Inoltre, nella stragrande maggioranza dei brani, l'unico Rolling Stone ad apparire sul disco \u00e8 Jagger. Mentre \"Out of Time\" e \"Heart of Stone\" erano canzoni gi\u00e0 molto conosciute, appaiono qui in veste totalmente differente rispetto alle versioni definitive poi pubblicate. La seconda facciata dell'LP contiene registrazioni inedite del gruppo prevalentemente databili alle sessioni per l'album \"Sticky Fingers\", eccezion fatta per la cover di \"I Don't Know Why\" di Stevie Wonder, incisa nel 1969 durante la lavorazione dell'album \"Let It Bleed\". Tra tutti spicca \"Memo from Turner\", brano registrato per la colonna sonora del film \"Sadismo\" del 1970 nel quale recitava Jagger.\nAccoglienza.\nAnche se le critiche al disco furono piuttosto negative (molti recensori lo definirono un album pieno di \"scarti\"), \"Metamorphosis\" riusc\u00ec comunque a piazzarsi alla posizione numero 8 in classifica negli Stati Uniti, e alla numero 45 in Gran Bretagna. Furono estratti anche due singoli dall'album: \"Out of Time\" (con Jagger che cantava sopra la traccia strumentale utilizzata per la cover del brano fatta da Chris Farlowe nel 1966), e una cover di Stevie Wonder, la canzone \"I Don't Know Why\"."}
{"id": "253002", "revid": "110157", "url": "https://it.wikipedia.org/wiki?curid=253002", "title": "\u00c9ragny-sur-Epte", "text": "\u00c9ragny-sur-Epte \u00e8 un comune francese di 589 abitanti situato nel dipartimento dell'Oise della regione dell'Alta Francia."}
{"id": "253003", "revid": "287204", "url": "https://it.wikipedia.org/wiki?curid=253003", "title": "\u00c9tavigny", "text": "\u00c9tavigny \u00e8 un comune francese di 172 abitanti situato nel dipartimento dell'Oise della regione dell'Alta Francia."}
{"id": "253004", "revid": "110157", "url": "https://it.wikipedia.org/wiki?curid=253004", "title": "\u00c9touy", "text": "\u00c9touy \u00e8 un comune francese di 810 abitanti situato nel dipartimento dell'Oise della regione dell'Alta Francia."}
{"id": "253006", "revid": "287204", "url": "https://it.wikipedia.org/wiki?curid=253006", "title": "\u00c8ve", "text": "\u00c8ve \u00e8 un comune francese di 434 abitanti situato nel dipartimento dell'Oise della regione dell'Alta Francia."}
{"id": "253007", "revid": "110157", "url": "https://it.wikipedia.org/wiki?curid=253007", "title": "\u00c9vricourt", "text": "\u00c9vricourt \u00e8 un comune francese di 208 abitanti situato nel dipartimento dell'Oise della regione dell'Alta Francia."}
{"id": "253008", "revid": "287204", "url": "https://it.wikipedia.org/wiki?curid=253008", "title": "Le Fayel", "text": "Le Fayel \u00e8 un comune francese di 237 abitanti situato nel dipartimento dell'Oise della regione dell'Alta Francia."}
{"id": "253009", "revid": "1590006", "url": "https://it.wikipedia.org/wiki?curid=253009", "title": "Bradypus", "text": "I bradipi tridattili, il cui nome scientifico \u00e8 costruito a partire , quindi \u00abpiede lento\u00bb (in riferimento alle loro caratteristiche di movimento), sono gli unici membri del genere \"Bradypus\" e della famiglia \"Bradypodidae\". I loro parenti pi\u00f9 prossimi sono i bradipi didattili, coi quali condividono gran parte dell'habitat.\nHanno abitudini solitarie e dormono circa 16-18 ore al giorno. In natura vivono in media 11-12 anni.\nBiologia.\nI maschi vivono per tutta la vita su un unico albero, le femmine si muovono di albero in albero una volta che il loro cucciolo raggiunge la maturit\u00e0 sessuale, lasciando il loro vecchio albero al figlio.\nLa pelliccia del bradipo ha una particolare caratteristica: essa infatti \u00e8 cosparsa da minuscole alghe. Questo a causa dell'elevata umidit\u00e0 dell'ambiente in cui vive e dei suoi movimenti molto lenti. All'interno della pelliccia trovano ospitalit\u00e0 molti invertebrati come coleotteri e farfalle notturne.\nFamoso per la sua lentezza, il bradipo si muove ad una velocit\u00e0 massima di circa (0,24\u00a0km/h). In acqua, al contrario, il bradipo risulta essere un ottimo nuotatore.\nI bradipi inoltre sono gli unici mammiferi, oltre ai lamantini, ad avere un numero di vertebre cervicali diverso da sette, variando da sei a nove. \nAlimentazione.\nL'alimentazione del bradipo \u00e8 a base di frutta e verdura e la temperatura ambientale ideale per lui \u00e8 intorno ai 22\u00a0\u00b0C. Non beve acqua, che invece assume da frutta e verdura, l'estensione del territorio in cui si nutre varia a seconda del bradipo, nel caso dei bradipi didattili si arriva fino a 140 ettari, mentre nel bradipo tridattilo si arriva da 0,3 a 15 ettari. Inoltre, quest'ultimo si nutre solo di alcune foglie e alghe che crescono su di esso.\nRiproduzione.\nLa vita tipicamente solitaria del bradipo rende gli incontri fra esemplari molto scarsi: le occasioni si limitano quasi esclusivamente agli spazi comuni dedicati alle urine e alle feci, visitati in media solo una volta alla settimana; in questi incontri i maschi valutano la disponibilit\u00e0 sessuale delle femmine e per far notare la loro presenza marcano i rami con secrezioni emesse dalle ghiandole anali.\nNonostante il periodo fertile duri tutto l'anno la riproduzione avviene solitamente fra i mesi di marzo e aprile.\nL'accoppiamento ha luogo a terra e, successivamente, i maschi non svolgono alcun ruolo nella crescita dei piccoli.\nIl periodo di gestazione \u00e8 di sei mesi circa, conclusi i quali viene alla luce un solo bradipo, di 300-500 grammi circa. Per i sei mesi successivi, il piccolo non si separer\u00e0 mai dalla madre, rimanendo saldamente aggrappato alla sua pelliccia, ma iniziando a cibarsi autonomamente da tale posizione gi\u00e0 nel primo mese di vita.\nA sei mesi circa dalla nascita, la madre lascia l'albero al piccolo, il quale eredita la sua parte di territorio che, se maschio, non abbandoner\u00e0 pi\u00f9 per il resto della vita.\nLa maturit\u00e0 sessuale sopraggiunge fra il terzo e il quarto anno di et\u00e0.\nDistribuzione e habitat.\nPer molto tempo si \u00e8 creduto che i bradipi vivessero unicamente sugli alberi di \"Cecropia\", ma studi successivi hanno dimostrato che essi vivono su un centinaio di altre specie vegetali: questa impressione derivava dal fatto che le \"Cecropia\" sono molto comuni in Brasile e quindi i bradipi vi si trovano pi\u00f9 spesso che in altri alberi.\nTassonomia.\nLa prima descrizione e tassonomizzazione scientifica \u00e8 dovuta a Linneo che lo classifica tra i primati e gli d\u00e0 il nome di Bradypus. Solo in seguito \u00e8 stato riclassificato all'interno dell'ordine degli xenartri (o sdentati) assieme, ad esempio, a formichiere e armadillo.\nCi sono quattro specie di bradipo tridattilo:"}
{"id": "253010", "revid": "287204", "url": "https://it.wikipedia.org/wiki?curid=253010", "title": "Fay-les-\u00c9tangs", "text": "Fay-les-\u00c9tangs \u00e8 un comune francese di 423 abitanti situato nel dipartimento dell'Oise della regione dell'Alta Francia."}
{"id": "253011", "revid": "287204", "url": "https://it.wikipedia.org/wiki?curid=253011", "title": "Le Fay-Saint-Quentin", "text": "Le Fay-Saint-Quentin \u00e8 un comune francese di 545 abitanti situato nel dipartimento dell'Oise della regione dell'Alta Francia."}
{"id": "253012", "revid": "287204", "url": "https://it.wikipedia.org/wiki?curid=253012", "title": "Le Frestoy-Vaux", "text": "Le Frestoy-Vaux \u00e8 un comune francese di 212 abitanti situato nel dipartimento dell'Oise della regione dell'Alta Francia."}
{"id": "253013", "revid": "767487", "url": "https://it.wikipedia.org/wiki?curid=253013", "title": "Le Gallet", "text": "Le Gallet \u00e8 un comune francese di 159 abitanti situato nel dipartimento dell'Oise della regione dell'Alta Francia."}
{"id": "253014", "revid": "287204", "url": "https://it.wikipedia.org/wiki?curid=253014", "title": "Le Hamel (Oise)", "text": "Le Hamel \u00e8 un comune francese di 177 abitanti situato nel dipartimento dell'Oise della regione dell'Alta Francia."}
{"id": "253015", "revid": "287204", "url": "https://it.wikipedia.org/wiki?curid=253015", "title": "Haute-\u00c9pine", "text": "Haute-\u00c9pine \u00e8 un comune francese di 303 abitanti situato nel dipartimento dell'Oise della regione dell'Alta Francia."}
{"id": "253016", "revid": "287204", "url": "https://it.wikipedia.org/wiki?curid=253016", "title": "La H\u00e9relle", "text": "La H\u00e9relle \u00e8 un comune francese di 186 abitanti situato nel dipartimento dell'Oise della regione dell'Alta Francia."}
{"id": "253017", "revid": "1305772", "url": "https://it.wikipedia.org/wiki?curid=253017", "title": "Le Hamel", "text": ""}
{"id": "253018", "revid": "287204", "url": "https://it.wikipedia.org/wiki?curid=253018", "title": "Hodenc-l'\u00c9v\u00eaque", "text": "Hodenc-l'\u00c9v\u00eaque \u00e8 un comune francese di 241 abitanti situato nel dipartimento dell'Oise della regione dell'Alta Francia."}
{"id": "253019", "revid": "287204", "url": "https://it.wikipedia.org/wiki?curid=253019", "title": "La Houssoye", "text": "La Houssoye \u00e8 un comune francese di 578 abitanti situato nel dipartimento dell'Oise della regione dell'Alta Francia."}
{"id": "253020", "revid": "287204", "url": "https://it.wikipedia.org/wiki?curid=253020", "title": "Lachauss\u00e9e-du-Bois-d'\u00c9cu", "text": "Lachauss\u00e9e-du-Bois-d'\u00c9cu \u00e8 un comune francese di 211 abitanti situato nel dipartimento dell'Oise della regione dell'Alta Francia.&lt;br&gt;\nNel 1840 vi nacque il pittore Diog\u00e8ne Maillart (1840-1926)."}
{"id": "253021", "revid": "110157", "url": "https://it.wikipedia.org/wiki?curid=253021", "title": "Lacroix-Saint-Ouen", "text": "Lacroix-Saint-Ouen \u00e8 un comune francese di 4.754 abitanti situato nel dipartimento dell'Oise della regione dell'Alta Francia."}
{"id": "253022", "revid": "287204", "url": "https://it.wikipedia.org/wiki?curid=253022", "title": "Le Mesnil-Conteville", "text": "Le Mesnil-Conteville \u00e8 un comune francese di 110 abitanti situato nel dipartimento dell'Oise della regione dell'Alta Francia."}
{"id": "253023", "revid": "110157", "url": "https://it.wikipedia.org/wiki?curid=253023", "title": "Le Mesnil-en-Thelle", "text": "Le Mesnil-en-Thelle \u00e8 un comune francese di 2.312 abitanti situato nel dipartimento dell'Oise della regione dell'Alta Francia."}
{"id": "253024", "revid": "110157", "url": "https://it.wikipedia.org/wiki?curid=253024", "title": "Le Mesnil-Saint-Firmin", "text": "Le Mesnil-Saint-Firmin \u00e8 un comune francese di 220 abitanti situato nel dipartimento dell'Oise della regione dell'Alta Francia."}
{"id": "253025", "revid": "287204", "url": "https://it.wikipedia.org/wiki?curid=253025", "title": "Le Mesnil-sur-Bulles", "text": "Le Mesnil-sur-Bulles \u00e8 un comune francese di 227 abitanti situato nel dipartimento dell'Oise della regione dell'Alta Francia."}
{"id": "253026", "revid": "287204", "url": "https://it.wikipedia.org/wiki?curid=253026", "title": "Le Mesnil-Th\u00e9ribus", "text": "Le Mesnil-Th\u00e9ribus \u00e8 un comune francese di 850 abitanti situato nel dipartimento dell'Oise della regione dell'Alta Francia."}
{"id": "253027", "revid": "110157", "url": "https://it.wikipedia.org/wiki?curid=253027", "title": "Monchy-Saint-\u00c9loi", "text": "Monchy-Saint-\u00c9loi \u00e8 un comune francese di 2.047 abitanti situato nel dipartimento dell'Oise della regione dell'Alta Francia."}
{"id": "253028", "revid": "1272592", "url": "https://it.wikipedia.org/wiki?curid=253028", "title": "Mont-l'\u00c9v\u00eaque", "text": "Mont-l'\u00c9v\u00eaque \u00e8 un comune francese di 446 abitanti situato nel dipartimento dell'Oise della regione dell'Alta Francia."}
{"id": "253029", "revid": "287204", "url": "https://it.wikipedia.org/wiki?curid=253029", "title": "Le Mont-Saint-Adrien", "text": "Le Mont-Saint-Adrien \u00e8 un comune francese di 588 abitanti situato nel dipartimento dell'Oise della regione dell'Alta Francia."}
{"id": "253030", "revid": "287204", "url": "https://it.wikipedia.org/wiki?curid=253030", "title": "La Neuville-d'Aumont", "text": "La Neuville-d'Aumont \u00e8 un comune francese di 288 abitanti situato nel dipartimento dell'Oise della regione dell'Alta Francia."}
{"id": "253031", "revid": "767487", "url": "https://it.wikipedia.org/wiki?curid=253031", "title": "La Neuville-en-Hez", "text": "La Neuville-en-Hez \u00e8 un comune francese di 990 abitanti situato nel dipartimento dell'Oise della regione dell'Alta Francia."}
{"id": "253032", "revid": "287204", "url": "https://it.wikipedia.org/wiki?curid=253032", "title": "La Neuville-Garnier", "text": "La Neuville-Garnier \u00e8 un comune francese di 276 abitanti situato nel dipartimento dell'Oise della regione dell'Alta Francia."}
{"id": "253033", "revid": "287204", "url": "https://it.wikipedia.org/wiki?curid=253033", "title": "La Neuville-Saint-Pierre", "text": "La Neuville-Saint-Pierre \u00e8 un comune francese di 166 abitanti situato nel dipartimento dell'Oise della regione dell'Alta Francia."}
{"id": "253034", "revid": "767487", "url": "https://it.wikipedia.org/wiki?curid=253034", "title": "La Neuville-sur-Oudeuil", "text": "La Neuville-sur-Oudeuil \u00e8 un comune francese di 332 abitanti situato nel dipartimento dell'Oise della regione dell'Alta Francia."}
{"id": "253035", "revid": "287204", "url": "https://it.wikipedia.org/wiki?curid=253035", "title": "La Neuville-sur-Ressons", "text": "La Neuville-sur-Ressons \u00e8 un comune francese di 227 abitanti situato nel dipartimento dell'Oise della regione dell'Alta Francia."}
{"id": "253036", "revid": "287204", "url": "https://it.wikipedia.org/wiki?curid=253036", "title": "La Neuville-Vault", "text": "La Neuville-Vault \u00e8 un comune francese di 183 abitanti situato nel dipartimento dell'Oise della regione dell'Alta Francia."}
{"id": "253037", "revid": "767487", "url": "https://it.wikipedia.org/wiki?curid=253037", "title": "Le Plessier-sur-Bulles", "text": "Le Plessier-sur-Bulles \u00e8 un comune francese di 160 abitanti situato nel dipartimento dell'Oise della regione dell'Alta Francia."}
{"id": "253038", "revid": "110157", "url": "https://it.wikipedia.org/wiki?curid=253038", "title": "Le Plessier-sur-Saint-Just", "text": "Le Plessier-sur-Saint-Just \u00e8 un comune francese di 495 abitanti situato nel dipartimento dell'Oise della regione dell'Alta Francia."}
{"id": "253039", "revid": "287204", "url": "https://it.wikipedia.org/wiki?curid=253039", "title": "Le Plessis-Belleville", "text": "Le Plessis-Belleville \u00e8 un comune francese di 3.253 abitanti situato nel dipartimento dell'Oise della regione dell'Alta Francia."}
{"id": "253040", "revid": "110157", "url": "https://it.wikipedia.org/wiki?curid=253040", "title": "Le Plessis-Brion", "text": "Le Plessis-Brion \u00e8 un comune francese di 1.483 abitanti situato nel dipartimento dell'Oise della regione dell'Alta Francia."}
{"id": "253041", "revid": "287204", "url": "https://it.wikipedia.org/wiki?curid=253041", "title": "Le Plessis-Patte-d'Oie", "text": "Le Plessis-Patte-d'Oie \u00e8 un comune francese di 90 abitanti situato nel dipartimento dell'Oise della regione dell'Alta Francia."}
{"id": "253042", "revid": "287204", "url": "https://it.wikipedia.org/wiki?curid=253042", "title": "Le Ployron", "text": "Le Ployron \u00e8 un comune francese di 112 abitanti situato nel dipartimento dell'Oise della regione dell'Alta Francia."}
{"id": "253043", "revid": "287204", "url": "https://it.wikipedia.org/wiki?curid=253043", "title": "Le Quesnel-Aubry", "text": "Le Quesnel-Aubry \u00e8 un comune francese di 165 abitanti situato nel dipartimento dell'Oise della regione dell'Alta Francia."}
{"id": "253045", "revid": "767487", "url": "https://it.wikipedia.org/wiki?curid=253045", "title": "La Rue-Saint-Pierre (Hauts-de-France)", "text": "La Rue-Saint-Pierre \u00e8 un comune francese di 770 abitanti situato nel dipartimento dell'Oise della regione dell'Alta Francia."}
{"id": "253046", "revid": "287204", "url": "https://it.wikipedia.org/wiki?curid=253046", "title": "Saint-\u00c9tienne-Roilaye", "text": "Saint-\u00c9tienne-Roilaye \u00e8 un comune francese di 335 abitanti situato nel dipartimento dell'Oise della regione dell'Alta Francia."}
{"id": "253047", "revid": "287204", "url": "https://it.wikipedia.org/wiki?curid=253047", "title": "Saint-Martin-le-N\u0153ud", "text": "Saint-Martin-le-N\u0153ud \u00e8 un comune francese di 1.096 abitanti situato nel dipartimento dell'Oise della regione dell'Alta Francia."}
{"id": "253048", "revid": "287204", "url": "https://it.wikipedia.org/wiki?curid=253048", "title": "La Rue-Saint-Pierre", "text": ""}
{"id": "253049", "revid": "287204", "url": "https://it.wikipedia.org/wiki?curid=253049", "title": "Saintines", "text": "Saintines \u00e8 un comune francese di 906 abitanti situato nel dipartimento dell'Oise della regione dell'Alta Francia."}
{"id": "253050", "revid": "287204", "url": "https://it.wikipedia.org/wiki?curid=253050", "title": "Le Vaumain", "text": "Le Vaumain \u00e8 un comune francese di 346 abitanti situato nel dipartimento dell'Oise della regione dell'Alta Francia."}
{"id": "253051", "revid": "767487", "url": "https://it.wikipedia.org/wiki?curid=253051", "title": "Le Vauroux", "text": "Le Vauroux \u00e8 un comune francese di 481 abitanti situato nel dipartimento dell'Oise della regione dell'Alta Francia."}
{"id": "253052", "revid": "287204", "url": "https://it.wikipedia.org/wiki?curid=253052", "title": "La Villeneuve-sous-Thury", "text": "La Villeneuve-sous-Thury \u00e8 un comune francese di 172 abitanti situato nel dipartimento dell'Oise della regione dell'Alta Francia."}
{"id": "253063", "revid": "767487", "url": "https://it.wikipedia.org/wiki?curid=253063", "title": "Codice a blocchi", "text": "I codici a blocco sono codici senza memoria, cio\u00e8 le parole di codice, di n cifre, dipendono solo dal corrispondente blocco di k bit generato dalla sorgente; \nvengono solitamente indicati con la coppia (n,k). \nLa classe pi\u00f9 importante di codici a blocco \u00e8 rappresentata dai codici a controllo di parit\u00e0, nei quali gli elementi della parola di codice sono un insieme di n controlli eseguiti sulle k cifre d'informazione. Un codice \u00e8 detto sistematico se i primi k bit della parola di codice sono una semplice ripetizione dei bit generati dalla sorgente (questa definizione \u00e8 valida per qualsiasi tipo di codice), mentre il controllo di parit\u00e0 \u00e8 costituito solamente dalle restanti n - k cifre."}
{"id": "253064", "revid": "101181672", "url": "https://it.wikipedia.org/wiki?curid=253064", "title": "Auron", "text": ""}
{"id": "253078", "revid": "1372005", "url": "https://it.wikipedia.org/wiki?curid=253078", "title": "Corrado I di Z\u00e4hringen", "text": "Biografia.\nNel 1122 Corrado divenne duca di Z\u00e4hringen, succedendo al fratello Bertoldo III. Per la maggior parte della sua vita si oppose all'espansione della dinastia degli Hohenstaufen, e, a questo scopo, si alle\u00f2 per qualche tempo con i Welfen.\nPer via del suo appoggio all'imperatore Lotario II, nel 1127 ricevette da questi, dopo la morte del nipote Guglielmo III di Borgogna, il titolo di \"rector Burgundiae\", con lo scopo di salvaguardare gli interessi del regno di Germania nelle contee del regno di Arles, arrestandone soprattutto il graduale processo di distacco della contea di Borgogna dall'impero. La contea di Borgogna per\u00f2 pass\u00f2 al cugino di Guglielmo III, Rinaldo III di Borgogna, figlio di Stefano I di Borgogna, che rimase anche conte di M\u00e2con assieme al fratello, Guglielmo.Partecip\u00f2 nel 1147, insieme a Enrico il Leone ed Alberto I di Brandeburgo alla crociata contro i Venedi.\nMatrimonio ed eredi.\nCorrado spos\u00f2 Clementia di Lussemburgo-Namur, figlia di Goffredo I di Namur, dalla quale ebbe:"}
{"id": "253080", "revid": "1543377", "url": "https://it.wikipedia.org/wiki?curid=253080", "title": "Carla Voltolina", "text": "Biografia.\nFiglia di Luigi, ufficiale dell'esercito italiano originario di Chioggia, e di Rosa Barberis, di Piov\u00e0 Massaia (AT), ebbe due sorelle, Laura e Luisa e un fratello, Umberto, nato nel 1940; a sei anni venne iscritta dal padre ad un corso di nuoto, sport nel quale vinse alcuni trofei gareggiando con la squadra giovanile della . Faceva sport e studiava, ma dovette lasciare la facolt\u00e0 di scienze politiche dell'Universit\u00e0 di Torino a causa dello scoppio della seconda guerra mondiale.\nDopo l'8 settembre 1943, si un\u00ec alla Resistenza come staffetta nelle formazioni Matteotti prima a Torino e poi nelle Marche. Arrestata dalle SS durante un rastrellamento, riusc\u00ec a evadere grazie alla collaborazione di un medico. Nella Roma occupata dai tedeschi collabor\u00f2 con il responsabile della stampa clandestina socialista Eugenio Colorni; dopo la liberazione della citt\u00e0, prosegu\u00ec il suo impegno nella guerra di liberazione trasferendosi nel nord Italia ancora occupato e, durante questo periodo, incontr\u00f2 Sandro Pertini il quale era stato inviato in quelle zone come rappresentante del Comitato di Liberazione Nazionale. Era all'epoca gi\u00e0 molto noto dopo aver subito anni di prigionia sotto il regime e poi, in esilio, aveva sempre combattuto il fascismo. L'incontro avvenne a Milano, in via Modena, nell'abitazione dell'avvocato Arialdo Banfi. Vissero insieme per due anni e l'8 giugno 1946, nella nuova Repubblica Italiana, si sposarono con il solo rito civile.\nAndarono ad abitare a Roma in un appartamento messo a loro disposizione da Leonida Repaci; in seguito si trasferirono in un appartamento all'EUR appartenente ad un gruppo di case costruite per i deputati, poi a Montecitorio, ai tempi della presidenza della Camera e infine in una mansarda di soli 35 metri quadri vicino a Fontana di Trevi, in via della Stamperia. Subito dopo il matrimonio intraprese l'attivit\u00e0 giornalistica; iscritta all'Albo dei giornalisti dal 1945, collabor\u00f2 con \"Il Lavoro\" di Genova e con la rivista \"Noi Donne\"; realizz\u00f2 alcune inchieste, ad esempio quella con la senatrice socialista Lina Merlin sulla prostituzione in Italia dalla quale segu\u00ec il libro \"Lettere dalle case chiuse\", e contribu\u00ec alla chiusura delle case di tolleranza.\nLa carriera giornalistica, in cui si era specializzata in inchieste e resoconti parlamentari, si interruppe quando nel 1968 Pertini venne eletto presidente della Camera; non sarebbe stato pi\u00f9 corretto comporre resoconti parlamentari dato il nuovo ruolo del marito, cos\u00ec abbandon\u00f2 il giornalismo. Gli incarichi del marito la portarono - anni dopo - anche a rifiutare la carica di presidente della Croce Rossa, spiegando: \nDecise allora di riprendere gli studi universitari interrotti durante la guerra e, a 51 anni, riprese a frequentare l'universit\u00e0, prendendo una prima laurea in scienze politiche presso l\u2019Istituto \"Cesare Alfieri\" di Firenze (dove il marito si era laureato nel 1924), con una tesi sui ricoveri per anziani in Italia e cinque anni dopo, consegu\u00ec una seconda laurea in scienze sociali con specializzazione in psicologia presso la facolt\u00e0 di Magistero dell\u2019Universit\u00e0 di Torino, presentando una ricerca sulla situazione degli operai nelle fabbriche.\n\u00c8 stata attiva presso il \"Servizio farmacodipendenza e alcolismo\" del Policlinico Gemelli di Roma, presso l'Ente ospedaliero Monterverde di Roma e presso il \"Servizio diagnosi e cura psichiatrica\" di Santa Maria Nuova a Firenze, dove fu anche psicoterapeuta volontaria, attivit\u00e0 che svolse anche a Prato e per la quale ottenne come onorificenza la consegna delle chiavi della citt\u00e0 nel 1999.\nFino alla sua scomparsa \u00e8 stata iscritta al distretto militare di Roma in qualit\u00e0 di \"combattente decorata con Croce di guerra\" per il suo impegno nella Resistenza. Il 23 settembre 2002, su sua ispirazione, venne costituita a Firenze, la Fondazione Sandro Pertini. Dal giorno della morte del marito si \u00e8 fatta chiamare Carla Pertini, cosa che precedentemente aveva sempre rifiutato, usando il nome di ragazza.\nNel 2003 don\u00f2 la Fiat 500 del marito immatricolata nel 1962 al Museo dell'automobile di Torino. Mor\u00ec il 6 dicembre 2005 e come ultime volont\u00e0 chiese di essere cremata. Le sue ceneri furono sepolte a fianco della tomba del marito, nel cimitero di Stella.\nControversie.\nFilm biografico su Pertini\nNel 1993 Carla Voltolina blocc\u00f2 per ragioni personali la messa in onda del film tv \"Se ci sar\u00e0 un giorno\" prodotto da Sandro Parenzo, scritto da Vittorio Bonicelli e diretto da Franco Rossi per RaiDue; un film realizzato per celebrare la figura del marito scomparso tre anni prima. Il ruolo del protagonista era stato affidato ad un giovane Maurizio Crozza mentre Carla Signoris interpretava Matilde Ferrari, detta \"Mati\", la giovane fidanzata di Pertini rimasta in patria, mentre lui era rifugiato in Francia, che lo aspett\u00f2 per 18 anni prima di rinunciarvi. Altri interpreti furono Luigi Petrucci, Ivano Marescotti e Augusto Zucchi. Il film fu trasmesso una sola volta su Rai 3 nella notte del 31 maggio 2003, e fu visto da circa 34 000 telespettatori. In seguito alla campagna di stampa del \"Secolo XIX\" si ottenne il via libera da parte del dirigente Rai Antonio Marano e il film fu recuperato, essendo trasmesso sul canale digitale Rai Storia, il 24 febbraio 2010 alle 21, nel ventennale della morte di Sandro Pertini.\nVisita del papa\nIn un articolo di poche righe nella sezione della cronaca del 17 luglio 1990, il giornale \"Il Secolo XIX\" riporta la notizia che a febbraio di quell'anno, ricoverato al Policlinico Umberto I di Roma, Pertini avrebbe chiesto in punto di morte di vedere l'amico papa Giovanni Paolo II, ma l'entourage dell'ex presidente \u2014 soprattutto la moglie Carla \u2014 considerandolo inopportuno, si sarebbe opposto. La circostanza viene confermata, dopo 17 anni, da Arturo Mari, da 27 anni il fotografo ufficiale dell\"Osservatore Romano\" al seguito del Papa nel suo libro \"Arrivederci in Paradiso\". I fatti vennero per\u00f2 smentiti categoricamente sia da Carla Voltolina che querel\u00f2 il quotidiano genovese, ma anche dal vice presidente della Fondazione Pertini di quel periodo, Piero Pierri il quale, oltre a riferire che Carla Voltolina non si era mai opposta alla rispettosa amicizia instaurata tra suo marito e il Papa, sostenne che si era fatta confusione con l'episodio del 23 marzo 1987 quando, dopo aver partecipato ai funerali del generale dell'aviazione Licio Giorgieri, Pertini ebbe un malore e, ricoverato nel reparto di rianimazione del policlinico romano, per divieto medico in seguito alla condizione d'incoscienza del paziente, non pot\u00e9 ricevere la visita del pontefice che si era recato all'ospedale.\nEredit\u00e0.\nCarla Voltolina raccolse materiale suo e del marito dando vita all'archivio della Fondazione Pertini, di cui fu presidente tra il 1995 e il 2002, archivio suddiviso in quattro sezioni: una riguardante i messaggi di cordoglio ricevuti dalla vedova da parte delle autorit\u00e0, associazioni e istituti di cultura, personalit\u00e0 della cultura, enti locali, partiti politici, sindacati, scuole o singoli cittadini (1990), una raccolta di documenti commemorativi sull'inaugurazione del museo Pertini a Savona e del fondo presso l'Universit\u00e0 degli Studi di Siena (furono donati 600 volumi), l'intitolazione di vie, piazze, scuole e parchi a Sandro Pertini, i francobolli, i premi e le iniziative di commemorazione degli studenti (1999-2000), la corrispondenza privata e una raccolta di documenti personali sugli anziani, la condizione femminile, la droga, Sigmund Freud e altri materiali collegati ai suoi studi di psicologia (1955-1995) e la corrispondenza come presidente dell'associazione (1995-2000). L'archivio venne poi donato alla Fondazione di studi storici \"Filippo Turati\" di Firenze (appartenente al sistema archivistico del MiBAC) il 27 febbraio 2015."}
{"id": "253085", "revid": "123295730", "url": "https://it.wikipedia.org/wiki?curid=253085", "title": "Man\u00b7ga!", "text": "Man\u00b7ga! \u00e8 stata una rivista italiana che si occupa principalmente di fumetto e cinema d'animazione giapponesi, pubblicata dall'agosto 1997 al settembre 2001, lungo tre serie con tre editori diversi. Oltre ai suoi argomenti principali, di cui si occupa con articoli su titoli e autori, \"Man\u00b7ga!\" riserva anche un notevole spazio ad aspetti generici della cultura popolare giapponese (cinema, mode, cosplay, societ\u00e0, tematiche giovanili e cos\u00ec via). Nella sua prima serializzazione ospita inoltre alcuni fumetti di autori giapponesi.\nStoria.\nLa prima serie di \"Man\u00b7ga!\" comincia col numero zero dell'agosto 1997 e si conclude con il numero 9 del luglio 1998. L'editore \u00e8 Panini Comics, nella sua divisione che si occupa di prodotti giapponesi (Marvel Manga, in seguito Planet Manga). La redazione di \"Man\u00b7ga!\" \u00e8 composta principalmente dallo \"staff\" di Yamato Video, con alcuni apporti esterni, anche da parte della stessa Panini. In questa prima stagione la testata riserva diverse pagine ai seguenti fumetti:\nCon la seconda serie la rivista cambia nome diventando Shin Man\u00b7ga!, e ricomincia la numerazione dal numero 1, uscito nel novembre 1999. Riesce a pubblicare solo due numeri (il secondo nel febbraio 2000) prima di chiudere. Questi due numeri, editi da Due Emme Publishing, sono curati interamente dalla redazione di Yamato Video, e non contengono fumetti.\nLa terza serie torna al titolo originale, \"Man\u00b7ga!\", e ricomincia nuovamente la numerazione. Il numero 1 esce nel maggio 2001, il numero 4, l'ultimo, esce nel settembre 2001. La presenza della redazione di Yamato Video \u00e8 piuttosto ridotta, e la maggior parte degli articoli \u00e8 affidata a collaboratori esterni, alcuni provenienti da altre riviste (come \"Kamikaze\" o il \"Mangagiornale\"). Come gi\u00e0 nella seconda serie, anche in questa non viene pubblicato alcun fumetto. L'editore per quest'ultima stagione \u00e8 Whites Wells Publishing."}
{"id": "253087", "revid": "83531", "url": "https://it.wikipedia.org/wiki?curid=253087", "title": "Lucio Piccolo", "text": "Biografia.\nDi famiglia aristocratica, era figlio terzogenito del barone Giuseppe Piccolo di Calanovella e della duchessa Teresa Mastrogiovanni Tasca Filangeri di Cut\u00f2, di antica ascendenza principesca, risalente ai Normanni del XII secolo.\nFrequent\u00f2 il liceo classico a Palermo, dove nel 1920 consegu\u00ec la licenza liceale. Prosegu\u00ec gli studi da autodidatta approfondendo le conoscenze linguistiche di greco, spagnolo, inglese e francese.\nScopr\u00ec in anticipo di anni sul resto della cultura italiana i grandi autori europei contemporanei del calibro di William Butler Yeats, Marcel Proust e Rainer Maria Rilke. Inoltre si \u00e8 interessato di esoterismo e di musica. Presentato da Eugenio Montale, cui invi\u00f2 nel 1954 una silloge di \"9 liriche\", al convegno di S. Pellegrino nello stesso anno, ha esordito come poeta nel 1956 con \"Canti barocchi e altre liriche\", cui \u00e8 seguito nel 1960 \"Gioco a nascondere\" e nel 1967 \"Plumelia\".\nAlla morte di Lucio, suo fratello il barone Casimiro Piccolo e sua sorella baronessa Agata Giovanna decisero di istituire a villa Piccolo la \"fondazione famiglia Piccolo di Calanovella\", con il fine di salvaguardare il grande patrimonio culturale e storico della famiglia. I beni dei Piccolo vennero cos\u00ec suddivisi in tre parti uguali: due terzi furono conferiti nella Fondazione e un terzo (la parte di Lucio) fin\u00ec all'unico figlio Giuseppe, che all'epoca aveva 6 anni e che il poeta aveva avuto con una donna che lavorava nei fondi dei Piccolo.\nPoesia.\nLa sua poesia, decisamente isolata nel panorama letterario degli anni Cinquanta - Sessanta, in cui si scontravano l'ultimo neorealismo e la prima neoavanguardia, \u00e8 caratterizzata da elencazioni e proliferazioni tipicamente barocche costituite da immagini dense e oniriche, dall'oscurit\u00e0 e dal simbolismo talora molto spinto, che sono tuttavia originalmente radicate nella realt\u00e0 quotidiana attraverso un oggettivismo surreale e quasi crepuscolare. Il mondo siciliano, il suo mondo, \u00e8 tuttavia quasi completamente assente dalla sua produzione letteraria e lo stesso lessico adottato \u00e8 scevro di qualsiasi influsso dialettale.\nSotto l'aspetto formale tutta la produzione piccoliana \u00e8 caratterizzata da una fortissima consapevolezza ritmica e fonica, nonch\u00e9 da ricorrenti stilemi, come la spezzatura mediante \"enjambement\" di elencazioni operata in modo da disorientare il lettore, lasciando a cavallo di due versi un sintagma pi\u00f9 complesso degli altri cui \u00e8 accostato. Tipiche della sua forma sono anche forme lessicali rare e musicali, come per esempio le preposizioni articolate spezzate, o termini aulici e tecnici. Quest'ultimo aspetto \u00e8 stato da pi\u00f9 parti accomunato all'intenzione campaniana di costituire una \"poesia europea musicale e colorita\".\nAlle prime due raccolte, per lo pi\u00f9 unitarie sia sotto l'aspetto formale (per la presenza di studiati poemetti che spesso superano i cento versi) si contrappone \"Plumelia\", che sviluppa una tendenza lirica pi\u00f9 condensata (gi\u00e0 comunque presente nelle prime due sillogi) e un simbolismo pi\u00f9 spinto ed oscuro.\nNel novembre del 2013, \u00e8 stata divulgata dall'erede, una sua poesia inedita del periodo giovanile, intitolata \"A Casimiro Piccolo\", dedicata proprio al fratello Casimiro Piccolo e fino ad ora mai pubblicata."}
{"id": "253088", "revid": "122897063", "url": "https://it.wikipedia.org/wiki?curid=253088", "title": "Adempimento di un dovere", "text": "L'adempimento di un dovere \u00e8 una causa di esclusione del reato prevista dal codice penale italiano. \nNormativa.\nLa causa di giustificazione dell\"'adempimento di un dovere o di un obbligo imposto dalla Pubblica Autorit\u00e0\" \u00e8 prevista nel codice penale italiano all'art. 51: \"l'adempimento di un dovere imposto da una norma giuridica o da un ordine legittimo della pubblica Autorit\u00e0, esclude la punibilit\u00e0\".\nDescrizione.\nChi dunque, nell'adempimento di un dovere imposto da una norma giuridica o dall'ordine legittimo dell'autorit\u00e0, abbia a compiere atti o fatti che integrino una fattispecie preveduta dalla legge come reato, non pu\u00f2 essere punito per questo.\nLa \"ratio\" della esimente va ricercata nell'esigenza di rispettare il principio di non contraddizione dell'ordinamento giuridico che non pu\u00f2, pena la sua illogicit\u00e0, imporre un dovere di agire o di non agire e al tempo stesso punire l'adempimento di quel dovere.\nCause d'esclusione dell'illiceit\u00e0 penale espressamente previste dalla legge sono, ad esempio, la non punibilit\u00e0 del soldato che commetta un omicidio in guerra (articolo 575 codice penale) o l'agente della forza pubblica che esegua una perquisizione, senza incorrere nel reato di violazione di domicilio (articolo 614 codice penale).\nNelle cause di giustificazione dovute all'adempimento di un dovere rientra anche l'uso legittimo delle armi."}
{"id": "253089", "revid": "965226", "url": "https://it.wikipedia.org/wiki?curid=253089", "title": "Giuseppe Guarino (giurista)", "text": "Biografia.\nAllievo del liceo Antonio Genovesi di Napoli, caporale maggiore in zona di operazioni nel 1943, fu primo classificato all'esame di procuratore legale nel 1944. Intrapresa la carriera accademica, insegn\u00f2 all'Universit\u00e0 di Sassari nel 1948, poi fu docente di diritto costituzionale a Siena, a Napoli, a Roma. \"All'inizio della sua carriera venne mandato negli Stati Uniti e in Messico a studiare l'industria petrolifera e incroci\u00f2 la Montedison di Eugenio Cefis\".\nDal 1967 al 1987 fu sindaco della Banca d'Italia, veste nella quale - secondo Paolo Savona - divenne \"il vero consigliere occulto nell'epoca Carli\".\nDeputato per la Democrazia Cristiana nella X Legislatura, nel 1987 fu Ministro delle finanze nel governo Fanfani VI, e in seguito Ministro dell'industria, del commercio e dell'artigianato e Ministro delle partecipazioni statali nel governo Amato I, dal 1992 al 1993; \u00e8 stato l'ultimo titolare della delega alle partecipazioni statali prima della soppressione del ministero, abolito dal referendum abrogativo del 1993.\nNoto giurista, fu uno dei primi professori ordinari di Diritto pubblico alla Sapienza - Universit\u00e0 di Roma.\nEuropeista convinto all'epoca dei padri fondatori dell'Unione europea, Guarino divenne in seguito un forte critico della moneta unica. Sostenne inoltre tra l'altro l'illegittimit\u00e0 del fiscal compact.\n\u00c8 morto a Roma il 17 aprile 2020, all'et\u00e0 di 97 anni."}
{"id": "253090", "revid": "1005847", "url": "https://it.wikipedia.org/wiki?curid=253090", "title": "Remo Gaspari", "text": "Esponente della Democrazia Cristiana, \u00e8 stato membro della corrente \"Azione Popolare\" (\"Grande Centro\" doroteo) presieduta da Arnaldo Forlani, Antonio Gava e Vincenzo Scotti.\nBiografia.\nSi laurea in Giurisprudenza presso l'Universit\u00e0 degli Studi di Bari, terminati gli studi comincia ad esercitare la professione forense a Gissi iscrivendosi all'albo degli avvocati nel 1946. Eletto deputato fin dalla II legislatura verr\u00e0 rieletto ininterrottamente fino alla fine della cosiddetta prima Repubblica. Nel 1960 con la formazione del Governo Tambroni \u00e8 nominato sottosegretario di Stato al Ministero delle poste e delle telecomunicazioni, carica che riuscir\u00e0 a mantenere anche nel successivo Governo Fanfani III. Nel 1962 con il Governo Fanfani IV ricopre la carica di sottosegretario all'Industria e Commercio, mentre con il Governo Leone I (1963) \u00e8 rinominato sottosegretario alle poste e telecomunicazioni, rimanendo il tale ruolo anche nei governi Moro I e II.\nNel 1966 con la formazione del Governo Moro III viene nominato Sottosegretario all'Interno e venendo riconfermato nei governi Leone II e Rumor I. Con la formazione del Governo Rumor II (1969) diviene Ministro dei trasporti e dell'aviazione civile, mentre con il Governo Rumor III diviene Ministro per la riforma della pubblica amministrazione. carica che manterr\u00e0 anche nei successivi governi Colombo e Andreotti I. Nel Governo Andreotti II ricopr\u00ec il ruolo di Ministro della sanit\u00e0. Dal 1976 al 1980 ricopr\u00ec la carica di vicesegretario della Democrazia Cristiana. Nel 1980 torn\u00f2 al governo (Cossiga II) come Ministro per i rapporti con il Parlamento, nei governi Spadolini I, II e Fanfani V ricopr\u00ec la carica di Ministro delle poste e delle telecomunicazioni.\nNei governi Craxi I e II venne nominato Ministro per la funzione pubblica. Nel 1987 divenne Ministro della difesa nel Governo Fanfani VI, nello stesso anno venne nominato Ministro per il coordinamento della protezione civile del Governo Goria in sostituzione di Giuseppe Zamberletti, in seguito alla distribuzione di incarichi bilanciata fra le correnti politiche del nuovo governo, mentre era in corso l'emergenza dell'alluvione della Valtellina, provocando per questo molte critiche.\nL'anno seguente ricopr\u00ec la carica di ministro senza portafoglio degli Ministro per gli interventi straordinari nel Mezzogiorno nel Governo De Mita. Concluse la sua carriera ministeriale nei governi Governo Andreotti VI e Governo Andreotti VII, nei quali torn\u00f2 a ricoprire il ruolo di Ministro per la funzione pubblica.\nSul finire della sua carriera il suo nome fu accostato a una vicenda poco chiara: l'episodio citato \u00e8 quello dell'uso di un elicottero dello Stato da parte del deputato per arrivare in tempo ad una partita della Roma.\nTra i tanti incarichi ricoperti fu per 20 anni sindaco di Gissi e presidente della USL. Dopo lo scioglimento della DC, nel 1994, pass\u00f2 al nuovo Partito Popolare Italiano.\nIl 12 luglio 2011 il Consiglio Regionale dell'Abruzzo, nel corso di una partecipata cerimonia, lo ha premiato conferendogli la medaglia Aprutium, onorificenza istituita nel corso della settima legislatura, e conferita per \"celebrare, e insieme ringraziare, i corregionali che con la loro attivit\u00e0 hanno onorato la Terra d'Abruzzo e che, in Italia e nel mondo, si sono distinti nel campo delle professioni, delle arti e delle scienze\u201d. La motivazione con la quale \u00e8 stata concessa la medaglia \u00e8 per \u201caver contribuito in maniera determinante con il suo impegno civile e politico alla crescita sociale ed economica dell'Abruzzo\".\n\u00c8 morto pochi giorni dopo, il 19 luglio 2011, all'et\u00e0 di 90 anni a causa di un infarto.\nIl Presidente della Repubblica Giorgio Napolitano, appresa la notizia della sua morte, ha formulato un messaggio di cordoglio, nel quale si legge: \u00abParlamentare di lunga esperienza ed esponente di spicco della Democrazia Cristiana, si dedic\u00f2 con grande passione e responsabile impegno fin dai primi anni del dopoguerra alla vita politica e al servizio delle istituzioni repubblicane. Per lunghi anni autorevole ministro in differenti compagini governative, egli ha saputo offrire un significativo contributo allo sviluppo civile ed economico dell'Italia, continuando a prestarvi sempre vigile attenzione, e riservando un particolare impegno per il progresso della sua amata terra d'Abruzzo\u00bb. Dopo la morte, il comune natio di Gissi gli ha intitolato il corso Gaspari, ex corso Vittorio Emanuele.\nLa rivalit\u00e0 con Natali.\nMembro della corrente \"Azione Popolare\" (Grande centro \"doroteo\") presieduta da Arnaldo Forlani, Antonio Gava e Vincenzo Scotti, per anni fu l'avversario principale di Lorenzo Natali, altro importante politico abruzzese ma esponente fanfaniano; i due arrivarono addirittura a cercare di costruire due autostrade: la Roma-L'Aquila (per collegare la Capitale con il collegio di Natali) e la Roma-Pescara (per favorire la zona di influenza di Gaspari).\nOnorificenze.\nCittadinanza Onoraria del Comune di Rosello (Ch) 23 luglio 2004"}
{"id": "253096", "revid": "965226", "url": "https://it.wikipedia.org/wiki?curid=253096", "title": "Rino Formica", "text": "Fu varie volte ministro, spesso a capo di dicasteri importanti. Fu un membro di rilievo del Partito Socialista Italiano durante la segreteria di Bettino Craxi.\nBiografia.\nAttivit\u00e0 di governo.\nFu Ministro delle finanze nel primo e nel secondo governo Spadolini, che cadde a seguito della \"lite delle comari\", ossia uno scontro politico tra lo stesso Formica ed il ministro del Tesoro Beniamino Andreatta. La sua carriera politica finisce contemporaneamente con la caduta del PSI a causa dello scandalo Tangentopoli che coinvolge numerosi esponenti socialisti, anche se per quanto lo riguarda il processo a Bari si concluse con l'assoluzione.\nNel 1991, per contrastare il contrabbando di sigarette, gli allora ministri Rino Formica (PSI), e Vincenzo Scotti (DC) vietarono la commercializzazione dei tre marchi di Philip Morris pi\u00f9 contrabbandati (Marlboro, Philip Morris e Merit). Formica sostenne che il contrabbando \"ha origini precise, non \u00e8 fatto senza il consenso attivo delle multinazionali\" e che \"la Philip Morris deve smettere di credere che questo sia il paese degli allocchi\". Il provvedimento venne revocato dopo pochi mesi, quando la Philip Morris si impegn\u00f2 a favorire l'identificatore dei grossisti a rischio di contrabbando.\nL'anno successivo, sempre per sconfiggere la piaga del contrabbando, Formica propose di assumere nella pubblica amministrazione i 20-25.000 addetti al settore.\nRino Formica e il neodirettore generale del ministero delle Finanze Giorgio Benvenuto dialogarono a lungo con un gruppo di contrabbandieri ed ex contrabbandieri, raccolti da Lino Iannuzzi nel ristorante partenopeo \u201cLa Bersagliera\u201d e ascoltati in diretta tv su \"Istruttoria\" di Giuliano Ferrara. \u00abI contrabbandieri consegnino i mezzi e noi li acquisteremo, provvedendo contemporaneamente al loro assorbimento nel mondo del lavoro\u00bb, era la proposta di Formica, che tuttavia trov\u00f2 resistenze tanto da parte degli altri partiti politici (PCI e MSI in primis, ma anche parte della DC), ma anche della maggioranza degli stessi contrabbandieri, cui uno stipendio da statale non avrebbe permesso di sostituire i ben pi\u00f9 alti proventi illegali del traffico.\nAttivit\u00e0 di partito.\nPunto di riferimento dell'organizzazione dei quadri del PSI, mantenne sempre una spiccata autonomia intellettuale. Rimane famosa una sua dichiarazione sull'attivit\u00e0 politica: \"la politica \u00e8 sangue e merda\", poi articolata nell'affermazione: \"la politica \u00e8 per gli uomini il terreno di scontro pi\u00f9 duro e pi\u00f9 spietato. Si dice che su questo campo ha ragione chi vince, e sa allargare e consolidare il consenso, e che le ingiustizie fanno parte del grande capitolo dei rischi prevedibili e calcolabili\".\nSulla \"questione morale\" nel suo partito, Formica afferm\u00f2 che \"il convento \u00e8 povero, ma i monaci sono ricchi\", riferendosi ai problemi finanziari del PSI, in cui alcuni dirigenti mantenevano uno stile di vita principesco. Altrettanto nota la sua definizione dell'ultima Assemblea Nazionale (il parlamentino del PSI) del 1991, vista come una \"corte di nani e ballerine\", con riferimento ai tanti personaggi dello spettacolo e della cultura con la quale era stata infarcita l'Assemblea, di cui Formica giunse a chiedere la chiusura.\nNel febbraio del 1993, dopo le dimissioni di Bettino Craxi dalla segreteria del partito, Formica sostiene Martelli per una sua candidatura. La segreteria passa prima a Benvenuto poi a Del Turco che sospendono i parlamentari indagati dalla ricandidatura. Alle elezioni del 1994 non viene rieletto. Dopo essersi lungamente tenuto fuori dalla diaspora socialista, nel 2003 ha fatto nascere insieme ad altri ex dirigenti del PSI un nuovo movimento politico chiamato \"Socialismo \u00e8 Libert\u00e0\", che, collocandosi nel centro-sinistra, ha rifiutato accordi tanto con il Nuovo PSI quanto con lo Socialisti Democratici Italiani di Enrico Boselli.\nLontano dalla Rosa nel Pugno e fortemente contrario al coinvolgimento dei socialisti nel Partito Democratico, attualmente Rino Formica \u00e8 presidente del movimento \"Socialismo \u00e8 Libert\u00e0\" e ha aderito al rinato Partito Socialista del 2007. Dopo l'assoluzione negli anni novanta per il processo ENIT, nel maggio 2010 \u00e8 stato assolto in formula piena, a 17 anni dagli arresti domiciliari inflittigli per il processo sui nastri trasportatori del porto di Manfredonia."}
{"id": "253097", "revid": "942622", "url": "https://it.wikipedia.org/wiki?curid=253097", "title": "Giorgio Ruffolo", "text": "Biografia.\nFamiglia e studi.\nNato in una famiglia borghese di tradizioni repubblicane, allievo all'Universit\u00e0 di Giuseppe Ugo Papi, consegue la laurea in Giurisprudenza e gi\u00e0 alla fine degli anni Quaranta Ruffolo si lega a quelli che saranno le due passioni professionali della sua vita: la politica e l'economia.. I suoi fratelli maggiori, il notaio e scrittore Nicola Ruffolo, e il pittore e grafico Sergio Ruffolo, furono entrambi partigiani e arrestati dalla polizia fascista a Roma prima della liberazione del 4 giugno 1944.\nCarriera di dirigente pubblico.\nEconomista, esperto economico presso l'ufficio studi della Banca Nazionale del Lavoro, dove diviene amico del collega Eugenio Scalfari, passa poi all'OCSE. \u00c8 al fianco di Enrico Mattei, all'ENI dal 1956 fino alla morte di quest'ultimo nel 1962..\nNello stesso anno viene incaricato dal ministro del Bilancio Ugo La Malfa di riorganizzare gli uffici della programmazione presso il Ministero del Bilancio, assumendo l'incarico di segretario generale per la Programmazione economica, che svolger\u00e0 fino al 1975. Dal 1975 al 1979 Ruffolo ha presieduto la FIME (Finanziaria Meridionale) per lo sviluppo di nuove iniziative industriali nel Mezzogiorno.\nAttivit\u00e0 politica.\nNel PSI e la parentesi trotzkista (1944-1958).\nSocialista dal 1944, diviene giovanissimo dirigente della FGSI guidata da Leo Solari, entrando in seguito a fare parte della direzione nazionale del PSI. In giovent\u00f9 \u00e8 stato anche uno dei fondatori e promotori della sezione italiana della Quarta Internazionale, insieme a Livio Maitan e Franco Archibugi. Con lo pseudonimo di Marcello Arienti, ha scritto numerosi e pungenti articoli sul periodico trotskista \"Bandiera Rossa\". Quando ci fu la scissione socialista del 1948, fu uno dei giovani - non diversamente da Matteo Matteotti e Mario Zagari - lacerati tra l'adesione al PSLI (poi PSDI) di Giuseppe Saragat, filo atlantico, e il PSI di Pietro Nenni, ancora filo sovietico.\nIl ritorno al PSI (1958), primo mandato all'europarlamento (1979-1983), e deputato del PSI (1983-1987).\nInsieme a Riccardo Lombardi, Antonio Giolitti e Pasquale Saraceno \u00e8 stato uno dei principali promotori di una politica di programmazione economica volta al superamento strumento degli squilibri territoriali e alla riduzione delle diseguaglianze sociali. Svilupp\u00f2 in tal senso ampie competenze presso l'Istituto di Studi per la Programmazione Economica, e anche affidandosi agli studi elaborati da Franco Archibugi, Vera Cao Pinna e Paolo Sylos Labini. Il Rapporto sulla Programmazione Economica che present\u00f2 al Parlamento in qualit\u00e0 di Segretario Generale della Programmazione Economica, patrocinato dall'allora ministro del Bilancio Antonio Giolitti, fu sarcasticamente bollato da Amintore Fanfani come \"il libro dei sogni\".\nAlle europee del 1979 viene eletto parlamentare europeo, nelle file del Partito Socialista Europeo, da cui si dimette nel 1983 per poter candidarsi alla Camera.\nInoltre \u00e8 stato uno dei membri pi\u00f9 autorevoli della corrente giolittiana, per poi diventare negli anni un esponente del gruppo di minoranza rispetto alla linea del Segretario del PSI Bettino Craxi, di cui si \u00e8 definito, in un'intervista a Il Riformista del 2007, \"critico moderato e non un reale oppositore\".\nSenatore del PSI (1987-1994), incarico di ministro dell'Ambiente (1987-1992) e l'uscita dal PSI.\n\u00c8 stato ministro dell'Ambiente dal 1987 al 1992, quando il Partito socialista mand\u00f2 al governo un gruppo di personalit\u00e0 di alto profilo professionale, tanto che alcuni dissero che \"Craxi ha messo in mostra l'argenteria di famiglia\".\n\u00c8 sua la legge 150/92 con la quale diventa reato, perseguibile con ammenda, la detenzione di animali feroci o in via di estinzione.\nSecondo mandato all'europarlamento come indipendente e poi nei DS (1994-2004).\nSi \u00e8 ricandidato al Parlamento europeo nelle europee del 1994, aderendo alla sinistra indipendente ed \u00e8 stato eletto anche nelle successive europee, aderendo questa volta ai Democratici di Sinistra, non condividendo l'idea di quanti, a livello nazionale, fra gli ex socialisti, ritenevano di rifondare un partito socialista di piccole dimensioni.\nEgli ha sempre sostenuto con forza l'idea di dare vita, assieme agli ex comunisti, ad un partito socialdemocratico di stampo europeo.\nNel 2007 \u00e8 stato coinvolto nella redazione del manifesto programmatico del Partito Democratico, a cui non risparmia critiche anche severe.\nPensiero e attivit\u00e0 culturale.\nIn qualit\u00e0 di esperto economico ha collaborato con numerose istituzioni italiane ed europee, partecipando a vari comitati di studio, fra cui si ricorda il gruppo del progetto Europa.\nNel 1981 ha costituito insieme ad altri studiosi, tra i quali Antonio Pedone e Luigi Spaventa, il Centro Europa Ricerche, un istituto specializzato in previsioni economiche e analisi critiche della politica economica, del quale \u00e8 presidente dal 1994. \u00c8 stato il fondatore nel 1986 della rivista \"MicroMega\".\nNella sua produzione scritta si \u00e8 dedicato spesso all'analisi storico-economica delle societ\u00e0 occidentali e dei fondamenti del pensiero economico. Ha maturato nel tempo una spiccata sensibilit\u00e0 ambientale ed ecologica. Ha scritto per Bompiani la prefazione del celebre rapporto della commissione Bruntland \"Our common future\" (\"Il futuro di noi tutti\"), che ha contribuito in modo decisivo allo sviluppo del concetto di sviluppo sostenibile. Negli ultimi anni le sue analisi hanno indagato i limiti fisici e biologici che il sistema pone alla crescita economica. Da anni collabora con \"La Repubblica\" scrivendo editoriali di stampo economico e politico nei quali esibisce spesso la sua \"verve\" ironica.\nVita familiare.\nSposato con Edda Bonfiglio, ha avuto due figli, il giornalista Marco Ruffolo (1955) e la grafica Silvia Ruffolo (1958).\nOpere.\nOpere di Giorgio Ruffolo.\nHa pubblicato diversi saggi di argomento storico ed economico:"}
{"id": "253098", "revid": "1005847", "url": "https://it.wikipedia.org/wiki?curid=253098", "title": "Manlio Cecovini", "text": "Biografia.\nSebbene secondo lo stesso Manlio Cecovini il cognome Cecovini sarebbe di origini slovene (da \"\u010cehovin\") e integrato nel multiculturale e multietnico ambiente della Trieste austroungarica, Cecovini rivendic\u00f2 sempre con chiarezza la propria \"italianit\u00e0\". Si laure\u00f2 in legge a Bologna nel 1936. Entrato in magistratura, ricopr\u00ec l'ufficio di pubblico ministero e di giudice civile a Milano. Richiamato alle armi e assegnato alla Divisione Julia, prest\u00f2 servizio sul fronte greco-albanese. Come magistrato venne messo in licenza illimitata, per sopperire alle necessit\u00e0 di servizio giudiziario.\nOper\u00f2 nell'ufficio legale del governo militare alleato e poi come Avvocato dello Stato.\nDopoguerra.\nNel 1975 fond\u00f2 la Lista per Trieste e dal 1978 al 1983 fu sindaco di Trieste. Parallelamente, dal 1979 al 1984, fu membro del Parlamento europeo; in seguito \u00e8 stato consigliere regionale del Friuli-Venezia Giulia. \u00c8 stato iscritto al Partito Liberale Italiano.\nCariche.\n\u00c8 stato presidente onorario dell'Istituto giuliano di storia, cultura e documentazione, sovrano gran commendatore del supremo consiglio d'Italia del Rito scozzese antico ed accettato della libera muratoria universale per la giurisdizione massonica italiana dal 1977 al 1986.\nNel 2004 gli \u00e8 stato conferito il premio San Giusto d'Oro dai cronisti del Friuli Venezia Giulia."}
{"id": "253099", "revid": "125259642", "url": "https://it.wikipedia.org/wiki?curid=253099", "title": "Giorgio De Giuseppe", "text": "Biografia.\nAvvocato, docente di istituzioni di Diritto Pubblico all'Universit\u00e0 di Lecce, provveditore agli studi di Lecce.\nDal 28 maggio 2010 \u00e8 difensore civico della Provincia di Lecce, dove \u00e8 stato eletto all'unanimit\u00e0 dei voti di centrodestra e centrosinistra.\n\u00c8 presidente dell'Associazione per gli scambi culturali ed economici tra l'Italia e la Repubblica di Corea.\nCarriera politica.\nDe Giuseppe ha ricoperto numerosi incarichi nella sua lunga militanza politica:\nCandidatura al Quirinale.\nNel 1992 al primo scrutinio per l'elezione del presidente della Repubblica ottenne 296 voti, non sufficienti per farlo eleggere."}
{"id": "253101", "revid": "154639", "url": "https://it.wikipedia.org/wiki?curid=253101", "title": "Teorema di deduzione", "text": "Nella logica matematica, il teorema di deduzione afferma che se una formula F \u00e8 deducibile da un'altra formula E allora l'implicazione E \u2192 F \u00e8 dimostrabile (ovvero \u00e8 \"deducibile\" dall'insieme vuoto) e, viceversa, che se l'implicazione E \u2192 F \u00e8 dimostrabile, allora la formula F \u00e8 deducibile da E. In simboli, formula_1 se e solo se formula_2. Pi\u00f9 in generale, esso afferma che, se da un insieme di formule \u0393 \u00e8 dimostrabile E \u2192 F, allora F \u00e8 deducibile dall'insieme di premesse [\u0393 + (E)].\nIl teorema di deduzione pu\u00f2 essere generalizzato ad una sequenza numerabile di formule tali che da\nformula_3, si inferisce\nformula_4, e cos\u00ec via fino a\nformula_5.\nIl teorema di deduzione \u00e8 un meta-teorema: \u00e8 usato per dedurre dimostrazioni in una certa teoria sebbene non sia un teorema della stessa teoria."}
{"id": "253102", "revid": "57342", "url": "https://it.wikipedia.org/wiki?curid=253102", "title": "Alfredo Pazzaglia", "text": "Biografia.\nNato a Cagliari, figlio di un noto avvocato, notabile fascista, frequent\u00f2 il Collegio Navale Morosini di Venezia e dopo il 25 luglio 1943 con la caduta del fascismo si arruol\u00f2 volontario appena sedicenne nella X\u00aa MAS del Principe Junio Valerio Borghese nella Repubblica Sociale. Si laure\u00f2 in giurisprudenza nel 1950 ed intraprese la professione di avvocato. Ader\u00ec al Movimento Sociale Italiano sin dalla costituzione e fond\u00f2 la CISNAL a Cagliari. Fu Commissario Straordinario della Federazione provinciale di Cagliari del MSI dal 1955 e quindi eletto con larga maggioranza Segretario federale durante il Congresso provinciale del 1956, incarico che mantenne ancora per circa tre anni, quando dovette lasciare l'incarico per i numerosi impegni istituzionali. Fu sempre legato personalmente a Giorgio Almirante e alla sua formazione interna di \"Rinnovamento\".\nA 29 anni nel 1956 fu eletto consigliere comunale di Cagliari nelle file del MSI per quattro anni (1956-1960) e quindi per due legislature al Consiglio Regionale della Sardegna, la prima nel 1956, da cui si dimise nel 1967 per candidarsi alla Camera dei Deputati. Fu ancora Consigliere comunale di Cagliari nella Legislatura N. 4 dal 1960 al 1964 e infine nella Legislatura comunale di Cagliari N. 7 dal 1975 al 1980. Alle elezioni del 1968 fu eletto alla Camera dei Deputati. Fu parlamentare per 6 legislature (dalla V alla X, ininterrottamente per 24 anni) e presidente del Gruppo Parlamentare del Movimento Sociale per 13 anni dal 1977 al 1992. \nHa fatto parte della Commissione Affari Costituzionali della Camera. Per due legislature fu componente del Comitato Parlamentare dei Servizi di Sicurezza, della Commissione Bicamerale d'Inchiesta sulla criminalit\u00e0 in Sardegna e della Commissione Bicamerale per i procedimenti d'accusa. Fu anche giornalista pubblicista; successivamente fu eletto Presidente del partito subito dopo Giorgio Almirante, incarico che mantenne dal 1990 al 1994..\nNel 1992 fu il candidato di bandiera del MSI alla presidenza della Repubblica. Nel 1994 fu eletto al Consiglio Superiore della Magistratura, ove presiedette la Seconda Commissione Referente, che si occupa delle autorizzazioni degli incarichi extragiudiziari e delle incompatibilit\u00e0. Mor\u00ec il 6 maggio 1997 ed al funerale di Stato, celebrato a Santa Maria degli Angeli a Roma, presenziarono tutte le cariche istituzionali compreso il Presidente della Repubblica Oscar Luigi Scalfaro.\nIl discorso commemorativo fu pronunciato dall'onorevole Enzo Trantino, che lo defin\u00ec \"un uomo integro, vissuto nella politica e morto nella politica\". Con il suo equilibrio e competenza in materia legislativa (pochi conoscevano il regolamento come lui) contribu\u00ec in modo determinante a sdoganare il MSI. Fu stimato anche dagli avversari che gli riconoscevano competenza istituzionale, correttezza, autorevolezza e dirittura morale."}
{"id": "253103", "revid": "1005847", "url": "https://it.wikipedia.org/wiki?curid=253103", "title": "Luciano Gasperini", "text": "Biografia.\nLaureato in giurisprudenza, esercit\u00f2 per anni la professione di avvocato penalista patrocinante in Cassazione. Negli anni Ottanta ader\u00ec alla Lega Nord, di cui fu segretario provinciale a Vicenza e con cui \u00e8 stato eletto senatore nel 1996. Diviene presidente del gruppo leghista al Senato della Repubblica dal 1998 al 1999.\nVotato dai suoi colleghi di partito nel 1999 durante gli scrutini che portarono sul Colle Carlo Azeglio Ciampi ottenendo 72 voti, nel 2001, capolista al proporzionale in Veneto alla Camera, non riusc\u00ec per\u00f2 a confermare il suo seggio in parlamento. Nel giugno 2004 si candid\u00f2 a sindaco di Padova, senza essere eletto, ma diventando consigliere comunale.\nDal 2002 al 2005 \u00e8 stato Presidente federale della Lega Nord. Fu sottosegretario agli affari regionali nel governo Berlusconi III dal 2005 al 2006.\nNel 2014 si \u00e8 candidato al consiglio comunale di Padova per il Carroccio senza essere eletto."}
{"id": "253104", "revid": "2225", "url": "https://it.wikipedia.org/wiki?curid=253104", "title": "Once were warriors - Una volta erano guerrieri", "text": ""}
{"id": "253105", "revid": "1005847", "url": "https://it.wikipedia.org/wiki?curid=253105", "title": "Vito Saccomandi", "text": "Biografia.\nNato a Teramo nel 1939, \u00e8 cresciuto tra Isola del Gran Sasso e San Benedetto del Tronto si \u00e8 diplomato presso l'Istituto Tecnico Agrario Celso Ulpiani di Ascoli Piceno nel 1958 e si \u00e8 laureato in Agraria all'Universit\u00e0 Cattolica del Sacro Cuore nel 1962. Allievo di Manlio Rossi Doria presso la Scuola di Portici, \u00e8 stato, tra l'altro, uno stretto collaboratore del politico Giovanni Marcora, oltre che professore ordinario di economia dei mercati agricoli presso l'universit\u00e0 di Perugia, fondatore del Ce.S.A.R. (Centro per lo Sviluppo Agricolo e Rurale), capo di gabinetto aggiunto del commissario europeo Lorenzo Natali e direttore generale del Ministero dell'Agricoltura e delle Foreste.\nDal 1990 al 1991, durante il sesto governo Andreotti, ha ricoperto l'incarico di Ministro dell'agricoltura e delle foreste. Accademico corrispondente dell'Accademia dei Georgofili.\n\u00c8 deceduto l'8 ottobre del 1995 ed \u00e8 stato tumulato nella cappella di famiglia a Isola del Gran Sasso. A Vito Saccomandi a Perugia \u00e8 dedicato un Largo che si trova di fronte alla porta di San Costanzo accanto al complesso monumentale di San Pietro, sede di quella che fu la sua facolt\u00e0 di Agraria oggi Dipartimento di Scienze Agrarie, Alimentari e Ambientali dell'Ateneo.\nDal 2007 \u00e8 stato istituito dalla Federazione Italiana Dottori in Agraria e Forestali il Premio Nazionale Qualit\u00e0 Fidaf \"Vito Saccomandi\".\nBibliografia.\nTra le opere si ricordano le seguenti monografie: \nUna selecta dell'opera scientifica di Vito Saccomandi si pu\u00f2 trovare nel volume:\nRicordi biografici di Vito Saccomandi a cura di B. Benvenuti, G. Marenco, S. Torcasio, G. Saccomandi, S. Vellante e S. Vinci sono stati pubblicati in:"}
{"id": "253107", "revid": "858648", "url": "https://it.wikipedia.org/wiki?curid=253107", "title": "Eugenio Tarabini", "text": "Biografia.\nDemocristiano di lunga data, nel corso della sua lunga carriera politica \u00e8 eletto al Parlamento ininterrottamente dal 1968 al 1994 (per tre volte da Senatore, per quattro da Deputato). Ha ricoperto l'incarico di Sottosegretario di Stato al tesoro nel Governo Andreotti IV, nel Governo Cossiga I, nel Governo Spadolini I e II, nel Governo Craxi I e II, nel Governo Forlani, nel Governo Fanfani VI e nel Governo Andreotti VII.\nIn Provincia di Sondrio ha fondato il movimento dei Popolari Retici, di cui \u00e8 rimasto leader fino alla morte. Nel 1999, sostenuto dal suo movimento e dal Polo per le Libert\u00e0 (ma non dalla Lega Nord, che espresse un suo candidato), riusc\u00ec ad essere eletto presidente della Provincia di Sondrio, al ballottaggio con il 52,8% dei consensi, sconfiggendo il candidato del centrosinistra e presidente uscente Enrico Dioli candidato de L'Ulivo.\nNel 2004 si \u00e8 candidato nuovamente per la presidenza della Provincia, sostenuto, ancora una volta, dai Popolari Retici, da Forza Italia e Alleanza Nazionale, ma fu sconfitto, al ballottaggio, dal senatore leghista Fiorello Provera."}
{"id": "253109", "revid": "1272592", "url": "https://it.wikipedia.org/wiki?curid=253109", "title": "Buon sangue", "text": "Buon sangue \u00e8 il sedicesimo album di Jovanotti, pubblicato nel 2005."}
{"id": "253110", "revid": "339392", "url": "https://it.wikipedia.org/wiki?curid=253110", "title": "Gran Premio di Zurigo", "text": ""}
{"id": "253111", "revid": "1528507", "url": "https://it.wikipedia.org/wiki?curid=253111", "title": "Lista nera (economia)", "text": "In economia la lista nera (\"blacklist\") \u00e8 una lista stilata nazionalmente da vari paesi, e internazionalmente dall'Ocse, contenente paesi con particolari regimi fiscali, detti anche paradisi fiscali.\nIn Italia il sistema della \"lista nera\" \u00e8 usato per tassare il 95% dei dividendi da societ\u00e0 nei paesi compresi, mentre per i paesi non inseriti si pagano le imposte sul 40%.\nElenco dei paradisi fiscali nel 2009.\nLista nera.\nSono gli stati o territori che non si sono impegnati a rispettare gli standard internazionali:\nLista grigia.\nSono 31 stati o territori che si sono impegnati a rispettare gli standard internazionali ma che hanno siglato meno di dodici accordi conformi a questi standard:\nLista grigio chiara.\n e , territori cinesi, si sono impegnati nel 2009 a conformarsi agli standard internazionali e, in ragione di ci\u00f2, questi due territori non sono pi\u00f9 menzionati nella lista grigia.\nAggiornamento 2012.\nLa lista nera ora \u00e8 vuota. La lista grigia contiene solo Nauru (paradiso fiscale) e Guatemala (altro centro finanziario). La lista grigio chiara \u00e8 vuota. Tutte le nazioni precedentemente nella lista grigia e grigio chiara, tranne Nauru e Guatemala, sono nella lista bianca.\nElenco dei paradisi fiscali nel 2017.\nNel dicembre 2017, l'Unione europea ha approvato la nuova lista nera dei paradisi fiscali.\nLista grigia.\n47 giurisdizioni da definire, tra cui: "}
{"id": "253112", "revid": "339392", "url": "https://it.wikipedia.org/wiki?curid=253112", "title": "Z\u00fcri Metzgete", "text": ""}
{"id": "253113", "revid": "1318658", "url": "https://it.wikipedia.org/wiki?curid=253113", "title": "Gran Premio di Svizzera", "text": "Il Gran Premio di Svizzera \u00e8 una gara automobilistica che si \u00e8 svolta dal 1934 al 1954 sul Circuito di Bremgarten, nei pressi di Berna, e nel 1982 sul Circuito di Digione, in Francia. \nStoria.\nDopo la tragedia della 24 Ore di Le Mans del 1955 la Svizzera aveva vietato le gare automobilistiche sul proprio territorio; per tale ragione, dopo tale data, non si erano pi\u00f9 svolte edizioni del gran premio tranne quella del 1975 (non valida per il campionato) e quella del 1982. La lunghezza del tracciato di Berna era di 7.280\u00a0m ed era uno dei tracciati pi\u00f9 lunghi, pericolosi ed impegnativi del mondiale; nell'edizione del 1948 morirono il grande Achille Varzi, il tedesco Christian Kautz e il plurivittorioso motociclista Omobono Tenni. Juan Manuel Fangio vinse per ben due volte il gran premio a distanza di tre anni l'uno dall'altro, ma quello che ne vinse pi\u00f9 di tutti fu Rudolf Caracciola (tre volte), che trionf\u00f2 nel 1935, nel 1937 e nel 1938, curiosamente proprio negli stessi anni in cui vinse i suoi tre titoli di campione d'Europa (all'epoca il massimo titolo per i piloti da gran premi).\nAlbo d'oro.\nGran Premi non validi per il campionato del mondo.\nIl colore rosa indica i gran premi disputati prima dell'istituzione del mondiale oppure extra-campionato."}
{"id": "253114", "revid": "122897113", "url": "https://it.wikipedia.org/wiki?curid=253114", "title": "Stato di necessit\u00e0", "text": "Lo stato di necessit\u00e0 \u00e8 una causa di giustificazione prevista dal codice penale italiano. \nNormativa.\nSecondo l'art. 54 del codice penale:\nCaratteristiche.\n\u00abPer poter beneficiare della discriminante, il soggetto deve, in primo luogo, aver agito sotto costrizione, dovuta al pericolo attuale di un danno grave alla persona.(...) Tuttavia, la condotta illecita posta in essere deve risultare, oltre che proporzionata al pericolo, \"non altrimenti evitabile\": il soggetto deve cio\u00e8 aver agito senza la possibilit\u00e0 di evitare il pericolo attraverso azioni lecite o meno lesive dei beni giuridici protetti\u00bb.\nLa scriminante dello stato di necessit\u00e0 presenta numerosi punti di contatto con la esimente della legittima difesa. Se ne differenzia tuttavia per due ordini di motivi:\nAnalisi.\nPer lungo tempo in dottrina si \u00e8 ritenuto che la esimente in esame costituisse in realt\u00e0 una causa di esclusione della colpevolezza. Si riteneva infatti che il presupposto di applicabilit\u00e0 dello stato di necessit\u00e0 fosse l'impossibilit\u00e0 di muovere un rimprovero a colui che, minacciato da una situazione di pericolo, non potesse tenere un comportamento diverso da quello effettivamente tenuto.\nUna tale concezione \u00e8 oggi superata in virt\u00f9 del dato legislativo di cui all'art. 54 c.p. che equipara la disciplina prevista per il caso in cui l'azione necessitata sia diretta a tutelare un diritto dell'agente, e la situazione in cui invece l'azione necessitata sia teleologicamente orientata a difendere un bene giuridico di una terza persona.\nIn quest'ultimo caso non pu\u00f2 certo sostenersi una inesigibilit\u00e0 psicologica dell'agente, specie ove questi agisca per salvare i beni di un estraneo o di uno sconosciuto.\nAlla stregua di questo ragionamento maggior fortuna ha avuto in dottrina la teoria che vede la ragione giustificatrice della esimente in esame nella mancanza di interesse dello Stato a salvaguardare l'uno o l'altro dei due beni in conflitto, dato che uno dei due dovr\u00e0 certo soccombere. Si pensi al caso paradigmatico dello scalatore che sia costretto a recidere la corda che lo lega al compagno determinando cos\u00ec la morte ma al tempo stesso mettendo in salvo la propria vita.\nUna diversa teoria, invece, inquadra lo stato di necessit\u00e0 in termini di scriminante o di scusante a seconda dei beni giuridici in gioco: se l'agente offende un bene giuridico di rango inferiore a quello minacciato (es., Tizio danneggia il vetro di un mezzo pubblico per scampare ad un incendio) si configurerebbe una scriminante; viceversa, se il bene giuridico offeso \u00e8 di pari rango di quello minacciato (es., il naufrago, per salvarsi la vita, utilizza un salvagente sottraendolo ad un altro naufrago, determinandone cos\u00ec la morte), si configurerebbe una scusante (in tal caso, il naufrago sarebbe chiamato a rispondere di omicidio colposo, e non di omicidio volontario, poich\u00e9 la scusante si atteggia a causa di esclusione del dolo)."}
{"id": "253118", "revid": "1002967", "url": "https://it.wikipedia.org/wiki?curid=253118", "title": "Giacomo Attendolo", "text": "Soprannominato \"Muzio\" (o \"Muzzo\", da \"Giacomuzzo\"), detto poi \"Sforza\", \"lo Sforza\" o il \"Grande Sforza\" (quindi Muzio Attendolo Sforza), fu conte di Cotignola, signore di Acerra, Acquapendente, Apice, Apricena, Bagno Vignoni, Barletta, Benevento, Biccari, Chiusi, Foggia, Lesina, Maiori, Manfredonia, Montecchio Emilia, Montella, Orbetello, Orsara di Puglia, Pietramontecorvino, Proceno, San Bartolomeo in Galdo, San Lorenzo Nuovo, San Severo, Savignano Irpino, Serracapriola, Torremaggiore, Trani, Troia e Vasto, Gonfaloniere della Chiesa, gran connestabile del Regno di Napoli e capostipite della dinastia degli Sforza.\nBiografia.\nInfanzia e inizio della carriera militare.\nLa famiglia del padre Giovanni, gli Attendolo, costituiva un ramo di nobilt\u00e0 secondaria di Cotignola dedita alla coltivazione dei campi e al \"mestiere delle armi\". Giovanni era probabilmente un mugnaio \"principale di paese\" della fazione ghibellina e per questo dedita all'attivit\u00e0 militare su piccola scala. La madre, Elisa Petraccini (o Petrascini), viene descritta come una donna dal carattere aspro. Gli Attendolo erano caratterizzati da un'accanita rivalit\u00e0 nei confronti dell'altra famiglia nobile di Cotignola, i Pasolini, che si risolveva spesso in sanguinose scaramucce.\nSi narra che una sera di maggio del 1382 il giovane Giacomo, detto Giacomuzzo o Muzio, mentre stava zappando un campo, vide passare dei soldati della compagnia di ventura di Boldrino da Panicale alla ricerca di nuove leve. Attratto dall'idea lanci\u00f2 la zappa in alto: se essa fosse caduta a terra, sarebbe rimasto, oppure, se essa si fosse conficcata in un albero, avrebbe seguito la compagnia: la zappa si impigli\u00f2 in una quercia, fu cos\u00ec che Giacomo, non avendo ancora compiuto tredici anni, rub\u00f2 un cavallo al padre e segu\u00ec i soldati insieme ad altri dodici compagni. Nei due anni successivi milit\u00f2 nella compagnia di Boldrino da Panicale prima quale saccomanno e aveva il compito di fungere da paggio e custodire ci\u00f2 che gli era affidato dal capolancia poi quale fante al servizio di Scorruccio da Spoleto partecipando a diverse incursioni nelle Marche, nel senese e nel perugino.\nNella Compagnia di San Giorgio.\nNel 1385 uccise un capolancia della compagnia in cui militava per un alterco riguardante un bottino frutto di una razzia nei pressi di Fano; se la cav\u00f2 con l'espulsione. Tornato a Cotignola, il padre gli fece dono di quattro cavalli con i quali nel 1386 entr\u00f2 prima nella compagnia di ventura di Guido d'Asciano, poi nella Compagnia di San Giorgio di Alberico da Barbiano. In quest'ultima si guadagn\u00f2 il soprannome \"Sforza\" per via del suo rifiuto di scoraggiarsi e della capacit\u00e0 di rovesciare le situazioni a suo favore oppure semplicemente in riferimento al vigore fisico. Secondo altre fonti il soprannome deriv\u00f2 invece dalla \"forza\" con cui reclamava bottini maggiori di quanto gli spettasse. Durante la sua militanza conobbe Braccio da Montone, lo Scorpione, il Tarantola e Giannino da Lugo con il quale ebbe una certa rivalit\u00e0.\nLa faida con i Pasolini e l'arrivo a Ferrara.\nNell'inverno del 1388 rientr\u00f2 dalla famiglia a Cotignola. Qui apprese che Martino Pasolini, insieme ai fratelli, aveva rapito Giovanna, promessa sposa del fratello Bartolo. Allora organizz\u00f2 una spedizione punitiva contro il Pasolini dove riusc\u00ec ad uccidere un esponente di quella famiglia, venendo per\u00f2 ferito a sua volta in un'imboscata. Nel corso della mischia persero la vita i fratelli Tonduzzo e Matteo. In seguito, raccolta una forza di una decina di lance, vendic\u00f2 la morte dei fratelli assaltando ed uccidendo due dei Pasolini, che insieme ai fratelli si erano rifugiati a Granarolo. L'episodio spinse i fratelli Bartolo, Bosio e Francesco (detto Beccaletto) nonch\u00e9 i cugini paterni Micheletto, Foschino e Lorenzo, il cugino materno Santo Parente Petraccini e molti altri giovani di Cotignola e dei paesi vicini ad intraprendere insieme a lui la carriera di soldati di ventura. Forte di una piccola compagnia di venti lance, Giacomo, recatosi su raccomandazione di Alberico da Barbiano allora si spost\u00f2 a Ferrara dove fu ben accolto da Alberto V d'Este; rimase al suo servizio per quattro anni nei quali si occup\u00f2 di sopprimere le rivolte di alcuni villaggi ribelli e guadagn\u00f2 un notevole bottino per un condottiero della sua et\u00e0.\nIn Umbria.\nNel 1392 pass\u00f2 di nuovo agli stipendi di Alberico da Barbiano. Nei quattro anni successivi combatt\u00e9 per Carlo III d'Angi\u00f2-Durazzo contro Luigi II d'Angi\u00f2-Valois. Nel 1396 conflu\u00ec nella compagnia di ventura di Ceccolo Broglia insieme al cugino Lorenzo, al comando di 15 lance. Nel 1398 si spost\u00f2 a Perugia dove si oppose a Pandolfo Baglioni che vi aveva scacciato i Raspanti e Ceccolino Michelotti, figlio di Michelotto. Un mese dopo prese il comando di una compagnia di ventura di ben 100 lance insieme a Perino da Tortona in favore dei perugini e contrast\u00f2 efficacemente le milizie assoldate da Gian Galeazzo Visconti, duca di Milano. Grazie al suo valore si guadagna la cittadinanza perugina, ricche ricompense e un soprassoldo.\nDurante la permanenza in Umbria conobbe Lucia Terzani da Marsciano, figlia di Orso, un sellaio locale. Non la spos\u00f2 mai ma sarebbe divenuta la sua amante per il resto della vita e gli avrebbe dato ben otto figli tra cui l'amato Francesco, futuro duca di Milano, il primo e il pi\u00f9 grande della dinastia degli Sforza.\nNel 1400 Perugia si arrese a Gian Galeazzo Visconti. Lo Sforza pass\u00f2 brevemente al soldo dei milanesi al comando di cento lance ma accusato da Perino da Tortona di sposare segretamente la causa guelfa venne licenziato e pass\u00f2 al soldo del nemico, ovvero della Repubblica di Firenze. Al servizio dei Medici e al comando di duecento lance insieme a Baldassarre Rangoni, si scontr\u00f2 con i viscontei nel Veneto favorendo la calata in Italia di Roberto del Palatinato, re di Germania. Per i suoi servigi, venne ricompensato, tra le altre cose, con la possibilit\u00e0 di aggiungere un leone rampante nell'insegna araldica di famiglia.\nEterno rivale di Angelo Tartaglia, altro noto capitano di ventura, si ritrovarono spesso a combattere assieme e furono anche legati da vincoli di parentela (il figlio illegittimo di Sforza spos\u00f2 la figlia di Tartaglia), ma la loro inimicizia fu perpetua. In seguito combatt\u00e9 per Firenze e nel 1409 per Niccol\u00f2 III d'Este contro Ottobuono de' Terzi.\nAlla corte di Napoli.\nAl seguito del Re Ladislao d'Angi\u00f2-Durazzo, in guerra contro lo Stato Pontificio e la Repubblica di Firenze, si ferm\u00f2 nel Regno di Napoli e, alla morte del sovrano (6 agosto 1414), rimase al servizio dell'erede al trono, sua sorella Giovanna II d'Angi\u00f2-Durazzo. Si diresse a Napoli per guadagnare i favori della sovrana ma scaten\u00f2 la gelosia di Pandolfo Piscopo detto \"Pandolfello Alopo\", favorito di Giovanna II, che lo fece arrestare e imprigionare. Minacciato dalle truppe dello Sforza, Piscopo lo liber\u00f2 dandogli in moglie sua sorella Caterina e concedendogli la vasta contea di Ariano nonch\u00e9 la signoria feudale di Benevento e Manfredonia.\nPochi mesi dopo la Regina Giovanna, vedova del duca Guglielmo I d'Asburgo, decise su consiglio della fazione opposta a Piscopo, di sposare il francese Giacomo II di Borbone-La Marche a condizione che si accontentasse della carica di vicario generale. L'Attendolo ebbe un diverbio con uno dei sostenitori di Giacomo e fu imprigionato. Il 1\u00ba ottobre venne decapitato il Piscopo e la Regina, privata dei suoi alleati pi\u00f9 vicini, si trov\u00f2 messa da parte. Ben presto fu organizzato un complotto ai danni del dispotico Giacomo e la Regina riprese il potere, l'Attendolo fu liberato il 6 novembre 1416 e riprese la sua carica di gran connestabile ed il suo posto a corte.\nNel 1417 Papa Martino V chiese a Giovanna II l'invio di truppe per resistere a Braccio da Montone, Muzio Attendolo Sforza vi si rec\u00f2 insieme al figlio Francesco. Torn\u00f2 in seguito per un breve periodo a Napoli osteggiato da Sergianni Caracciolo, nuovo favorito della regina, nel 1418 fu nominato Gonfaloniere della Chiesa ed assunse il comando delle truppe pontificie. Come tale, prese parte alla battaglia di Viterbo del 14 giugno 1419, durante la quale fu ferito dal condottiero Brandolino Conte Brandolini, un patrizio forlivese. Nel settembre successivo fu per\u00f2 lo Sforza ad avere la meglio, perch\u00e9 riusc\u00ec a catturare sia il Brandolini sia il Gattamelata, che gli era compagno, a Capitone: entrambi furono poi liberati a seguito di un riscatto.\nMartino V premeva affinch\u00e9 Giovanna adottasse un principe ereditario, il suo candidato era Luigi III d'Angi\u00f2-Durazzo, per sorreggere il pretendente angioino invi\u00f2 Muzio Attendolo a Perugia per sconfiggere Braccio da Montone. Giovanna nomin\u00f2 per\u00f2 suo successore il sovrano aragonese, Alfonso V.\nIn seguito all'ostilit\u00e0 da parte del Caracciolo, la Regina ruppe l'accordo con Alfonso che tent\u00f2 di imprigionarla. L'Attendolo la condusse in salvo al castello di Acerra ed Alfonso ripart\u00ec per la Spagna lasciando a Braccio da Montone il compito di difendere la sua causa.\nLa guerra dell'Aquila e la morte.\nNel 1423 la citt\u00e0 dell'Aquila sub\u00ec l'assedio di Braccio da Montone, al soldo di Alfonso d'Aragona, e Giovanna diede incarico allo Sforza di andare a soccorrere la citt\u00e0. Tornato dai domini del Meridione, Attendolo radun\u00f2 l'esercito a Ortona e pass\u00f2 presso il castello di Pescara per seguire la strada Tiburtina Valeria per raggiungere la citt\u00e0 assediata. Il 4 gennaio 1424, nel tentativo di attraversare il fiume Pescara, un suo paggio rischi\u00f2 di affogare e Muzio, nel tentativo di salvarlo, fu travolto dalle acque e mor\u00ec. Il suo corpo non fu mai ritrovato.\nNel 1949, a 525 anni dalla sua scomparsa, fu realizzato un distico commemorativo sul Ponte Risorgimento di Pescara.\nDiscendenza.\nDal primo matrimonio, avvenuto nel 1409 con Antonia Salimbeni (\u2020 1411), patrizia di Siena, ebbe:\nDal secondo matrimonio, avvenuto nel 1413 con Caterina Alopo (\u2020 1418), sorella di Pandolfello, ebbe:\nDal terzo matrimonio, avvenuto 1419 con Maria Marzano, duchessa di Sessa e contessa di Celano, ebbe:\nLo Sforza ebbe anche numerosi figli naturali, poi legittimati.\nDa Tamira di Cagli ebbe:\nDa Lucia Terzani da Torgiano ebbe:"}
{"id": "253124", "revid": "2519", "url": "https://it.wikipedia.org/wiki?curid=253124", "title": "Muzio Attendolo", "text": ""}
{"id": "253126", "revid": "2519", "url": "https://it.wikipedia.org/wiki?curid=253126", "title": "Muzio Attendolo Sforza", "text": ""}
{"id": "253127", "revid": "767487", "url": "https://it.wikipedia.org/wiki?curid=253127", "title": "La battaglia di Alamo", "text": "La battaglia di Alamo (\"The Alamo\") \u00e8 un film del 1960 prodotto, diretto e interpretato da John Wayne. \u00c8 una ricostruzione romanzata della battaglia omonima del 1836 tra le forze messicane e texane durante la rivoluzione texana, con l'assedio presso la vecchia missione spagnola di \"El Alamo\" vicino a San Antonio, terminato con la presa della missione e la morte di tutti i difensori texani. \u00c8 stato il quinto e pi\u00f9 famoso film prodotto sul tema (un sesto \u00e8 stato prodotto nel 2004).\nTrama.\nSam Houston \u00e8 incaricato di organizzare l'esercito del Texas per attaccare l'armata messicana guidata dal generale (e dittatore del Messico) Antonio L\u00f3pez de Santa Anna. Houston ha disperatamente bisogno di tempo per arruolare i soldati e addestrarli; l'unico modo di dargli questo tempo \u00e8 quello di difendere fino alla fine la cittadina di San Antonio di Bexar asserragliandosi dentro la missione, nota come Alamo.\nA capo del ridotto gruppo di soldati pone il Colonnello Travis. A supporto di questi ci sono i volontari di Jim Bowie, un celebre soldato che \u00e8 diventato un ricco proprietario terriero della zona. Ad ingrossare le file arrivano dal Tennessee David Crockett, un popolare cacciatore e pioniere, che \u00e8 anche stato eletto al congresso, con una trentina di uomini.\nTravis sa perfettamente che non ci sono speranze contro Santa Anna, ma anche che i messicani dovranno perder tempo per espugnare Alamo; Jim Bowie spera di riuscire con azioni di guerriglia a rallentare la marcia dei messicani senza dover restare nella missione; Crockett cerca di mediare fra i due.\nSvanita anche l'ultima speranza di ricevere rinforzi, Travis decide di resistere nonostante tutto, ed \u00e8 seguito anche da Bowie prima e poi da Crockett. Seguono due giorni di battaglia e la morte dei tre protagonisti. Alla fine della battaglia, nessun combattente sopravvive, ma si salvano la moglie del capitano Dickinson, la figlia e un bambino afroamericano. Si uniscono a Smitty, un giovane seguace di Crockett che era stato mandato ad avvertire Houston e che ritorna in tempo per vedere la fine della battaglia.\nProduzione.\nDa molto tempo John Wayne intendeva fare un film sulla storia dell'indipendenza del Texas e soprattutto sulla battaglia di Alamo e i suoi tre mitici difensori: Davy Crockett, Jim Bowie, William Barret Travis.\nDopo i ripetuti rifiuti delle maggiori case cinematografiche, Wayne decise di produrre il film in proprio appoggiandosi alla \"Republic Pictures\" (nota fino a quel momento solo per western di serie B) e impegnandosi finanziariamente di persona (con la Batjac Production fondata nel 1952). Oltre che finanziatore e, ovviamente, attore decise di esserne anche il regista. Il successo del film permise a Wayne di recuperare l'investimento fatto, ma non di guadagnarci oltre (il film non fu un grande successo commerciale, ma recuper\u00f2 un po' di denaro con la vendita dei diritti alle televisioni).\nLa missione di Alamo e il paese di San Antonio vennero ricostruiti a Brackettville nel Texas e sono oggi noti come \"Alamo Village\". Il villaggio, la cui costruzione richiese due anni, \u00e8 stato usato da allora per pi\u00f9 di cento film western. John Ford, regista di Wayne in tanti film, collabor\u00f2 molto nella regia, ma non volle essere nominato e Charlton Heston rifiut\u00f2 la parte di Jim Bowie (affidata poi a Richard Widmark) perch\u00e9 non voleva essere diretto da John Wayne.\nAccoglienza.\nIl film vinse il premio Oscar al miglior sonoro ed ebbe diverse candidature al premio. La versione originale del film (UK Premiere) (il cosiddetto \"director's cut (203 min)\") e la Roadshow Version (192 min USA) erano nettamente pi\u00f9 lunghe e spiegavano meglio gli attriti fra Travis e Bowie e la storia d'amore di Crockett.\nLa colonna sonora di Dimitri Tiomkin divenne popolarissima ed \u00e8 tuttora molto nota. La ballata della morte \"El Deg\u00fcello\" era gi\u00e0 stata utilizzata da Dimitri Tiomkin in \"Un dollaro d'onore\" (1959).\nVeridicit\u00e0 storica.\nFin dall'inizio molte delle critiche al film si basarono sull'eccessiva mitizzazione della battaglia, con gli indipendentisti buoni da una parte e i messicani dalla parte dei cattivi. La realt\u00e0 era molto pi\u00f9 complessa se si tiene conto che una delle principali motivazioni per l'indipendenza fu il rifiuto da parte loro di accettare l'abolizione della schiavit\u00f9 da parte del Messico. Lo stesso andamento della battaglia fu molto diverso, con minori tentativi di attacco e, soprattutto, con il fatto che l'attacco finale fu fatto dai messicani quasi di sorpresa all'alba. Inoltre, secondo fonti storiche, sia Crockett che altri soldati sarebbero sopravvissuti alla battaglia e fucilati dai messicani in seguito.\nIl film ebbe comunque un buon successo. Un suo recente rifacimento, \"Alamo - Gli ultimi eroi\" (2004), bench\u00e9 storicamente pi\u00f9 accurato, ha ottenuto un successo, sia della critica sia del pubblico, mediamente inferiore al classico del 1960."}
{"id": "253128", "revid": "729019", "url": "https://it.wikipedia.org/wiki?curid=253128", "title": "Pasta Jolly", "text": "La Jolly Sgambaro \u00e8 un'azienda alimentare italiana specializzata nella produzione di pasta di semola di grano duro, fondata a Cittadella nel 1947 da Tullio Sgambaro con sede a Castello di Godego, in provincia di Treviso.\nStoria.\nDopo aver iniziato l'attivit\u00e0 di mugnaio a Cittadella nel 1937, Tullio Sgambaro insieme alla moglie ha fondato il primo pastificio nel 1947 nella stessa cittadina padovana; dagli anni sessanta, sotto la conduzione dei figli Dino ed Enzo, ebbe un grande sviluppo con l'acquisizione di altre aziende similari della zona e con lo spostamento della sede nel trevigiano. Alla fine del XX secolo, continuando la storia della conduzione familiare, la gestione \u00e8 passata alla terza generazione degli Sgambaro.\nNel 2003 la Jolly Sgambaro ha ottenuto il certificato di prodotto \"Grano Duro Italiano\".\nI siti produttivi sono dislocati in Puglia a Cerignola per quanto riguarda i molini e nel Veneto presso la sede per quanto riguarda i pastifici."}
{"id": "253130", "revid": "131358", "url": "https://it.wikipedia.org/wiki?curid=253130", "title": "Salvatore Formica", "text": ""}
{"id": "253135", "revid": "547992", "url": "https://it.wikipedia.org/wiki?curid=253135", "title": "Ministri della salute della Repubblica Italiana", "text": "I ministri della salute della Repubblica Italiana si sono avvicendati dal 1958 in poi."}
{"id": "253137", "revid": "767487", "url": "https://it.wikipedia.org/wiki?curid=253137", "title": "Bertoldo II di Z\u00e4hringen", "text": "Biografia.\nBertoldo II, cos\u00ec come il padre Bertoldo I, sostenne Rudolfo von Rheinfelden, di cui spos\u00f2 la figlia Agnese (1079). Nel 1077 sia i Rheinfelden che gli Z\u00e4hringen vennero spogliati dei loro titoli e dei loro possedimenti dal re in favore degli Eppenstein, con la quale entrarono in uno stato di ostilit\u00e0. Bertoldo, alleato dell'abate di Reichenau Eccheardo II di Nellenburg, attacc\u00f2 a pi\u00f9 riprese i possedimenti l'abbazia di San Gallo, retto dall'abate Ulrico, della stirpe rivale degli Eppenstein, come le continuazioni anonime delle Cronache di San Gallo si soffermano pi\u00f9 volte: quando questo venne nominato patriarca di Aquileia, nel 1086, vide il monastero attaccato da Bertoldo. Un'altra serie di attacchi si ebbero nel contesto della lotta per il controllo della carica di vescovo di Costanza, retto dal fratello Gebeardo III di Z\u00e4hringen in contrapposizione ad Arnoldo di Heiligenberg.\nAlla morte di Bertoldo I di Rheinfelden, Bertoldo cerc\u00f2 di ottenere i loro territori in Borgogna. Appoggiato dalla casata dei Welfen e dal papa, nel 1092 venne eletto duca di Svevia. Nel 1097 dovette per\u00f2 rinunciare al titolo in favore di Federico I di Svevia, mantenendo, a titolo di compenso, il rango di duca. Per questo Bertoldo II \u00e8 il primo \"duca di Z\u00e4hringen\". Nel 1092 venne eletto duca di Carinzia e margravio di Verona.\nBertoldo II estese la propria signoria attraverso la fondazione di nuovi insediamenti e monasteri, soprattutto nella Foresta Nera. Nel 1093 fond\u00f2 il monastero benedettino di San Pietro nella Foresta Nera, dove vennero poi sepolti tutti gli Z\u00e4hringen.\nA Bertoldo II succedette Bertoldo III. Anche Corrado I, che divenne duca di Z\u00e4hringen alla morte di Bertoldo III, era figlio di Bertoldo II.\nFamiglia e figli.\nSpos\u00f2 Agnese di Rheinfelden, figlia dell'anti-re Rodolfo di Svevia e di Adelaide di Savoia. Essi ebbero:"}
{"id": "253142", "revid": "554814", "url": "https://it.wikipedia.org/wiki?curid=253142", "title": "Desensibilizzazione e rielaborazione attraverso i movimenti oculari", "text": "La desensibilizzazione e rielaborazione attraverso i movimenti oculari (in inglese eye movement desensitization and reprocessing da cui l'acronimo EMDR), \u00e8 un metodo clinico da poco diffuso (la prima pubblicazione scientifica risale al 1989) in alcune forme di psicoterapia; \u00e8 stato applicato, a volte con esiti controversi, nel trattamento di traumi e del disturbo post-traumatico da stress (PTSD, \"post traumatic stress disorder\"). Ultimamente la ricerca clinica si \u00e8 estesa all'applicazione dell'EMDR a disturbi psicopatologici diversi dal PTSD, sviluppo in merito a cui in letteratura scientifica sono stati sollevati ulteriori dibattiti.\nL'EMDR \u00e8 stato in questo senso ritenuto da alcuni documenti che riportano le \"Best Practices\" per la pratica clinica e da diversi servizi sanitari di paesi europei come un metodo potenzialmente efficace per la cura di disturbi post-traumatici, \u00e8 stato inserito in diverse linee-guida cliniche di vari paesi del mondo, ed \u00e8 stato valutato positivamente dall'ISTSS; permangono comunque in letteratura scientifica diversi dubbi sui reali meccanismi di funzionamento della tecnica e sulla \"tenuta nel tempo\" di tali effetti (che, secondo alcuni autori, sembra non essere alta).\nInfatti, anche se alcune ricerche hanno dimostrato attraverso follow-up a 3 e 15 mesi che i risultati possono mantenersi nel tempo, alcune monografie e meta-analisi hanno dimostrato per la tecnica un tasso di efficacia al massimo uguale, o a volte addirittura inferiore, ai pazienti che ricevevano altre procedure aspecifiche di esposizione.\nLe linee guida dell'Organizzazione Mondiale della Sanit\u00e0 (2013) considerano la qualit\u00e0 dell'evidenza relativa al trattamento EMDR, in base alle diverse raccomandazioni di applicazione, variabile tra il moderato (\"moderate\") e il molto basso (\"very low\").\nLe controversie scientifiche.\nI sostenitori del trattamento ne hanno a volte proposto l'estensione anche per pazienti con sintomatologia clinica diversa dal PTSD, ma gli studi clinici controllati presenti nella letteratura scientifica lasciano spazio a dubbi e perplessit\u00e0 sulla reale efficacia e fondatezza teorica del metodo su questi disturbi.\nAttualmente sono in corso molte ricerche in ambito accademico per verificare la sua efficacia come metodica \"evidence-based\" anche in tali contesti, ma i risultati, sebbene siano a volte positivi o parzialmente positivi, non sono unanimemente ritenuti sufficienti per dichiararlo un metodo evidence-based per altri disturbi. In alcuni casi si \u00e8 anzi evidenziata una totale mancanza di efficacia dei movimenti oculari all'interno dei protocolli terapeutici, evidenziando una contraddizione tra quanto era stato promosso come \"l'elemento innovatore\" dai sostenitori della tecnica, e quanto emerge effettivamente dalla ricerca scientifica.\nUno dei pi\u00f9 recenti studi di merito, \"PTSD: a state-of-science review\", pubblicato sul \"Journal of Psychiatric Research\" nel 2006, sottolinea come i movimenti oculari appaiano in realt\u00e0 come clinicamente insignificanti, problema gi\u00e0 sollevato dal \"National Center for Post-Traumatic Stress Disorders\" del governo Statunitense.\nSi parla infatti, negli ambienti scientifici della psicologia clinica, di \"EMDR Controversy\" proprio per sottolineare lo statuto scientifico ancora controverso di questa procedura, che secondo alcuni autori potrebbe anche produrre delle conseguenze emotive negative per i pazienti.\nAttualmente, i pur numerosi studi pubblicati su riviste scientifiche internazionali non hanno del tutto ridotto le perplessit\u00e0 di merito di parte del mondo scientifico.\nAlcuni dei risultati clinici migliori presenti nella letteratura scientifica sono stati pubblicati da professionisti legati allo stesso EMDR Institute, sollevando quindi alcuni dubbi metodologici sulla qualit\u00e0 potenziale dei loro dati. Sia pubblicazioni che riportano risultati efficaci per l'EMDR, sia le critiche teoriche e gli studi scientifici accademici che ne dimostrerebbero la scarsa efficacia - cos\u00ec come quelli relativi ad altre forme di \"early interventions\" - sono stati pubblicati su riviste scientifiche internazionali peer-reviewed.\nLe procedure.\nLa tecnica \u00e8 stata sviluppata negli Stati Uniti d'America nel 1987 ad opera di Francine Shapiro, una laureata in letteratura inglese interessata alla psicologia. Per molti anni la Shapiro \u00e8 stata \"senior researcher\" al \"Mental Research Institute\" di Palo Alto, e ha ricevuto diversi riconoscimenti, tra cui il premio Sigmund Freud assegnato dalla citt\u00e0 di Vienna per i suoi contributi significativi alla psicoterapia.\nL'utilizzo dell'EMDR in psicoterapia \u00e8 volto ad eseguire uno specifico protocollo che si sviluppa in otto fasi, di ricordo e rievocazione delle esperienze negative, nel tentativo di far \"abituare\" (desensibilizzare) il paziente ai ricordi traumatici, \"distraendolo\" (rielaborazione adattiva del ricordo) nel frattanto con movimenti ritmici degli occhi, oppure con tamburellamento delle dita o stimolazione sonora.\nSecondo diversi ricercatori, non sono mai state fornite spiegazioni realmente soddisfacenti del meccanismo di funzionamento di tale procedura, creando cos\u00ec una certa perplessit\u00e0 in merito agli effettivi processi psicologici sottostanti.\nAnche se non ci sono ancora molte conoscenze su come altre forme di psicoterapia influiscano sui processi neurofisiologici sottostanti, in merito all'EMDR i procedimenti indicati dai sostenitori del metodo apparirebbero per\u00f2 anche in contrasto con molte attuali conoscenze neurofisiologiche.\nLe controversie sul marketing.\nLe procedure di \"marketing\" dell'EMDR sono state al centro di alcune polemiche. L'Associazione Internazionale EMDRIA, come del resto molte altre associazioni internazionali legate a diversi approcci terapeutici, ha realizzato formazione gratuita agli psicoterapeuti all'interno di programmi di assistenza umanitaria (EMDR-HAP), per supportare gli interventi rivolti a popolazioni vittime di traumi che altrimenti non avrebbero la possibilit\u00e0 di essere seguite; nella letteratura scientifica internazionale si \u00e8 sviluppata una polemica sul possibile aspetto di \"immagine\" di questa attivit\u00e0, a seguito di un articolo di Richard McNally, dell'Universit\u00e0 di Harvard, che rintracciava i parallelismi tra l'EMDR ed il mesmerismo.\nGli studi recenti.\nNel 2014 \u00e8 stato studiato quello che accade durante una psicoterapia attraverso il monitoraggio elettroencefalografico (EEG) prima, durante e dopo una seduta di EMDR.\nAltri studi (2008) ritengono infondate le ipotesi funzionali fornite dai sostenitori dell'EMDR a riguardo della cosiddetta \"attivazione interemisferica\". La presunta \"attivazione interemisferica\", che secondo i sostenitori della tecnica sarebbe ottenuta attraverso il movimento saccadico degli occhi, viene da questi presentata come se fosse l'ipotetico meccanismo alla base della tecnica; mentre per i critici il movimento saccadico sarebbe solo un \"distrattore\" apparentemente un po' strano (fattore che ne aumenterebbe l'effetto placebo di tipo suggestivo), e che in realt\u00e0 servirebbe solo per distrarre il paziente, riducendo cos\u00ec la sua ansia (\"arousal\") durante l'esposizione immaginativa al ricordo del trauma, che verrebbe cos\u00ec facilitata. In tal senso, l'EMDR presenterebbe quindi numerosi aspetti di somiglianza con alcune modalit\u00e0 classiche di psicoterapia cognitivo-comportamentale.\nGunter e Bodner hanno infatti dimostrato sperimentalmente che \"qualunque\" tipo di movimento oculare (compresi quelli non-saccadici, come ad esempio quelli verticali), e, pi\u00f9 in generale, qualunque tipo di attivit\u00e0 di distrazione motoria o sensoriale (rumori, disegni, etc.), ottiene gli stessi risultati a livello di riduzione della spiacevolezza dei ricordi autobiografici negativi, e quindi la cosiddetta \"attivazione interemisferica\" proposta dai sostenitori della teoria come \"aspetto distintivo\" della stessa, in realt\u00e0 non esisterebbe e non potrebbe avere rilevanza clinica. Dati e considerazioni simili sono consistenti con quelli gi\u00e0 emersi in altre meta-analisi precedenti.\nBisson et al. hanno pubblicato sul \"British Journal of Psychiatry\" (gennaio 2007) e sulla \"Cochrane Review\" (luglio 2007) una revisione sistematica ed una meta-analisi dei trattamenti psicologici per il PTSD cronico, concludendo che le terapie cognitivo-comportamentali, l'EMDR, l'insegnamento di tecniche di gestione dello stress e gli interventi cognitivi di gruppo sarebbero tutti similmente efficaci nella gestione dei disturbi post-traumatici (\"\"There was evidence that individual TFCBT, EMDR, stress management and group TFCBT are effective in the treatment of PTSD\").\nAggiungono per\u00f2, in merito alla qualit\u00e0 dei loro dati (molti dei dati sull'EMDR sarebbero infatti stati prodotti da ricercatori collegati all'EMDR Institute, cos\u00ec come i dati relativi ad altri approcci sarebbero stati prodotti da ricercatori collegati ai rispettivi istituti, con il conseguente potenziale per eventuali bias), che: \"The considerable unexplained heterogeneity observed in these comparisons, and the potential impact of publication bias on these data, suggest the need for caution in interpreting the results of this review\"\", mantenendo cos\u00ec alcuni dubbi sulle valutazioni metodologiche dell'efficacia della tecniche studiate.\nL\"Institute of Medicine\" statunitense, nella sua \"review\" del 2008 delle tecniche per l'intervento sul PTSD richiestagli dalla \"Veterans Administration\", ha indicato come sicuramente efficace solo le tecniche di esposizione, indicando invece per l'EMDR e le altre tecniche la necessit\u00e0 di ulteriori studi di validazione, anche per via dei possibili limiti metodologici di quelli esistenti.\nCollegamenti esterni.\nFonti commerciali o associative legate direttamente all'EMDR:\nFonti critiche:"}
{"id": "253143", "revid": "8897", "url": "https://it.wikipedia.org/wiki?curid=253143", "title": "Copio e incollo", "text": ""}
{"id": "253144", "revid": "77358", "url": "https://it.wikipedia.org/wiki?curid=253144", "title": "Emdr", "text": ""}
{"id": "253148", "revid": "287204", "url": "https://it.wikipedia.org/wiki?curid=253148", "title": "Camera dei segreti", "text": ""}
{"id": "253149", "revid": "181699", "url": "https://it.wikipedia.org/wiki?curid=253149", "title": "Valenciana", "text": ""}
{"id": "253159", "revid": "125059767", "url": "https://it.wikipedia.org/wiki?curid=253159", "title": "Bertoldo III di Z\u00e4hringen", "text": "Biografia.\nEra figlio di Bertoldo II di Z\u00e4hringen e di Agnese di Rheinfelden. Nel 1120 assieme al fratello Corrado fond\u00f2 la citt\u00e0 di Friburgo in Brisgovia.\nNel 1111 Bertoldo assunse la reggenza dal padre, Bertoldo II. Sostenne l'imperatore Enrico V ed ebbe un ruolo di rilievo nel concordato di Worms, nel 1122. Bertoldo III spos\u00f2 Sofia di Baviera, figlia di Enrico il Nero.\nVenne ucciso durante una campagna contro la citt\u00e0 di Molsheim. La data di morte potrebbe essere il 19 febbraio, il 3 maggio, o pi\u00f9 probabilmente, il 9 dicembre. Gli succedette il fratello Corrado I. Questo successivamente lo fece seppellire assieme al padre nel monastero di san Pietro nella Foresta Nera."}
{"id": "253161", "revid": "1543377", "url": "https://it.wikipedia.org/wiki?curid=253161", "title": "Meisterschaft von Z\u00fcrich 2004", "text": "Il Meisterschaft von Z\u00fcrich 2004, novantunesima edizione della corsa e valida come ottava prova della Coppa del mondo di ciclismo su strada, si svolse il 22 agosto 2004 su un percorso di 241 km. Venne vinto dallo spagnolo Juan Antonio Flecha che termin\u00f2 in 6h13'30\".\nPartenza con 172 ciclisti, dei quali 95 completarono la gara."}
{"id": "253164", "revid": "125805606", "url": "https://it.wikipedia.org/wiki?curid=253164", "title": "Bon Scott", "text": "Fu il cantante e paroliere degli AC/DC dal 1974 al 1980, anno della sua morte. Fu poi sostituito da Brian Johnson. Nel 2004, la celebre rivista \"Classic Rock\" lo ha definito il \"pi\u00f9 grande frontman di tutti i tempi\", mentre \"Hit Parader\" l\u2019ha inserito al quinto posto nella classifica dei 100 migliori cantanti heavy metal di sempre.\nBiografia.\nNacque a Forfar, Scozia, e visse a Kirriemuir fino all'et\u00e0 di 6 anni, quando emigr\u00f2 con la famiglia in Australia. Crebbe a Perth, dove studi\u00f2 la batteria e la cornamusa nella banda scozzese locale.\nDopo la sua prima band, gli Spektors (1964-1966), form\u00f2 i Valentines, come co-cantante, insieme a Vince Lovegrove. I Valentines, attivi fra il 1966 e il 1970, registrarono diverse canzoni originali, covers e altre scritte da George Young degli Easybeats, tra cui \"Peculiar Hole in the Sky\" che entr\u00f2 nella top 5 locale. Durante la sua permanenza nel gruppo, Bon fu uno dei primi rocker australiani ad essere accusati di possesso di marijuana. Nel 1971 Scott si trasfer\u00ec ad Adelaide dove si un\u00ec alla band \"Fraternity\" (attivi fra il 1970 e il 1973) con la quale incise (dopo essersi trasferiti a Sydney) due LP, \"Livestock\" (1971) e \"Flaming Galah\" (1972), con un conseguente tour in Europa nel 1972-1973.\nDurante lo stesso anno, subito dopo essere tornati da un \"tour\" in Gran Bretagna, i Fraternity entrarono in una fase di stasi. Nell'estate del 1974 Scott inizi\u00f2 a suonare con una band chiamata Mount Lofty Rangers; fu proprio mentre stava tornando da una sessione di prove con questi ultimi che Scott ebbe un incidente con la moto, nel quale rimase gravemente ferito. I Fraternity finirono con il riunirsi senza Scott, ma si sciolsero quasi subito.\nAlla fine del 1974, Bon svolse qualche lavoro occasionale ad Adelaide, ed incontr\u00f2 per la prima volta i membri degli AC/DC mentre lavorava come autista. I leader della band erano i fratelli Angus e Malcolm Young, fratelli minori dell'amico di Scott, George Young. Scott fu subito impressionato dall'energia e dalla potenza espressa dalla band, e i giovani AC/DC rimasero, a loro volta, affascinati dalle doti del frontman. Quando gli AC/DC licenziarono il loro cantante originale, Dave Evans, Scott venne infine chiamato per sostituirlo.\nBon Scott muore a Londra nella notte tra il 18 e il 19 febbraio 1980, a 33 anni, dopo una serata alcolica passata in un pub di Camden - il \"Music Machine\" - con un amico, Alistair Kinnear. Nel tardo pomeriggio del 19 febbraio lo stesso Kinnear trova il corpo di Bon nella propria Renault 5, parcheggiata davanti al 67 di \"Overhill Road\" in East Dulwich, proprio l\u00e0 dove 15 ore prima - ritornati a casa -lo aveva lasciato a dormire, non riuscendo a svegliarlo. Inutile la disperata corsa al King's College Hospital. Secondo l'autopsia, la morte sarebbe sopraggiunta per \"intossicazione acuta da alcol\". Dopo la tragedia, il cantante italo-britannico Brian Johnson prese il posto di Bon e gli AC/DC registrarono l'album \"Back in Black\", che divenne il loro disco di maggior successo ed il secondo album pi\u00f9 venduto di sempre.\nLe ceneri di Bon sono sepolte nel piccolo cimitero di Fremantle, in Australia."}
{"id": "253167", "revid": "1982", "url": "https://it.wikipedia.org/wiki?curid=253167", "title": "Capelle-Balaguier", "text": ""}
{"id": "253168", "revid": "1982", "url": "https://it.wikipedia.org/wiki?curid=253168", "title": "Capelle-Bleys", "text": ""}
{"id": "253169", "revid": "1982", "url": "https://it.wikipedia.org/wiki?curid=253169", "title": "Capelle-Bonance", "text": ""}
{"id": "253170", "revid": "126257", "url": "https://it.wikipedia.org/wiki?curid=253170", "title": "Gnomo", "text": "Nell'ambito della magia e dell'alchimia il termine gnomo venne introdotto da Paracelso dopo il 1493, nel suo \"Liber de nymphis, sylphis, pygmaeis et salamandris\" (ma stampato per la prima volta in italiano nel XVIII secolo), per indicare uno spirito ctonio, mentre in seguito il termine \u00e8 stato adottato nel folklore europeo e utilizzato nella letteratura fantasy per designare spiritelli legati alla terra.\nParacelso fu il primo a menzionare gli gnomi, facendone derivare il nome dalla radice greca \"gnosis\" (\u00abconoscenza\u00bb). Paracelso considerava gli gnomi spiriti della terra e del sottosuolo, e sosteneva che potessero spostarsi all'interno del terreno con la stessa facilit\u00e0 con cui gli uomini camminano sopra di esso. Inoltre, sempre secondo Paracelso, i raggi del sole hanno il potere di trasformare gli gnomi in pietra. Tutti questi elementi sono anche tipici dei nani della mitologia nordica; queste due figure sono in effetti spesso sovrapposte e difficilmente distinguibili anche nel folklore e nella letteratura fantasy. Talune fonti confondono anche gli gnomi con altre creature fantastiche (soprattutto dei boschi), per esempio elfi e goblin.\nNel folklore europeo, gli gnomi (detti \"piccolo popolo\" o erroneamente anche folletti) sono creature fatate simili a uomini minuscoli. Sono tradizionalmente rappresentati come baffuti e barbuti, e a volte dotati di caratteristici cappelli a cono, spesso di colore rosso. Abitano nei boschi, e sono (come fate ed elfi) strettamente legati alla natura in cui abitano.\nGli gnomi appaiono frequentemente nelle fiabe della tradizione folcloristica germanica (e, per esempio, nei racconti dei fratelli Grimm); sono generalmente rappresentati come vecchietti minuscoli e burberi, che vivono sottoterra.\nUno dei testi moderni pi\u00f9 celebri sugli gnomi \u00e8 il libro \"Gnomi\" (\"Leven en werken van de Kabouter\") pubblicato nel 1976 dall'illustratore naturalistico olandese Rien Poortvliet e di Wil Huygen, che ne descrisse minuziosamente (\"pseudoscientificamente\") usi e costumi, corredando la sua opera di illustrazioni che sono entrate nell'immaginario collettivo come rappresentazioni tipiche del \"piccolo popolo\". Secondo Poortvliet, gli gnomi costruiscono case sotto le radici degli alberi, si dedicano a curare gli animali della foresta, conoscono gli usi medicinali delle erbe. Da \"Gnomi\" e dai successivi libri di Poortvliet fu tratto il cartone animato \"David Gnomo amico mio\".\nGnomi moderni.\nNella letteratura.\nIn diversi libri di Oz, a partire da \"Ozma di Oz\" appare un malvagio \"re degli gnomi\".\nTolkien ha usato il termine \"gnomo\" in alcune opere giovanili per indicare la seconda delle tre schiere degli elfi che intrapresero il loro viaggio verso Valinor; nelle successive stesure dei suoi racconti Tolkien attribu\u00ec alla seconda schiera il nome di \u00d1oldor. Un'eco di tale precedente denominazione del popolo Noldor si ritrova nelle appendici del romanzo Il Signore degli Anelli nelle quali Dama Galadriel viene definita la pi\u00f9 grande tra le donne gnomiche.\nGnomi moderni, estremamente comici, sono quelli della trilogia del \"Piccolo Popolo dei Grandi Magazzini\", di Terry Pratchett, anch'essi di provenienza extraterrestre. Gli gnomi appaiono anche nel ciclo di Discworld, ancora di Pratchett, nel quale sono umanoidi alti circa 15 centimetri, ma con la stessa forza di un essere umano. Simili agli gnomi sono i Nac Mac Feegle, una razza di folletti dai tratti stereotipicamente scozzesi, amanti delle risse, delle bevute e del furto, particolarmente di quello di bestiame.\nNella saga di Shannara di Terry Brooks, le creature chiamate \"gnomi\" non corrispondono assolutamente all'immagine tradizionale del piccolo popolo.\nNel racconto esoterico \"I Tarocchi degli Gnomi\" (Torino 1988) di Giordano Berti, il protagonista \u00e8 uno gnomo chiamato Sichen, la cui avventura si sviluppa in dieci luoghi diversi, corrispondenti alle Sephiroth dell'Albero della Qabbalah.\nGli gnomi appaiono anche nella serie di libri di Harry Potter, in particolare nel romanzo \"Harry Potter e la camera dei segreti\".\nGli gnomi sono citati anche da Bertold Brecht nella sua opera teatrale Vita di Galileo; nella quattordicesima e ultima scena l'autore fa pronunciare a Galileo la frase:\nIn questa frase gli scienziati sono associati in maniera dispregiativa agli gnomi, visti come semplici esecutori materiali di ricerche e invenzioni delle cui ricadute etiche si disinteressano.\nL'espressione \"progenie di gnomi inventivi\" \u00e8 stata ripresa da Franco Laner e Vittorio Manfron nel titolo di un saggio del 1978 (\"La progenie degli gnomi inventivi\") per sottolineare l'uso acritico dell'insegnamento delle materie tecniche e scientifiche nelle facolt\u00e0 di architettura italiane.\nGnomi italiani.\nMolte razze di gnomi italiani sono descritte nel libro \"Il fantastico mondo degli gnomi\" di Dario Spada.\nNel libro \"Ardusli e gli gnomi dell'Appennino\", Giovanni Zavalloni descrive un piccolo popolo che vive in una valle segreta dietro una cascata dell'Appennino Tosco-Emiliano.\nGnomi molto primitivi sono quelli \"di caverna\" raccontati da Francesca D'Amato nei libri \"Gnomi di caverna: i custodi dei tesori del sottosuolo\" e \"Avventure sotterranee per gnomi di caverna\". Questi gnomi, ispirati al folklore alpino italiano, vivono sottoterra, coltivano radici, custodiscono tesori, sono coperti di pelliccia e non usano vestiti.\nGuido Gozzano racconta di gnomi in \"La danza degli Gnomi\". Il racconto viene inizialmente pubblicato sul \"Corriere della Sera\" e poi nel libro \"La danza degli Gnomi e altre fiabe\": due sorellastre decidono di unirsi alla danza degli Gnomi; una delle due danza graziosamente, ricevendo in dono \u00abbellezza e ricchezza, una con malagrazia, venendo trasformata in un mostro\u00bb.\nCelebre poi il \"Dialogo di un folletto e di uno gnomo\", dalle \"Operette morali\" di Giacomo Leopardi (1827).\nNel Bellunese si tramandano le storie legate al mazar\u00f2l, un benevolo ma altrettanto suscettibile e vendicativo gnomo. Ad Asiago (VI) e in tutto l'Altopiano dei Sette Comuni da secoli vivono i \"sanguinelli\" o \"salvanelli\", creature accomunabili agli gnomi e ai folletti che vivono tra le rocce e nelle tane ricavate alla base degli alberi. Esseri positivi e amichevoli, i sanguinelli di Asiago e dei Sette Comuni si limitano a fare degli scherzi agli esseri umani. \"P\u00e8rdarse nela p\u00e8ca del sanguin\u00e8lo\" significa \"smarrire la strada dopo aver calpestato l'impronta del sanguinello\". Gli gnomi dell'Altopiano rappresentano il collegamento tra i sanguinelli e le altre creature fantastiche dei boschi con il genere umano, anche con un'azione tesa alla riscoperta della fantasia e al rispetto dell'ambiente naturale.\nSull'Appennino bolognese, in particolare tra Loiano, Monghidoro, Monterenzio, Monzuno e San Benedetto Val di Sambro, si narravano leggende di piccoli esseri, chiamati \"Barab\u00e9n\", oppure \"Baraban\u00e9n\", o anche \"Mazap\u00e9cc\", \"S\u00e8ltap\u00e9cc\" o pi\u00f9 semplicemente \"sp\u00ecrit\", che avevano l'abitudine di giocare scherzi di ogni genere ai viandanti sui sentieri boschivi. Ispirandosi parzialmente a quelle leggende, lo scrittore Giordano Berti ha pubblicato \"Il Monte dei Folletti\", romanzo fantasy ambientato sull'Alpe di Monghidoro.\nIn Val Cavargna, in Provincia di Como si sono conservate nella tradizione popolare alcune leggente sui folletti locali, chiamati Bragola e Pelus di Kongau. Questi folletti sono esseri di piccola statura dalle lunghe braccia, pelosi, simili a scimmie, velocissimi ad intrufolarsi ovunque, coperti da pochi abiti a brandelli e con occhi piccoli e scintillanti. Per ricordare questa tradizione \u00e8 sorto un villaggio degli gnomi presso l'Istituto Comprensivo di Como-Prestino-Breccia posto nei pressi del Parco Metropolitano Spina Verde. Ogni anno vengono effettuate diverse attivit\u00e0 all'interno di questo percorso di GnomoTino che \u00e8 gemellato con quello di Gnomo Mentino a Bagno di Romagna nell'Appennino Tosco-Romagnolo. Esiste un sito di riferimento sugli Gnomi del Lario realizzato senza scopi di lucro ma solo per attivit\u00e0 didattiche ().\nIn Campania, in Lucania e specialmente in tutta la Calabria Citeriore \u00e8 conosciuto uno gnomo chiamato Monaciello o Monachiellu. In particolare in Sila, viene immaginato con piedi rotondi. Egli vive nelle soffitte delle case antiche o nei dirupi di case in rovina, in cui si manifesta soprattutto di notte mediante degli inspiegabili scricchiolii. \u00c8 molto dispettoso e se si arrabbia compare di notte al capezzale dei letti \"tirando\" per i piedi i malcapitati mentre dormono. Pu\u00f2 anche portarli nel regno dei morti se \u00e8 davvero offeso.\nA Paola, un comune della Calabria in provincia di Cosenza che si affaccia sul Mar Tirreno, vive \"u Baganiedd\", conosciuto anche come Baganiello, un omino tarchiato dalle fattezze primitive. Porta un cappello, ha una mano fatta di paglia e l'altra di ferro. Custodisce un grande tesoro e si dice che chi riesca a catturarlo ricever\u00e0 in dono tutto il suo oro.\nNell'isola di Sardegna le tradizioni e leggende legate all'arcano, agli spiriti e alle creature fantastiche sono numerose, e quelle che riguardano gli gnomi si perdono nella notte dei tempi. Tra queste, si ricorda la foresta degli gnomi nel paese di Villacidro, che prende forma durante i 24 giorni dell'Avvento. I nomi degli gnomi di Sardegna inoltre variano da paese a paese: a Sassari si trova il \"Pindacciu di li setti barretti\", mentre nel Logudoro si incontra la creatura detta \"Ammuttadore\". Altri spiritelli associati agli gnomi sono i \"Mazzamurreddus\", i \"Baottus\", i \"Maschingannas\" (questi ultimi spesso confusi con i \"Tialus\", i demoni), gli \"Arestes\" e cos\u00ec via.\nNei giochi e nei videogiochi.\nGli gnomi sono una delle razze del gioco di ruolo \"Dungeons &amp; Dragons\".\nGli gnomi svolgono un ruolo importante nella serie di videogiochi \"Warcraft\", dove sono rappresentati come leggermente pi\u00f9 bassi dei nani e sviluppatori delle tecnologie pi\u00f9 improbabili e distruttive.\nAltri videogiochi con protagonisti gli gnomi includono \"Gnome Ranger\" e \"2 Fast 4 Gnomz\".\nNella serie di libri e di videogiochi \"The Witcher\" gli gnomi insieme a nani,elfi e doppler(mutaforma) fanno parte delle razze antiche cio\u00e8 tutti gli esseri senzienti non umani."}
{"id": "253171", "revid": "1982", "url": "https://it.wikipedia.org/wiki?curid=253171", "title": "Cavalerie", "text": ""}
{"id": "253172", "revid": "1982", "url": "https://it.wikipedia.org/wiki?curid=253172", "title": "Cayrol", "text": ""}
{"id": "253174", "revid": "1982", "url": "https://it.wikipedia.org/wiki?curid=253174", "title": "Clapier", "text": ""}
{"id": "253176", "revid": "1982", "url": "https://it.wikipedia.org/wiki?curid=253176", "title": "Costes-Gozon", "text": ""}
{"id": "253177", "revid": "1982", "url": "https://it.wikipedia.org/wiki?curid=253177", "title": "Couvertoirade", "text": ""}
{"id": "253178", "revid": "1982", "url": "https://it.wikipedia.org/wiki?curid=253178", "title": "Cresse (Aveyron)", "text": ""}
{"id": "253179", "revid": "1982", "url": "https://it.wikipedia.org/wiki?curid=253179", "title": "Cress\u00e9 (Charente-Maritime)", "text": ""}
{"id": "253185", "revid": "110157", "url": "https://it.wikipedia.org/wiki?curid=253185", "title": "Birmenstorf", "text": "Birmenstorf (toponimo tedesco) \u00e8 un comune svizzero di 2\u00a0969 abitanti del Canton Argovia, nel distretto di Baden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "253192", "revid": "767487", "url": "https://it.wikipedia.org/wiki?curid=253192", "title": "Le Fel", "text": "Le Fel \u00e8 un comune francese di 171 abitanti situato nel dipartimento dell'Aveyron nella regione dell'Occitania.\nFino al 1996 il comune si chiamava Enguial\u00e8s."}
{"id": "253194", "revid": "15756", "url": "https://it.wikipedia.org/wiki?curid=253194", "title": "Gia - Una donna oltre ogni limite", "text": "Gia - Una donna oltre ogni limite (\"Gia\") \u00e8 un film per la televisione del 1998 diretto da Michael Cristofer, con Angelina Jolie, Elizabeth Mitchell e Faye Dunaway.\n\u00c8 una versione romanzata della biografia di Gia Carangi (1960-1986), modella lesbica dipinta nel film come bisessuale, scomparsa in giovane et\u00e0 a causa di complicanze associate all'AIDS, protagonista delle passerelle e del jet set a cavallo degli anni settanta e gli anni ottanta.\nLa pellicola, prodotta per il canale via cavo HBO, vinse due Golden Globe (premiate le interpretazioni della Jolie e della Dunaway) e contribu\u00ec a lanciare la Jolie come nascente sex symbol statunitense.\nTrama.\nFiladelfia, anni settanta: l'italoamericana Gia Carangi lascia la famiglia (il padre e i fratelli) per trasferirsi a New York dove inizia la carriera da modella, impressionando positivamente l'agente Wilhelmina Cooper, che con il suo aiuto la fa diventare una star, grazie anche a numerosi servizi fotografici senza veli, rilasciati con trasgressivit\u00e0 coniugata a naturalezza.\nCresciuta nel culto della bellezza con la complicit\u00e0 della madre (che aveva abbandonato la famiglia dopo le continue infedelt\u00e0), Gia \u00e8 ribelle, anticonformista e ben presto diviene richiestissima da tutti i pi\u00f9 grandi stilisti. Entra nella spirale della cocaina e con l'andar del tempo abusa di ogni tipo di droga.\nInizia una relazione passionale con la truccatrice Linda e cerca di \"ripulirsi\" frequentando una comunit\u00e0 di recupero, invano: quando entra nel giro dell'eroina inizia il suo declino.\nAbbandonata da Linda, dalla madre, dall'agente ed infine da tutti, Gia viene violentata e massacrata di botte da un feroce spacciatore di droga. Quando viene soccorsa in ospedale, scopre di avere l'AIDS, probabilmente a causa dell'uso di un ago infetto. Ormai conscia del proprio destino, prima di morire Gia si riappacifica con la madre, con Linda - l'unica relazione profonda della sua vita - cui lascia il suo diario e i suoi scritti.\nProduzione.\nIl film non si basa ufficialmente sulla biografia curata da Stephen Fried, sebbene sia stata in parte usata come base per la sceneggiatura.\nReazioni.\nIl film ha suscitato il disappunto della famiglia Carangi, di diversi amici e colleghi, secondo i quali il film fornisce un'immagine di Gia completamente estranea alla realt\u00e0, tanto che risulta assai difficoltoso ricordarla attraverso le gesta dell'attrice protagonista. Il fratello Joe Jr. in un'intervista telefonica afferm\u00f2: \"Non capisco come girano film su una persona e dove prendono le informazioni senza parlare con coloro che la conoscevano\". Anche l'amico della modella durante la permanenza in riabilitazione espresse il suo disappunto: \"Lei non avrebbe voluto che la sua storia fosse ridotta ad una diatriba contro le droghe. Gia voleva che si indagasse sul perch\u00e9 la gente si sballa\". La zia, a cui la Carangi era molto legata, si disse dispiaciuta del fatto che la nipote sarebbe stata rappresentata come una fastidiosa mocciosa che commetteva stramberie per attirare l'attenzione, anzich\u00e9 come un individuo complesso ed emotivamente fragile. \"Gia era una donna molto affascinante ed estremamente attraente [...] Stava solo cercando di essere felice: cercava qualcosa e non l'ha mai trovata\"."}
{"id": "253195", "revid": "183694", "url": "https://it.wikipedia.org/wiki?curid=253195", "title": "James Tobin", "text": "Biografia.\nLaureato presso l'Universit\u00e0 dell'Illinois a Urbana-Champaign e alla Harvard University, ove inizi\u00f2 la sua attivit\u00e0 di docente, fu consulente della Federal Reserve, la banca centrale degli Stati Uniti e consigliere economico del presidente John F. Kennedy. Insegn\u00f2 per anni, a partire dal 1955, alla Yale University.\nNel 1955 vinse la John Bates Clark Medal.\nNel 1981 gli fu conferito il Premio Nobel per l'economia per \"la sua analisi dei mercati finanziari e le loro relazioni con le decisioni di spesa, con l'occupazione, con la produzione e con i prezzi\"\nTobin \u00e8 noto per la sua proposta di tassazione sulle transazioni internazionali (la \"Tobin tax\", diventata il cavallo di battaglia dell'organizzazione Altermondialista Attac) e per la teoria chiamata \"q di Tobin\". Tale teoria afferma che il valore di mercato del pacchetto azionario di un'impresa \u00e8 in grado di misurare la differenza tra il capitale desiderato dall'impresa e il capitale effettivamente posseduto da questa."}
{"id": "253197", "revid": "1543377", "url": "https://it.wikipedia.org/wiki?curid=253197", "title": "Baden (Svizzera)", "text": "Baden (toponimo tedesco) \u00e8 un comune svizzero di 19\u00a0168 abitanti del Canton Argovia, nel distretto di Baden del quale \u00e8 capoluogo; ha lo status di citt\u00e0.\nSorge sulla riva sinistra del fiume Limmat, a circa 25\u00a0km dalla citt\u00e0 di Zurigo; \u00e8 conosciuta come centro termale sin dell'epoca romana e come citt\u00e0 sede dell'industria elettromeccanica Brown, Boveri &amp; Cie (BBC) divenuta poi ABB.\nGeografia fisica.\nLa citt\u00e0 di Baden \u00e8 situata sulla sponda sinistra del fiume Limmat, ha un'estensione di 13,17 km\u00b2 e un'altitudine di 381 . La citt\u00e0 si sviluppa prevalentemente lungo il corso della Limmat. Nella parte occidentale del territorio comunale sorgono le frazioni di D\u00e4ttwil e di Segelhof, mentre a sudovest \u00e8 presente l'exclave di R\u00fctihof.\nTerritorio.\nBaden si trova all'incrocio tra l'Altipiano svizzero e il Massiccio del Giura. Sul lato destro del fiume Limmat si trova il L\u00e4gern, un costone roccioso che rappresenta la propaggine orientale del Massiccio del Giura e che raggiunge gli 800 . Questo costone si \u00e8 formato circa 9 milioni di anni fa ed \u00e8 costituito da roccia calcarea. La punta orientale del L\u00e4gern da una parte e l'Hundsbuck e lo Schlossberg dall'altra formano una restrizione della valle della Limmat. Subito dopo la gola rappresentata dal Landvogteischloss il corso del fiume si apre in una vallata ghiaiosa. Lungo il corso della Limmat sono presenti circa sedici sorgenti di acqua termale.\nNella parte meridionale di Baden \u00e8 presente l'Heitersberg, un complesso montuoso dell'Altipiano svizzero caratterizzato da complessi molassici, e composto dal Chr\u00fczliberg (514 ), dal Baregg (531 ) e dall'Oberhau (619 ). Tra il Chr\u00fczliberg e il Baregg si trova il Teufelskeller, un complesso di grotte e torri rocciose. Ad ovest dell'Heitersberg si sviluppa una morena laterale sviluppatasi nel corso della glaciazione W\u00fcrm.\nStoria.\nLe prime tracce di Baden risalgono ai tempi dell'Impero romano attorno all'anno 17 d.C. con la costruzione della citt\u00e0 di \"Aquae Helveticae\" nella parte settentrionale dell'attuale citt\u00e0. Grazie alle sue sorgenti di acque termali serviva il campo legionario di Vindonissa, situato nei pressi dell'attuale Windisch.\nIl borgo continu\u00f2 ad essere abitato anche dopo che i Romani si ritirarono via e all'et\u00e0 carolingia nell'850 circa risale la costruzione della chiesa sul sito dove sorge l'attuale chiesa cattolica. Nel corso dell'XI e del XII secolo vennero costruiti il castello e la linea di fortificazioni in pietra, con il borgo che venne governato prima dalla famiglia Nellenburg e poi dalla famiglia Lenzburg. Nel XIII secolo Baden pass\u00f2 sotto il controllo degli Asburgo e ottenne il titolo di citt\u00e0. Allo stesso periodo risale la costruzione del ponte di legno, che consent\u00ec un aumento dei traffici commerciali, e lo sviluppo della citt\u00e0 con la costruzione di nuove case prima in legno e poi in pietra. Nel 1415 Baden venne assediata dai confederati nel corso della conquista dell'Argovia e il castello venne distrutto. Dopo il passaggio dagli Asburgo alla Vecchia Confederazione la citt\u00e0 di Baden continu\u00f2 a fiorire, rimanendo un punto di ritrovo per la presenza delle acque termali\nA Baden ebbero luogo molte diete confederali negli anni successivi, nel corso delle quali vennero prese numerose decisioni su guerra, pace e alleanze, tra cui il Trattato di Baden del 1585 e la Defensionale del 1668. Il periodo che va dal 1415 al 1712 \u00e8 noto come l'et\u00e0 dell'oro di Baden, durante il quale la citt\u00e0 era un punto di attrazione per i commerci e le acque sorgive. Nel 1546 i cittadini optarono per il mantenimento della fede cattolica nel primo dibattito pubblico tra cattolici e protestanti, ricostruendo il castello e rinforzando le difese cittadine. Nel 1546 e nel 1626 si verificarono due epidemie di peste che fecero numerosi morti.\nNel 1712 la citt\u00e0 di Baden venne nuovamente assediata, questa volta dai cantoni di Berna e di Zurigo, nella guerra che opponeva i cantoni riformati ai cantoni cattolici. L'assedio si concluse con la distruzione del castello e con la costruzione di una chiesa riformata con le macerie dello stesso castello. Nel 1714 Baden fu al centro della scena europea: per circa cinque mesi i delegati di diversi governi europei soggiornarono a Baden nel corso della conferenza di pace a seguito della guerra di successione spagnola. Il trattato, siglato a Baden il 7 settembre 1714, regol\u00f2 i rapporti tra il Sacro Romano Impero e il regno di Francia, senza per\u00f2 aggiungere pi\u00f9 di quanto fosse stato deliberato con il trattato di Rastatt. Nel 1718 sempre a Baden venne firmato un trattato di pace che pose fine alla guerra tra i cantoni protestanti e i cantoni cattolici.\nBaden fu anche la capitale dell'omonimo cantone tra il 1798 e il 1803, quando venne istituito il Canton Argovia. Nel 1815 con la nascita della nuova confederazione Baden ricominci\u00f2 a fiorire con il rinnovamento dell'intera area termale e con la nascita delle prime industrie; il 22 dicembre 1819 dal territorio della citt\u00e0 venne scorporata la localit\u00e0 di Ennetbaden, divenuta comune autonomo. Il 7 agosto 1847 venne inaugurata la prima linea ferroviaria svizzera, nota come Spanisch Br\u00f6tli Bahn, realizzata dalla Schweizerische Nordbahn, che collegava Zurigo a Baden. Nel 1891 Charles Eugene Lancelot Brown (cittadino onorario di Baden) fond\u00f2 la Brown, Boveri &amp; Cie (BBC).\nIl XX secolo vide Baden svilupparsi come centro commerciale ed industriale, divenendo sede di numerose aziende nazionali ed internazionali. Nel 1962 ha inglobato il comune soppresso di D\u00e4ttwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 2000 con D\u00e4ttwil):\nEconomia.\nSebbene la popolazione di Baden si attesti attorno ai abitanti, la sua forza lavoro raggiunge circa unit\u00e0. Le attivit\u00e0 economiche sono concentrate principalmente nel centro della citt\u00e0 e nell'area industriale e commerciale di T\u00e4fern a D\u00e4ttwil. Tra le principali grandi aziende e le circa 1800 piccole e medie imprese il settore economico si distribuisce prevalentemente tra la fornitura di servizi e l'industria, in minor parte nell'agricoltura.\nIl vertice della storica azienda elettrotecnica prima Brown, Boveri &amp; Cie e poi diventata ABB \u00e8 stato spostato a Zurigo, cos\u00ec come alcune linee di produzione. A Baden sono rimaste la gestione, il centro di ricerca, le strutture di formazione e la produzione di tecnologia ad alta tensione, di robot industriali e turbocompressori; le aree in disuso dall'ABB nella zona nord di Baden sono state trasformate in aree industriali. Nel 2000 con la cessione della divisione energetica di ABB al gruppo industriale francese Alstom, una nuova grande compagnia arriv\u00f2 a Baden. Nel mese di novembre 2015 la divisione energetica di Alstom, composta dalla progettazione e messa in esercizio di impianti di turbina a gas e di turbina a vapore, \u00e8 stata completamente ceduta alla multinazionale statunitense General Electric. Una parte della divisione Alstom relativa alla produzione di turbine a gas \u00e8 stata ceduta dalla General Electric all'azienda italiana Ansaldo Energia in ottemperanza alle leggi sulla concorrenza dettate dalla Commissione europea.\nHa sede a Baden anche l'azienda di servizi energetici Axpo, con i suoi circa 400 dipendenti, mentre circa 1200 persone lavorano presso l'ospedale cantonale nell'area di D\u00e4ttwil. Da sempre al centro dell'economia cittadina sono le sorgenti di acqua termale con i vari bagni e i vari alberghi che attraggono numerosi visitatori ogni anno.\nInfrastrutture e trasporti.\nLa stazione ferroviaria di Baden, costruita nel 1847 con l'arrivo del primo treno da Zurigo, \u00e8 lungo la linea che collega Zurigo alle citt\u00e0 di Basilea e di Berna ed \u00e8 una regolare fermata. La stazione \u00e8 gestita dalle Ferrovie Federali Svizzere. Baden \u00e8 anche capolinea della linea S6 della rete celere di Zurigo.\nPer Baden passa l'autostrada A1, che per circa 1 400 m passa attraverso il tunnel Baregg.\nSport.\nLa locale squadra di calcio \u00e8 il Fussballclub Baden."}
{"id": "253200", "revid": "4175", "url": "https://it.wikipedia.org/wiki?curid=253200", "title": "Western Bulldogs", "text": "I Western Bulldogs, gi\u00e0 noti come Footscray Football Club o The Bulldogs sono un club di Football australiano con sede a Melbourne, Australia, i cui sostenitori incarnano l'anima operaia e lavoratrice della citt\u00e0. Fin dall'inizio questo club ha avuto scarsi successi, sia sul campo di gioco sia in termini di risultati economici.\nHa vinto due grandi finali giocando nella lega \"VFL/AFL\", nel 1954 e nel 2016. Sotto la guida di Rodney Eade i Western Bulldogs si sono imposti come una delle squadre migliori della competizione.\nIl club sta attirando sempre pi\u00f9 sostenitori e simpatizzandi dopo aver abbandonato la fama di 'cattivi' avuta in passato, soprattutto tra i nuovi arrivati nella zona ovest di Melbourne.\nLa storia del club.\nFootscray si \u00e8 unito alla Victorian Football League (VFL), la lega dalla quale si form\u00f2 la AFL, relativamente tardi. Si aggreg\u00f2 infatti nel 1925 con il nome di \"Footscray Football Club\", nello stesso anno si unirono alla lega anche l'Hawthorn e il North Melbourne, tutti e tre i club provenivano dalla Victorian Football Association (VFA). \nFootscray si un\u00ec alla VFA nel 1886, in seguito alla \"fuga\" del 1896, quando i migliori club della VFA formarono la Victorian Football League (VFL), i tricolori (come erano soprannominati all'epoca) divennero la forza predominante della VFA. Il club vinse 9 campionati tra il 1898 e il 1924. Compresa la tripletta dal 1898 al 1900 e 4 campionati tra il 1919 e il 1924. La stagione del 1924 fu l'ultima del Footscray nella VFA. Il club gioc\u00f2 contro i vincitori del campionato VFL, gli Essendon, in una finale per il titolo di \"campioni del Victoria\". In una partita preceduta da accuse di corruzione e segnata dalla pi\u00f9 accesa competizione, Footscray vinse agevolmente e venne invitato a partecipare alla VFL l'anno successivo. \nI Western Bulldogs/Footscray hanno vinto il loro primo campionato VFL/AFL, nel 1954. Questo successo fu in gran parte merito di due eccezionali giocatori: l'allora capitano/allenatore Charlie Sutton, e Ted Whitten, altres\u00ec conosciuto come 'Mr Football', uno dei migliori giocatori di tutti i tempi. \nA Charlie Sutton \u00e8 attribuita l'invenzione del metodo di gioco modernodel football - \"corsa, passaggio di mano, corsa, calcio\". \nIl club ha avuto giocatori di qualit\u00e0 e carattere come Charlie e Ted, ed in seguito Gary Dempsey, l'eroico ruckman che fu gravemente ustionato durante un incendio (bushfire) nel 1967 ma riusc\u00ec ad aggiudicarsi il premio come miglior giocatore della lega, la Brownlow Medal nel 1975. O Doug Hawkins, il ruvido giocatore al quale \u00e8 dedicata una tribuna dello stadio Western Oval - the Doug Hawkins Wing. Va anche ricordato Simon 'the Pieman' Beasley, un cecchino infallibile ed agente di borsa che ruppe l'immagine prettamente operaia del club. \nGli anni '90.\nSotto la guida del presidente David Smorgon, l'allenatore Terry Wallace, e la guida in campo del capitano Chris Grant (che ha mancato di un soffio la Brownlow Medal nel 1996 e '97) e di Tony Liberatore, il club ha avuto un periodo di relativo successo nella seconda met\u00e0 degli anni '90, raggiungendo le finali dal 1997 al 2000. Ma senza mai giungere alla finalissima. \nDurante la presidenza Smorgon, il club \u00e8 stato rinominato \"Western Bulldogs\" ed \u00e8, non senza polemiche, passato a giocare i propri incontri casalinghi dal tradizionale Whitten Oval al moderno Docklands Stadium.\nDopo la morte della leggenda E.J Whitten, una statua in suo onore \u00e8 stata eretta all'ingresso del Whitten Oval. \nGli anni 2000.\nDopo la partenza di Terry Wallace nel 2002, i Bulldogs sono stati guidati senza molto successo da Peter Rohde. Nel 2005 il vulcanico allenatore Rodney Eade (detto \"Rocket\" per le sue note esplosioni d'ira) \u00e8 stato chiamato a guidare la squadra ed ha dato alla squadra un'invidiabile identit\u00e0 di gioco e la combattivit\u00e0 giusta per superare avversari ben pi\u00f9 quotati. Eade ha immediatamente portato i Bulldogs ad un soffio dalle finali (nono posto) e ha centrato l'obiettivo delle finali l'anno seguente, dove i Bulldogs hanno affrontato Collingwood nella prima finale eliminatoria. Nonostante fossero ampiamente sfavoriti, i Bulldogs hanno dominato il gioco e sconfitto nettamente i Magpies.\nNella partita successiva i Bulldogs non sono riusciti nell'ardua impresa di ripetersi hanno subito una pesante lezione dai West Coast Eagles a Perth.\nIl 5 agosto 2006, Chris Grant ha superato il record dei Western Bulldogs per il maggior numero di presenze, detenuto da Doug Hawkins con 329 partite, disputando la sua 330-sima gara.\nNel 2007 i Western Bulldogs misero sotto contratto il controverso ormai ex-giocatore dei Brisbane Lions Jason Akermanis. Nonostante l'ottimo inizio, numerosi infortuni privarono i Bulldogs di giocatori chiave nella seconda parte della stagione e non riuscirono ad arrivare alle finali (13-esimo posto).\nLa stagione 2008 inizi\u00f2 tra lo scetticismo dei critici, che prevedevano per i Bulldogs poche chance di successo. Al contrario, la squadra gioc\u00f2 un campionato ottimo, arrivando senza problemi alle finali, dopo essere arrivata terza.\nLa prima partita delle finali vide la sconfitta contro Hawthorn, ma i Bulldogs seppero riscattarsi battendo Sydney e aggiudicandosi il diritto di giocare la Preliminary Final (equivalente ad una semifinale) contro i campioni in carica di Geelong, i quali si imposero non senza fatica.\nIl campionato 2009 vide i Bulldogs ripetere il risultato del 2008. Nonostante alcune ottime vittorie, soprattutto nelle ultime giornate della stagione, i Bulldogs fallirono nuovamente nelle finali, perdendo prima contro Geelong, aggiundicandosi poi il match contro Brisbane e perdendo una combattutissima semifinale contro St. Kilda.\nLa stagione 2010 inizi\u00f2 con il successo nella competizione pre-campionato (chiamata \"NAB Cup\" per motivi commerciali) dove i Bulldogs vendicarono la sconfitta dell'anno precedente battendo sonoramente St Kilda in finale, soprattutto grazie al nuovo acquisto, un altro controverso giocatore finito fuori squadra l'anno precedente, Barry Hall.\nI Bulldogs arrivarono alle finali giungendo al quarto posto, dopo una stagione brillante, nonostante i dissidi interni che portarono Jason Akermanis ad essere messo fuori squadra.\nDurante le finali i Bulldogs vennero prima battuti sonoramente da Collingwood, batterono Sydney e poi persero un'altra combattutissima semifinale ancora contro St Kilda. Tale partita fu l'ultima per il capitano Brad Johnson, nel frattempo diventato il nuovo recordman per presenze (364).\nGli anni 2010.\nLa stagione 2011 inizi\u00f2 sotto i migliori auspici per i Western Bulldogs e molti addetti ai lavori prevederono una loro partecipazione in finale se non addirittura una loro vittoria del campionato.\nMa qualcosa si incepp\u00f2 nel meccanismo di gioco dei Bulldogs e non arrivarono i successi sperati, tanto da portare la dirigenza a scegliere di non rinnovare il contratto in scadenza a Rodney Eade, il quale lasci\u00f2 la squadra prima della fine di un campionato senza ormai pi\u00f9 nulla da dire.\nPer la stagione 2012 i Bulldogs hanno messo sotto contratto l'allenatore esordiente Brendan McCartney.\nNella stagione 2015 la squadra vienne affidata a Luke Beveridge, ex assistant coach difensivo di Clarkson ad Hawthorn. La prima annata \u00e8 gi\u00e0 subito un successo con i Bulldogs che ottengono il 6\u00ba posto in nella Home &amp; Away Season, ottenendo il diritto di partecipare alle Finals. L'avventura nella post-season finisce subito con gli Adelaide Crows che gli eliminano subito nell'Elimination Final.\nNella stagione 2016, I Bulldogs confermano le buone cose viste nell'anno prima e nonostante continui problemi d'infortuni la squadra riesce a chiudere la stagione al 7\u00ba posto guadagnandosi l'accesso alle Finals. Al primo turno, l'Elimination Final, i Bulldogs compiono l'impresa andando a vincere in casa dei vice-campioni in carica i West Coast Eagles. Nella Semi-Final compiono il capolavoro fermando la corazzata Hawthorn, reduce da 4 Grand Final consecutive e vincitrice degli ultimi 3 titoli. Alla Preliminary Final affronteranno i GWS Giants.\nTrofei Individuali.\nVincitori della Medaglia Brownlow per il miglior giocatore.\nNon eliggible, per squalifica"}
{"id": "253202", "revid": "21880", "url": "https://it.wikipedia.org/wiki?curid=253202", "title": "Papio cynocephalus", "text": " \nIl babbuino giallo (Papio cynocephalus) \u00e8 una scimmia della famiglia dei Cercopitecidi.\nMorfologia.\nL'origine del nome \"cynocephalus\" (dal greco antico \u03ba\u03c5\u03bd\u03bf\u03ba\u1f10\u03c6\u03b1\u03bb\u03bf\u03c2 col significato di \"testa di cane, cinocefalo\") viene fatta risalire ad Aristotele e deriva dal muso tozzo e lungo, vagamente simile a quello di un grosso cane, che caratterizza questa specie.\nIl muso \u00e8 glabro e di colore nero. La denominazione comune di babbuino giallo (\"yellow baboon\" in lingua inglese) \u00e8 dovuta alla pelliccia giallo-bruna che ricopre gran parte del corpo, fatta eccezione per la superficie interna degli arti, le guance, e un ciuffo di folte basette ai lati del muso, che sono di colore bianco. Possiede inoltre pronunciate callosit\u00e0 di colore nero sugli ischi. La corporatura \u00e8 snella, con arti superiori pi\u00f9 lunghi degli inferiori. La lunghezza della coda eguaglia quella del corpo.\nLa specie \u00e8 caratterizzata da un marcato dimorfismo sessuale: i maschi hanno una altezza media di 120\u00a0cm e un peso medio di 25\u00a0kg mentre le femmine misurano in media 98\u00a0cm e pesano solo 11\u00a0kg. I maschi inoltre hanno canini superiori pi\u00f9 lunghi e pi\u00f9 aguzzi di quelli delle femmine.\nLa gravidanza dura 170 giorni. Le femmine danno alla luce un cucciolo per volta. La pelliccia dei babbuini neonati, di colore diverso nelle diverse sottospecie (vedi sotto), inizia a mutare intorno ai tre mesi di et\u00e0, per raggiungere la colorazione adulta verso la fine del sesto mese.\nLa vita di un esemplare adulto pu\u00f2 arrivare sino a trenta anni.\nBiologia.\nVivono in gruppi variabili da 5 a 250 esemplari, organizzati secondo complessi modelli gerarchici. Trascorrono buona parte della giornata impegnati in attivit\u00e0 sociali, quali per esempio il \"grooming\" (ovvero lo \"spulciarsi\" a vicenda), che rinsaldano i legami sociali. Non sono rare le interazioni aggressive tra i maschi, compiute mostrando i canini superiori.\nSono onnivori con una preferenza per la frutta, foglie e germogli di acacia, uova di uccello, insetti (formiche, ortotteri, termiti, scarafaggi) e piccoli vertebrati: rettili, uccelli, ma anche altri primati di piccola taglia come \"Chlorocebus aethiops\" e \"Galago senegalensis\". Sono abili scavatori per la ricerca di tuberi, cormi e bulbi.\nSono sia terricoli che arboricoli: trascorrono la maggior parte del giorno sul terreno, mentre per la notte si ritirano sui rami degli alberi. I gruppi numerosi si distribuiscono su pi\u00f9 alberi vicini. Una delle ragioni per cui cercano rifugio sugli alberi \u00e8 per proteggersi dai predatori notturni.\nI loro principali predatori sono l'uomo e il leopardo, temibile per la sua capacit\u00e0 di arrampicarsi sugli alberi. Potenziali predatori sono anche il leone, la iena, lo sciacallo, il ghepardo, il pitone, il servalo. \nSottospecie.\nEsistono tre sottospecie di \"Papio cynocephalus\":\nLe principali differenze tra le sottospecie riguardano:\nDistribuzione geografica.\nLa specie \u00e8 abbondantemente diffusa nelle zone di savana e foresta dell'Africa centro-orientale.\nGruppi di esemplari di \"P. cynocephalus\" sono stati censiti in Angola, Zambia, Malawi, Zimbabwe, Botswana, Mozambico, Tanzania, Kenya e Somalia.\nLa sottospecie \"P. c. cynocephalus\" \u00e8 diffusa in Zambia, Malawi, Mozambico settentrionale e Tanzania. Il \"Papio c. ibeanus\" si trova in Kenya, nella Somalia meridionale e in Etiopia, mentre \"P. c. kindae\" vive in Angola, Zambia e nel Congo meridionale.\nL'areale del \"P. cynocephalus\" si sovrappone a quello di altri babbuini del genere \"Papio\", con livelli differenziati di ibridazione. Per esempio, in Zambia e Angola, \"P. c. kindae\" si sovrappone con \"Papio ursinus\", ma le due specie non si incrociano. Al contrario in Kenya, \"P. c. ibeanus\" si sovrappone con \"Papio anubis\" dando luogo ad ibridii che mostrano diversit\u00e0 fenotipiche inusuali. \n\u00c8 possibile che l'incrocio tra \"Papio cynocephalus\" e \"Papio anubis\" in quest'area possa aver contribuito alla formazione della sottospecie \"P. c. ibeanus\"."}
{"id": "253203", "revid": "15732", "url": "https://it.wikipedia.org/wiki?curid=253203", "title": "Rosaria Bindi", "text": ""}
{"id": "253204", "revid": "124156867", "url": "https://it.wikipedia.org/wiki?curid=253204", "title": "Ernesto Lapadula", "text": "Biografia.\nFrequent\u00f2 le scuole superiori a Melfi (PZ) dopo le quali and\u00f2 a Roma, iscrivendosi alla Scuola Superiore di Architettura, dove si laure\u00f2 nel 1931 sotto la guida di Marcello Piacentini. Ufficiale di fanteria, raggiunse il grado di Primo Capitano del 2\u00ba Reggimento Granatieri di Sardegna.\nFu attivo anche come vignettista, illustratore (attivit\u00e0 per le quali scelse lo pseudonimo di \"Bruno di Lucania\"), pittore e, infine, come giornalista. Dopo la guerra pubblic\u00f2, su vari giornali, articoli nei quali criticava aspramente le modalit\u00e0 e la qualit\u00e0 della ricostruzione delle citt\u00e0 italiane dalla quale erano stati esclusi i giovani architetti.\nNel 1928 aveva aderito al MIAR (Movimento italiano per l'architettura razionale) dal quale prese il via il Razionalismo italiano. Il suo studio di Piazza del Popolo a Roma fu, inizialmente, la sede in cui gli aderenti al MIAR tenevano le loro riunioni. Tra le sue molte attivit\u00e0, si distinse come disegnatore di mobili e oggetti di arredamento in collaborazione con l'Ente Nazionale per l'Artigianato e le Piccole Industrie (ENAPI).\nDopo aver progettato, nel periodo 1937-1941, il Palazzo della Civilt\u00e0 Italiana come capogruppo accett\u00f2, d'accordo con gli altri due architetti Giovanni Guerrini e Mario Romano, la nomina a \"procuratore con pieni poteri\" nella progettazione e direzione artistica dell'allestimento della Mostra della Civilt\u00e0 Italiana: ma la mostra, che doveva poi dar luogo ad un museo permanente, non si tenne per l'entrata in guerra dell'Italia.\nFiglio del socialista Donato Lapadula (Pisticci 1873 - Roma 1949), Ernesto pur partecipando ai concorsi indetti dal regime fascista (compreso l'allestimento di numerose mostre, tra cui la Mostra autarchica del Minerale italiano) conserv\u00f2, come molti architetti e ingegneri italiani di quel periodo, le sue idee politiche e il suo studio era frequentato anche da oppositori del regime, tra i quali Antonello Trombadori e Lidia Duchini, artisti e intellettuali.\nDal 1940 fu assistente straordinario incaricato presso la cattedra di Disegno architettonico e rilievo dei monumenti della Regia Universit\u00e0 di Roma, nel 1946 gli venne affidato l'insegnamento di Architettura degli interni e nel 1948 quello della materia di cui inizialmente era stato assistente. Due fratelli, gli architetti Attilio Lapadula (Pisticci 1917 - Roma 1981) ed Emilio Lapadula (Pisticci 1922 - Roma 2010), collaborarono con lui nello studio di Roma, un terzo fratello medico Ettore Lapadula partecip\u00f2 attivamente alla vita culturale, creatasi intorno ad Ernesto, come critico d'arte.\nFu uno dei fondatori e primo presidente dell'Art Club di via Margutta a Roma che divenne il luogo di ritrovo di pittori, scultori, architetti, scrittori, poeti, attori e registi nei primi anni del dopoguerra.\nNel 1948 lasci\u00f2 l'Italia per l'Argentina dove l'Universit\u00e0 Nazionale di C\u00f3rdoba gli aveva offerto la cattedra di Composizione architettonica e poi quella di Urbanistica. Al suo arrivo nell'Universit\u00e0 argentina corrispose, per merito di Ernesto e di altri giovani docenti, un profondo rinnovamento, in senso moderno, dell'insegnamento dell'Architettura e dell'Urbanistica. A questi anni sono databili gran parte dei suoi scritti di Urbanistica e Storia delle citt\u00e0. Collabor\u00f2 anche alle riviste \"Historia del Urbanismo\" e \"Revista Econ\u00f3mica\". Fu consulente urbanistico dei Governi provinciali di C\u00f3rdoba, Catamarca e Salta, e responsabile della Pianificazione (\"Asesor de Planificaci\u00f3n\") della citt\u00e0 di C\u00f3rdoba.\nNel 1963 rientr\u00f2 in Italia dove si dedic\u00f2 soprattutto al disegno e alla pittura.\nArchivio.\nLa maggior parte dei suoi progetti e dei suoi scritti \u00e8 conservata presso lo studio di Roma, che \u00e8 stato dichiarato di \"rilevante interesse storico\" e quindi bene culturale. Tutta la documentazione relativa alla sua attivit\u00e0 di progettista e di fotografo \u00e8 stata vincolata dalla Soprintendenza archivistica del Lazio il 2 dicembre 1992. Il responsabile attuale dell'archivio e dello studio \u00e8 l'architetto Bruno Filippo Lapadula.\nFilmografia.\nIl Palazzo della Civilt\u00e0 Italiana \u00e8 considerato un'ic\u00f2na dell'Architettura del '900 e un simbolo della Roma contemporanea per queste sue caratteristiche, non comuni in una singola opera, \u00e8 stato spesso utilizzato come set cinematografico:"}
{"id": "253205", "revid": "110157", "url": "https://it.wikipedia.org/wiki?curid=253205", "title": "Fislisbach", "text": "Fislisbach (toponimo tedesco) \u00e8 un comune svizzero di 5\u00a0548 abitanti del Canton Argovia, nel distretto di Baden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "253208", "revid": "104458", "url": "https://it.wikipedia.org/wiki?curid=253208", "title": "Campionati mondiali di sci alpino 1991", "text": "I Campionati mondiali di sci alpino 1991, 31\u00aa edizione della manifestazione organizzata dalla Federazione Internazionale Sci, si svolsero in Austria, a Saalbach-Hinterglemm, dal 22 gennaio al 3 febbraio. Il programma incluse gare di discesa libera, supergigante, slalom gigante, slalom speciale e combinata, sia maschili sia femminili.\nRisultati.\nUomini.\nDiscesa libera.\nData: 27 gennaio\nPista: Schneekristall\nLunghezza: 2\u00a0990\u00a0m\nDislivello: 920\u00a0m\nOre: 11.00 (UTC+1)\nPorte: 42\nSupergigante.\nData: 23 gennaio\nPista: Schneekristall\nLunghezza: 2\u00a0059\u00a0m\nDislivello: 658\u00a0m\nOre: 12.30 (UTC+1)\nPorte: 43\nSlalom gigante.\nData: 3 febbraio\nPista: Vorderglemm/Spielberg\nDislivello: 400\u00a0m\n1\u00aa manche:\nOre: 10.00 (UTC+1)\nPorte: 60\n2\u00aa manche:\nOre: 13.30 (UTC+1)\nPorte: 60\nSlalom speciale.\nData: 22 gennaio\nPista: Wiesern/B\u00e4rfeld\nDislivello: 215\u00a0m\n1\u00aa manche:\nOre: 10.00 (UTC+1)\nPorte: 68\n2\u00aa manche:\nOre: 13.00 (UTC+1)\nPorte: 69\nCombinata.\nDiscesa libera\nData: 28 gennaio\nOre: 11.00 (UTC+1)\nPista: Schneekristall\nLunghezza: 2\u00a0655\u00a0m\nDislivello: 825\u00a0m\nPorte: 37\nSlalom speciale\nData: 30 gennaio\nPista: Wiesern/Perfeld\nDislivello: 180\u00a0m\n1\u00aa manche:\nOre: 10.00 (UTC+1)\nPorte: 58 \n2\u00aa manche:\nOre: 13.00 (UTC+1)\nPorte: 56\nDonne.\nDiscesa libera.\nData: 26 gennaio\nPista: Aster\nLunghezza: 2\u00a0362\u00a0m\nDislivello: 730\u00a0m\nOre: 11.00 (UTC+1)\nPorte: 33\nSupergigante.\nData: 29 gennaio\nPista: Schneekristall\nLunghezza: 1\u00a0629\u00a0m\nDislivello: 483\u00a0m\nOre: 12.30 (UTC+1)\nPorte: 34\nSlalom gigante.\nData: 2 febbraio\nPista: \nDislivello: 330\u00a0m\n1\u00aa manche:\nOre: 10.00 (UTC+1)\nPorte: 46\n2\u00aa manche:\nOre: 13.00 (UTC+1)\nPorte: 44\nSlalom speciale.\nData: 1\u00ba febbraio\nPista: Vorderglemm/Spielberg\nDislivello: 168\u00a0m\n1\u00aa manche:\nOre: 10.00 (UTC+1)\nPorte: 46\n2\u00aa manche:\nOre: 13.00 (UTC+1)\nPorte: 44\nCombinata.\nDiscesa libera\nData: 25 gennaio\nOre: 11.00 (UTC+1)\nPista: Aster\nLunghezza: 2\u00a0069\u00a0m\nDislivello: 638\u00a0m\nPorte: 29\nSlalom speciale\nData: 31 gennaio\nPista: Vorderglemm/Spielberg\nDislivello: 168\u00a0m\n1\u00aa manche:\nOre: 10.00 (UTC+1)\nPorte: 51\n2\u00aa manche:\nOre: 13.00 (UTC+1)\nPorte: 49"}
{"id": "253217", "revid": "81103", "url": "https://it.wikipedia.org/wiki?curid=253217", "title": "Cartolarizzazione", "text": "La cartolarizzazione \u00e8 una tecnica finanziaria progettata per trasformare strumenti finanziari non trasferibili in altri strumenti finanziari trasferibili, quindi negoziabili e quindi liquidi.\nDescrizione.\nConsiste nella cessione di attivit\u00e0 o passivit\u00e0, beni o debiti di privati o di crediti di una societ\u00e0 (solitamente una banca) definita tecnicamente \"originator\", attraverso cui si costruiscono emissioni con la trasformazione del bene o del debito/credito (securitization) in titoli obbligazionari, che sono poi collocati presso il pubblico. La tecnica finanziaria \u00e8 definita nel modello \"originate-to-distribute\", antitetico al concetto stesso di banca che invece si basa sul modello \"originate-to-hold\". In sostanza con la cartolarizzazione il rischio di credito viene trasferito dalla banca agli obbligazionisti e la banca libera risorse di capitale.\nI beni o attivit\u00e0 sono ceduti a terzi, e il recupero da parte dei terzi del valore di questi beni o attivit\u00e0 dovrebbe garantire la restituzione del capitale e delle cedole di interessi indicate nell'obbligazione. Se tale recupero non \u00e8 possibile, chi ha comprato titoli cartolarizzati incorre nella perdita sia del capitale versato che degli interessi dovuti.\nPer lo pi\u00f9 i beni ceduti sono costituiti da crediti, tuttavia possono essere immobili, strumenti derivati o altro. I beni vengono ceduti a societ\u00e0-veicolo (SPV, \"Special Purpose Vehicle\", societ\u00e0 cessionaria abilitata ad emettere i titoli in cui sono incorporati i crediti ceduti) che ne versano al cedente il corrispettivo economico ottenuto attraverso l'emissione ed il collocamento di titoli obbligazionari. Le obbligazioni emesse sono divise in classi a seconda del rating (AAA, AA, BBB, BB ecc. fino alla partecipazione azionaria), con un merito creditizio che \u00e8 minore quanto pi\u00f9 \u00e8 alto il livello di subordinazione nella restituzione del debito obbligazionario.\nFunzionamento.\nUn soggetto, denominato \"originator\", raccoglie sul mercato un certo numero di crediti (esempio interessi sui mutui). L'originator, successivamente trasferir\u00e0 i crediti a una Special Purpose Vehicle (SPV) ed entreranno nella sua disponibilit\u00e0. La SPV ricever\u00e0, da quel momento in poi, i pagamenti per gli interessi e per la restituzione del capitale, effettuati da coloro che hanno sottoscritto i mutui. La SPV, per finanziarsi, emetter\u00e0 obbligazioni che vengono sottoscritte dagli investitori che dispongono di un surplus di liquidit\u00e0. Queste obbligazioni sono strutturate in \"tranche\", e a ognuna di esse viene attribuito un rating (normalmente dalla AAA alla BB). Ordinate a partire dalla meno rischiosa, che di conseguenza coincide con la meno redditizia, le tranche si possono distinguere in:\nIl pagamento delle tranche avviene a \"cascata\", ossia vengono pagate prima di tutto le tranche meno rischiose (senior) e successivamente le tranche pi\u00f9 rischiose (mezzanine ed equity). La suddivisione in tranche permette di distribuire il rischio: le tranche senior, meno rischiose e che garantiscono interessi inferiori, potranno essere sottoscritte da soggetti poco propensi al rischio; le tranche equity permetteranno una maggiore speculazione da parte dell'investitore, a patto che abbia una propensione al rischio maggiore.\nGli interessi pagati dai contraenti dei finanziamenti sottostanti, serviranno a pagare gli interessi passivi delle obbligazioni.\nLa cartolarizzazione consente a una banca di trasformare attivit\u00e0 per definizione non liquide (come un mutuo) in attivit\u00e0 liquide. Questo avviene poich\u00e9, trasferendo i finanziamenti alla SPV, otterr\u00e0 il corrispettivo in denaro (spogliandosi per\u00f2 dal diritto della restituzione del capitale e degli interessi del mutuo), risultando pi\u00f9 liquida e consentendole di replicare il processo (concessione di ulteriori mutui e successiva cartolarizzazione degli stessi).\nLa Special Purpose Vehicle normalmente non \u00e8 tenuta a rispondere di un eventuale fallimento dell'originator.\nNel mondo.\nItalia.\nLa legge di riferimento, in Italia, \u00e8 la legge 30 aprile 1999, n. 130 successivamente modificata all'articolo 7 con l'aggiunta degli articoli 7-bis e 7-ter dalla legge 14 maggio 2005, n. 80 e da altre leggi successive.\nGli investitori, sottoscrivendo i titoli, accettano una clausola di \"limited recourse\", che vincola la corresponsione delle cedole al rimborso del credito dal quale i titoli dipendono. Si tratta di un'operazione rischiosa, per la quale societ\u00e0 di rating specializzate valutano la qualit\u00e0 dei titoli obbligazionari, e dunque del credito sottostante, facilitando la valutazione degli operatori interessati.\nLa cessione pu\u00f2 riguardare crediti in sofferenza delle banche, non ancora dichiarati inesigibili e depennati dal bilancio. La cartolarizzazione comporta il trasferimento al cessionario dei diritti e obblighi del creditore cedente. Restano, quindi, invariati e non modificabili senza il consenso di entrambe le parti, gli obblighi e i diritti del debitore. Tra le societ\u00e0 pi\u00f9 attive sul mercato secondario delle cartolarizzazioni ci sono i fondi speculativi in un intreccio molte volte inestricabile di interessi contrapposti. Nella cartolarizzazione dei crediti si identificano due costruzioni:\nSoggetti del contratto sono il creditore originario, cedente, e i sottoscrittori dei titoli. La societ\u00e0 di cartolarizzazione \u00e8 quindi il tramite attraverso il quale si attua la cessione di crediti dal cedente ai portatori dei titoli. La cartolarizzazione \u00e8 una cessione \"pro soluto\", cio\u00e8 non vi \u00e8 garanzia della solvenza del debitore ceduto e i rischi gravano sui portatori dei titoli. In Italia la cartolarizzazione ha dato luogo a cessioni importanti sia da parte degli istituti bancari (soprattutto crediti in sofferenza) sia di enti pubblici. In diverse ipotesi le cartolarizzazioni, o i tentativi di porle in essere, hanno dato luogo ad inchieste penali.\nPer gli enti pubblici spetta alla Corte dei Conti certificare la solvibilit\u00e0 del credito e autorizzarne la cartolarizzazione. Gli intermediari che curano il collocamento dei titoli possono accettare garanzie da parte di altri soggetti. Dopo l'entrata in vigore della Direttiva 2014/59/UE sul \"bail-in\" bancario, la garanzia deve essere pagata dalle banche a prezzi di mercato, e pu\u00f2 essere posta solo sulla \"tranche\" senior delle obbligazioni emesse dalla societ\u00e0-veicolo (o \"bad bank\"), che effettua la cartolarizzazione. Diversamente, la garanzia statale \u00e8 considerata un \"aiuto di Stato\", vietata e sanzionata pesantemente dal diritto antitrust dell'Unione Europea, e farebbe scattare il \"bail-in\", la cancellazione o conversione in azioni su almeno l'8 per cento delle passivit\u00e0 della banca oggetto di aiuto."}
{"id": "253218", "revid": "110157", "url": "https://it.wikipedia.org/wiki?curid=253218", "title": "Gebenstorf", "text": "Gebenstorf (toponimo tedesco) \u00e8 un comune svizzero di 5\u00a0249 abitanti del Canton Argovia, nel distretto di Baden.\nStoria.\nDal suo territorio nel 1884 fu scorporata la localit\u00e0 di Turgi, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1880 con Turgi):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "253219", "revid": "293713", "url": "https://it.wikipedia.org/wiki?curid=253219", "title": "Maurizio Ganz", "text": "Biografia.\n\u00c8 padre di Simone, calciatore professionista del , e di Lisa.\nCarriera.\nGiocatore.\nClub.\nEsordi, esperienze in B e Atalanta.\nEsordisce nella Sampdoria il 14 settembre 1986, diciassettenne, dopo essere cresciuto nelle giovanili blucerchiate. Nella stagione 1988-1989 gioca con il in Serie B, passando poi al e al Brescia, dove rimane due stagioni vincendo con 19 gol il titolo di capocannoniere della Serie B 1991-1992.\nNell'estate del 1992 si trasferisce a Bergamo all'Atalanta. Con la maglia della squadra bergamasca disputa due campionati di Serie A e uno, l'ultimo, di Serie B.\nInter.\nDopo il campionato di Serie B 1994-1995 viene acquistato per 8,03 miliardi di lire dall', squadra in cui disputa due stagioni segnando 13 gol nella prima e 11 nella seconda. Segna anche 10 gol in 16 partite nelle coppe europee (vincendo la classifica marcatori della Coppa UEFA nell'edizione 1996-1997) e 3 gol in 14 partite in Coppa Italia che gli valgono il soprannome \"El segna semper lu\" (in italiano \"Segna sempre lui\").\nMilan.\nNel dicembre 1997 la societ\u00e0 di Massimo Moratti lo cede ai \"cugini\" del Milan per 1,5 miliardi di lire pi\u00f9 la seconda met\u00e0 del cartellino di Moriero (gi\u00e0 passato all'Inter \u2013 sia pur in compropriet\u00e0 \u2013 durante la sessione di calciomercato estiva). Pochi giorni dopo segna uno dei 5 gol con cui i rossoneri travolgono l'Inter nel derby d'andata dei quarti di finale di Coppa Italia (partita vinta dal Milan per 5-0). L'anno successivo vince lo scudetto sotto la guida di Alberto Zaccheroni, segnando 5 gol in 20 partite di campionato, tutti decisivi per la conquista del titolo in volata sulla Lazio. Tra questi uno nella vittoria sul Parma - dove in contropiede salta i due futuri campioni del mondo Fabio Cannavaro e Gianluigi Buffon -, uno contro la Sampdoria, con deviazione determinante di Castellini al 4' di recupero, e il sofferto pareggio ottenuto a Piacenza sempre allo scadere.\nVenezia, Atalanta, Fiorentina e Ancona.\nNel dicembre 1999, in Milan-Atalanta 3-0 di Coppa Italia, disputa la sua ultima partita in rossonero. La voglia di giocare costantemente lo porta a lasciare il Milan per passare al Venezia. In laguna viene impiegato in maniera pi\u00f9 continua, e totalizza 8 gol in 19 partite. Tenter\u00e0 poi nuovamente l'avventura bergamasca, ma senza il successo della prima volta (2000-2001, con 5 gol in 24 partite).\nNell'ottobre 2001 passa alla Fiorentina, con cui segna 2 gol in 15 partite.\nNel 2003 torna a giocare fra i cadetti e con 11 gol contribuisce alla riconquista della Serie A dell', e nel successivo torneo 2003-2004 la squadra termina la stagione con un'immediata retrocessione.\nFine carriera.\nDopo il campionato 2004-2005 disputato fra le file del si trasferisce in Svizzera, nel campionato di Challenge League, fra le file del Lugano. In Svizzera realizza 11 marcature in campionato.\nA 38 anni torna in Italia, giocando il campionato 2006-2007 nella Pro Vercelli, iscritta al campionato di Serie C2 - girone A, con la quale conquista l'ottavo posto in campionato e, con le ultime 10 reti, termina la carriera.\nNazionale.\nNel 1993 \u00e8 stato convocato per due volte da Arrigo Sacchi in nazionale, senza per\u00f2 essere schierato.\nHa partecipato nelle file della Padania alle edizioni 2009 e 2010 della Viva World Cup, campionato mondiale di calcio tra nazionali della NF-Board e non riconosciute dalla FIFA, andando in rete in entrambi i tornei.\nAllenatore.\nCresciuto sotto la guida di Marcello Lippi, che lo allen\u00f2 a pi\u00f9 riprese durante il periodo giovanile e tra i professionisti, e di Fabio Capello, Maurizio Ganz decide di intraprendere la carriera di allenatore a Milano, collaborando con il settore giovanile del Milan, prima nella scuola calcio Masseroni Marchese e poi all'Aldini Bariviera, che nella stagione 2011-12 conduce alla finale regionale degli Allievi A persa contro l'Accademia Inter. Dal 14 luglio 2012 \u00e8 stato l'allenatore della Berretti del . Dal 3 giugno 2013 allena invece la Primavera in sostituzione di Stefano Bettinelli.\nDal 17 settembre 2014 \u00e8 l'allenatore dell'Ascona, club svizzero del campionato di Seconda Lega interregionale. Nel 2014-2015 frequenta a Coverciano il corso di abilitazione per il master di allenatori professionisti Prima Categoria-Uefa Pro. Il 6 giugno 2016 diventa il nuovo tecnico della Bustese Roncalli, club di Busto Garolfo militante in Serie D. Il giorno 8 gennaio 2017 viene esonerato dal club.\nIl 25 giugno 2019 viene annunciato come nuovo allenatore del femminile.\nDopo il ritiro.\nDal 2008 ha partecipato come opinionista sportivo a \"Sabato Sprint\", oltre che ad alcune trasmissioni di Sky Sport.\nStatistiche.\nDurante la sua carriera da calciatore ha totalizzato 608 presenze e 204 gol, alla media di 0,34 gol a partita.\nStatistiche da allenatore.\n\"Statistiche aggiornate al 26 gennaio 2020.\"\nCalcio femminile.\n\"Statistiche aggiornate al 5 gennaio 2022.\""}
{"id": "253220", "revid": "104458", "url": "https://it.wikipedia.org/wiki?curid=253220", "title": "Campionati mondiali di sci alpino 1993", "text": "I Campionati mondiali di sci alpino 1993, 32\u00aa edizione della manifestazione organizzata dalla Federazione Internazionale Sci, si svolsero in Giappone, a Morioka, dal 4 al 14 febbraio. Il programma includeva gare di discesa libera, supergigante, slalom gigante, slalom speciale e combinata, sia maschili sia femminili, ma il supergigante maschile venne cancellato.\nOrganizzazione e impianti.\nA causa di perduranti cattive condizioni meteorologiche la gara di supergigante maschile, non potendo essere ulteriormente rinviata, venne cancellata; le gare si disputarono sulle piste Kotakakura e Takakura nella stazione sciistica di Shizukuishi.\nRisultati.\nUomini.\nDiscesa libera.\nData: 11 febbraio\nPista: Takakura\nLunghezza: 2\u00a0735\u00a0m\nDislivello: 733\u00a0m\nOre: 9.00 (UTC+9)\nPorte: 37\nTracciatore: Sepp Messner (FIS)\nSupergigante.\nLa gara venne annullata.\nSlalom gigante.\nPista: Kotakakura\nDislivello: 370\u00a0m\n1\u00aa manche:\nData: 9 febbraio\nOre: 9.30 (UTC+9)\nPorte: 52\nTracciatore: Didier Bonvin (Svizzera)\n2\u00aa manche:\nData: 10 febbraio\nOre: 9.30 (UTC+9)\nPorte: 50\nTracciatore: Thierry Meynet (Francia)\nSlalom speciale.\nData: 13 febbraio\nPista: Takakura\nDislivello: 180\u00a0m\n1\u00aa manche:\nOre: 11.00 (UTC+9)\nPorte: 60\nTracciatore: Gustav Th\u00f6ni (Italia)\n2\u00aa manche:\nOre: 14.00 (UTC+9)\nPorte: 63\nTracciatore: Fritz Vallant (Austria)\nCombinata.\nDiscesa libera\nData: 5 febbraio\nOre: 11.00 (UTC+9)\nPista: Takakura\nLunghezza: 2\u00a0735\u00a0m\nDislivello: 733\u00a0m\nPorte: 33\nTracciatore: Sepp Messner (FIS)\nSlalom speciale\nData: 8 febbraio\nPista: Takakura\nDislivello: 150\u00a0m\n1\u00aa manche:\nOre: 10.00 (UTC+9)\nPorte: 53\nTracciatore: Lothar Magnago (Svizzera)\n2\u00aa manche:\nOre: 13.00 (UTC+9)\nPorte: 55\nTracciatore: Pavel Gra\u0161i\u010d (Slovenia)\nDonne.\nDiscesa libera.\nData: 11 febbraio\nPista: Kotakakura\nLunghezza: 2\u00a0376\u00a0m\nDislivello: 625\u00a0m\nOre: 11.00 (UTC+9)\nPorte: 29\nTracciatore: G\u00fcnter Hujara (FIS)\nSupergigante.\nData: 14 febbraio\nPista: Kotakakura\nLunghezza: 2\u00a0131\u00a0m\nDislivello: 565\u00a0m\nOre: 10.00 (UTC+9)\nPorte: 42\nTracciatore: Gidi Achhorner (Austria)\nSlalom gigante.\nData: 10 febbraio\nPista: Kotakakura\nDislivello: 370\u00a0m\n1\u00aa manche:\nOre: 12.15 (UTC+9)\nPorte: 49\nTracciatore: Filip Gartner (Austria)\n2\u00aa manche:\nOre: 14.45 (UTC+9)\nPorte: 44\nTracciatore: Paul-Andr\u00e9 Dubusson (Svizzera)\nSlalom speciale.\nData: 9 febbraio\nPista: Kotakakura\nDislivello: 150\u00a0m\n1\u00aa manche:\nOre: 11.45 (UTC+9)\nPorte: 54\nTracciatore: R. Zalmann (Nuova Zelanda)\n2\u00aa manche:\nOre: 14.30 (UTC+9)\nPorte: 53\nTracciatore: Gottfried Trinkl (Svezia)\nCombinata.\nDiscesa libera\nData: 5 febbraio\nOre: 10.00 (UTC+9)\nPista: Kotakakura\nLunghezza: 2\u00a0376\u00a0m\nDislivello: 625\u00a0m\nPorte: 29\nTracciatore: G\u00fcnter Hujara (FIS)\nSlalom speciale\nData: 4 febbraio\nPista: Kotakakura\nDislivello: 625\u00a0m\n1\u00aa manche:\nOre: 12.15 (UTC+9)\nPorte: 42\nTracciatore: Herbert Mandl (Norvegia)\n2\u00aa manche:\nOre: 14.30 (UTC+9)\nPorte: 42\nTracciatore: Franz Gamper (Italia)"}
{"id": "253229", "revid": "104458", "url": "https://it.wikipedia.org/wiki?curid=253229", "title": "Campionati mondiali di sci alpino 1996", "text": "I Campionati mondiali di sci alpino 1996, 33\u00aa edizione della manifestazione organizzata dalla Federazione Internazionale Sci, si svolsero in Spagna, a Sierra Nevada, dal 12 al 25 febbraio. Il programma incluse gare di discesa libera, supergigante, slalom gigante, slalom speciale e combinata, sia maschili sia femminili.\nOrganizzazione e impianti.\nOriginariamente previsti per il 1995, a causa della mancanza di neve vennero spostati di un anno. La gare si disputarono sulle piste Fuente del Tesoro, Granados, Neveros e Veleta.\nRisultati.\nUomini.\nDiscesa libera.\nData: 17 febbraio\nPista: Veleta\nLunghezza: 3\u00a0930\u00a0m\nDislivello: 950\u00a0m\nOre: 14.00 (UTC+1)\nPorte: 42\nSupergigante.\nData: 13 febbraio\nPista: Granados\nLunghezza: 2\u00a0425\u00a0m\nDislivello: 640\u00a0m\nOre: 11.30 (UTC+1)\nPorte: 44\nSlalom gigante.\nData: 23 febbraio\nPista: Fuente del Tesoro\nDislivello: 395\u00a0m\n1\u00aa manche:\nOre: 9.30 (UTC+1)\nPorte: 48\n2\u00aa manche:\nOre: 13.30 (UTC+1)\nPorte: 50\nSlalom speciale.\nData: 25 febbraio\nPista: Neveros\nDislivello: 220\u00a0m\n1\u00aa manche:\nOre: 9.30 (UTC+1)\nPorte: 60\n2\u00aa manche:\nOre: 13.30 (UTC+1)\nPorte: 61\nCombinata.\nSlalom speciale\nData: 20 febbraio\nPista: Neveros\nDislivello: 200\u00a0m\n1\u00aa manche:\nOre: 17.30 (UTC+1)\nPorte: 59\n2\u00aa manche:\nOre: 20.30 (UTC+1)\nPorte: 55\nDiscesa libera\nData: 21 febbraio\nOre: 11.30 (UTC+1)\nPista: Veleta\nLunghezza: 3\u00a0524\u00a0m\nDislivello: 800\u00a0m\nPorte: 36\nDonne.\nDiscesa libera.\nData: 18 febbraio\nPista: Veleta\nLunghezza: 3\u00a0396\u00a0m\nDislivello: 800\u00a0m\nOre: 13.00 (UTC+1)\nSupergigante.\nData: 12 febbraio\nPista: Granados\nLunghezza: 2\u00a0263\u00a0m\nDislivello: 600\u00a0m\nOre: 11.30 (UTC+1)\nPorte: 32\nSlalom gigante.\nData: 22 febbraio\nPista: Fuente del Tesoro\nDislivello: 395\u00a0m\n1\u00aa manche:\nOre: 9.30 (UTC+1)\nPorte: 53\n2\u00aa manche:\nOre: 13.00 (UTC+1)\nPorte: 48\nSlalom speciale.\nData: 24 febbraio\nPista: Neveros\nDislivello: 200\u00a0m\n1\u00aa manche:\nOre: 9.30 (UTC+1)\nPorte: 48\n2\u00aa manche:\nOre: 13.00 (UTC+1)\nPorte: 58\nCombinata.\nDiscesa libera\nData: 16 febbraio\nOre: 13.00 (UTC+1)\nPista: Velera\nLunghezza: 3\u00a0084\u00a0m\nDislivello: 720\u00a0m\nPorte: 34\nSlalom speciale\nData: 19 febbraio\nPista: Neveros\nDislivello: 160\u00a0m\n1\u00aa manche:\nOre: 10.00 (UTC+1)\nPorte: 48\n2\u00aa manche:\nOre: 13.30 (UTC+1)\nPorte: 55"}
{"id": "253231", "revid": "834", "url": "https://it.wikipedia.org/wiki?curid=253231", "title": "Bruno Ginanni Corradini", "text": ""}
{"id": "253232", "revid": "104458", "url": "https://it.wikipedia.org/wiki?curid=253232", "title": "M\u00fclligen", "text": "M\u00fclligen (toponimo tedesco) \u00e8 un comune svizzero di 1\u00a0108 abitanti del Canton Argovia, nel distretto di Brugg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "253234", "revid": "3732", "url": "https://it.wikipedia.org/wiki?curid=253234", "title": "Volto Santo di Manoppello", "text": "Il Volto Santo \u00e8 una raffigurazione del volto di Ges\u00f9 Cristo conservata a Manoppello, nella basilica del Volto Santo.\nSi tratta di un velo tenue che ritrae l'immagine di un volto, un viso maschile con i capelli lunghi e la barba divisa a bande, da alcuni ritenuto essere corrispondente al volto fisico di Cristo. \nI fili orizzontali del telo sono ondeggianti e di semplice struttura; l'ordito e la trama, visibili ad occhio nudo, si intrecciano a formare una normale tessitura. Le misure del panno sono 0,17 x 0,24\u00a0m.\nStoria.\nQuesta reliquia di origine ignota giunse a Manoppello nel 1506, portata da uno sconosciuto pellegrino, scomparso senza lasciare traccia subito dopo aver consegnato il \"Velo\" al medico Giacomo Antonio Leonelli.\nUn racconto, in parte leggendario, di padre Donato di Bomba, la \"Relatione Historica\", confermato da un atto notarile del 1646, per la donazione del Velo ai padri cappuccini da parte del dottor Antonio de Fabritiis, narra che il Velo nel 1506 fu lasciato in dono da uno sconosciuto al dottor Giacomo Antonio Leonelli, e che la sua famiglia lo conserv\u00f2 fintanto che Marzia Leonelli lo vendette a Donato Antonio de Fabritiis. Il nuovo proprietario pens\u00f2 subito a dare una sistemazione pi\u00f9 conveniente al Velo, ridotto ormai in cattive condizioni, preg\u00f2 perci\u00f2 il padre Clemente da Castelvecchio di affidare all'arte di frate Remigio da Rapino la sistemazione del Velo. Esso lavor\u00f2 la cornice di noce e prepar\u00f2 i due vetri che ancora oggi racchiudono l'immagine. Padre Clemente avrebbe per\u00f2 eliminato, intorno al Volto, tutto il resto della tela che aveva la proporzione di una tovaglia, che avrebbe potuto costituire un indizio per stabilire la localit\u00e0 di origine. Una volta risolto il problema della conservazione, De Fabritiis si rec\u00f2 dai padri cappuccini nel 1638 che inserirono la reliquia nella loro chiesa. Nel 1703 la festa della Trasfigurazione del Signore incominciava ad essere la festa propria del Volto Santo.\n\u00c8 tuttora conservata nel paese abruzzese, nell'omonimo Santuario.\nIl 1\u00ba settembre 2006, papa Benedetto XVI si \u00e8 recato in visita privata a Manoppello, accolto dall'arcivescovo di Chieti-Vasto Bruno Forte e dai vescovi della Regione ecclesiastica Abruzzo-Molise, dai sacerdoti della diocesi teatina e da 7000 fedeli; ha fatto visita al santuario per venerare la reliquia, senza peraltro pronunciarsi sul fatto che il Volto possa essere o meno un'immagine acheropita e che possa essere identificata con l'immagine rimasta impressa sul sudario con cui la Veronica asciug\u00f2 il viso di Ges\u00f9. Dopo tale visita papa Benedetto XVI ha elevato il santuario a Basilica minore.\nPossibilit\u00e0 di identificazione con il \"Velo della Veronica\".\nIl Velo della Veronica era esposto nell'antica basilica di San Pietro in Vaticano gi\u00e0 nell'Anno Santo del 1300, tanto che lo stesso Dante ne parla nel canto XXXI del Paradiso () e Petrarca in \"\" (sonetto XVI del Canzoniere): ivi si trovava in una cappella, abbattuta nel 1608, circostanza in cui fu rubata rompendo il vetro del reliquiario.\nIl gesuita Heinrich Pfeiffer, docente di Iconologia e Storia dell'Arte Cristiana alla Pontificia Universit\u00e0 Gregoriana, dopo 13 anni di studi \u00e8 convinto si tratti del sudario poggiato sul volto di Cristo dopo essere stato posto nel sepolcro, mentre Fanti e Jaworski fanno notare delle interessanti analogie con la sindone di Torino, sebbene con diversa forma e dimensioni.\nInoltre, padre Pfeiffer ha indagato sistematicamente le opere artistiche che ritraggono il volto di Ges\u00f9 secondo il \"Velo\" prima del divieto in tal senso imposto da papa Paolo V nel 1616: in questo modo ha scoperto che diversi dettagli (occhi aperti, il taglio dei capelli, le tracce di sangue, ) sono tutti riscontrabili nel volto che si trova a Manoppello.\nTale ipotesi per\u00f2 contrasta con le testimonianze che vogliono il tessuto a Manoppello gi\u00e0 nel 1506, perch\u00e9 il furto del \"velo della Veronica\" \u00e8 del 1608.\nIn effetti una copia della \"Relatione historica\" conservata all'Aquila riporta un'annotazione secondo la quale nello stesso anno il marito di Marzia Leonelli avrebbe trafugato la reliquia dalla casa del suocero e Pancrazio Petrucci era un soldato di ventura. Solo nel 1646 venne letta pubblicamente insieme al documento attestante la donazione e si procedette per la prima volta all'esposizione del Volto Santo. Restano quindi incerte la data e le circostanze in cui la Veronica, sparita da Roma, giunse a Manoppello.\nStudi sul Volto.\nDal 2004 si \u00e8 diffusa la credenza che il velo sia di bisso marino, dopo la sua visione (attraverso il vetro) di Chiara Vigo, una tessitrice di tale materiale. Gli studiosi rimangono alquanto scettici.\nL'immagine, secondo una tradizione, sarebbe \"acheropita\" cio\u00e8 \"non disegnata o dipinta da mano umana\" e ha la caratteristica particolare di essere ben visibile da ambedue le parti, come con elaborate tecniche fotografiche di ingrandimento digitale \u00e8 possibile constatare..\nSecondo il professor Donato Vittore dell'Universit\u00e0 di Bari, che ha eseguito nel 1997 un esame con i raggi ultravioletti, da questa prova risulta che le fibre del Velo non presentano nessun tipo di colore, il che collima con la tradizione che afferma che questa reliquia non \u00e8 n\u00e9 dipinta n\u00e9 intessuta con fibre colorate.\nAltre analisi, per\u00f2, hanno dato risultati diversi. Il professor Giulio Fanti, dell'Universit\u00e0 di Padova, che ha studiato il velo nel 2001, ha rivelato che \u00abal microscopio ottico appaiono sostanze di apporto colorate in vari particolari anatomici\u00bb. Fanti resta per\u00f2 incline a credere che l'immagine sia comunque acheropita. Saverio Gaeta, giornalista autore di un libro sul velo, ipotizza che \"tracce che sembrerebbero pigmenti o residui di bruciatura\" e che si trovano unicamente in piccole aree nella zona delle pupille potrebbero, nel primo caso, essere dovuti a \u00abun ritocco compiuto da qualcuno nel Medioevo per rafforzare l'intensit\u00e0 dello sguardo\u00bb.\nRoberto Falcinelli, in un articolo su \"Hera\" (settembre 2005), ha scritto che \u00e8 \"sorprendente come ancora si continui ad affermare e scrivere che sul Velo non ci sia traccia di pigmento quando invece, a una semplice osservazione microscopica, risulta evidente il contrario\". Il suo parere, in attesa di analisi chimiche dettagliate, \u00e8 che si tratti di un'opera pittorica dell'inizio del XVI secolo.\nIl Volto e la Sindone.\nIl sacerdote Enrico Sammarco e suor Blandina Paschalis Schl\u00f6mer (monaca trappista che vive da eremita in una casa sulla collina che domina la basilica di Manoppello), hanno effettuato alcune indagini sul telo dalle quali emergerebbe che le dimensioni del volto presente sulla Sindone di Torino sono le stesse del Volto Santo di Manoppello. Risulterebbe inoltre che il volto della Sindone di Torino e quello che appare nel Velo di Manoppello sono sovrapponibili, con l'unica differenza che nella reliquia di Manoppello la bocca e gli occhi sono aperti. Secondo Andrea Nicolotti, professore associato di storia del cristianesimo e delle chiese dell\u2019Universit\u00e0 di Torino, \u00e8 inverosimile considerare sovrapponibili le due immagini .\nIl Volto Santo di Manoppello e le origini del Giubileo.\nNon tutti sanno che andando alle origini del Giubileo troviamo il Velo della Veronica. Nel 1208 il Velo fu mostrato ed esposto pubblicamente per la prima volta da papa Innocenzo III, concesse indulgenze a chiunque vi pregasse davanti. Questa ostensione, che avveniva in una processione tra la basilica di San Pietro e la chiesa di Santo Spirito in Sassia, divenne un evento annuale e in una di tali occasioni, nel 1300, papa Bonifacio VIII fu ispirato a proclamare il primo Giubileo della storia, durante il quale il velo della Veronica fu mostrato pubblicamente e divenne una delle \"Mirabilia Urbis\u201d e considerata dai pellegrini che visitavano Roma come la pi\u00f9 preziosa di tutte le reliquie cristiane.\nIl 16 gennaio 2016 si \u00e8 tenuta in Vaticano un'importante rievocazione storica della processione del Volto Santo da San Pietro in Vaticano per giungere fino alla chiesa di Santo Spirito in Sassia, dove il prefetto della Casa Pontificia Georg G\u00e4nswein ha celebrato una speciale messa per i pellegrini del Volto Santo giunti da Manoppello con un'immagine della Veronica custodita in un prezioso reliquiario in argento del 1902, guidati da padre Carmine Cucinelli, rettore della basilica del Volto Santo di Manoppello e accompagnati dal coro della basilica. All'evento hanno partecipato mons. Josef Bart rettore del Santuario di Santo Spirito in Sassia, lo studioso e scrittore Paul Badde, lo storico e studioso della Veronica padre Pfeiffer, il giornalista Antonio Bini, la comunit\u00e0 dei cittadini di Manoppello e tanti devoti e devote del Volto Santo venuti a Roma per l'occasione."}
{"id": "253235", "revid": "1234826", "url": "https://it.wikipedia.org/wiki?curid=253235", "title": "Patrick Kluivert", "text": "Considerato uno dei migliori attaccanti della sua generazione, esordisce con l'Ajax, con il quale vince due campionati, due Supercoppe nazionali, una Champions League, una Supercoppa europea e una Coppa Intercontinentale; in seguito passa al Milan e, dopo una sola stagione, al Barcellona, con il quale conquista un campionato. Dopo una parentesi nel Newcastle Utd, torna prima in Spagna, nel Valencia, e poi nei Paesi Bassi, nel , dove vince un altro campionato. Chiude la sua carriera nel Lille.\nA livello individuale, conquista il titolo di miglior marcatore ai campionati europei del 2000, oltre a essere inserito nella FIFA 100 di Pel\u00e9.\nBiografia.\nNel settembre 1995 fu accusato di omicidio colposo per un incidente automobilistico causato ad Amsterdam, per eccesso di velocit\u00e0, venendo condannato a 240 ore di lavori socialmente utili che ha successivamente prestato in un ospizio; il processo ebbe un gran impatto sull'opinione pubblica, venendo definito come \u00abil caso O. J. Simpson olandese\u00bb.\nNel giugno 1997, insieme a tre amici, venne denunciato per stupro: il procedimento giudiziario a suo carico fu successivamente archiviato per mancanza di prove.\nHa quattro figli, Justin, Quincy, Ruben e Shane, i quali hanno seguito le orme paterne divenendo anche loro calciatori.\nCarriera.\nGiocatore.\nClub.\nGli inizi.\nFiglio di un calciatore professionista nato a Calcutta nel Suriname e di una madre originaria di Cura\u00e7ao (ex Antille olandesi), impara a giocare a calcio nella strada. Dopo aver giocato per un anno nello Schellingwoude, entr\u00f2 a far parte dell'accademia dell'Ajax all'et\u00e0 di sette anni. Durante i primi anni gioc\u00f2 in tutte le posizioni dell'area centrale del campo: difensore, centromediano, trequartista e centravanti. Si distinse per tecnica e velocit\u00e0 nonch\u00e9 per un'eccellente intelligenza calcistica, ma il suo carattere era considerato troppo impulsivo.\nHa giocato per l'Under-15, l'Under-16, l'Under-17 dei Paesi Bassi.\nAjax.\nCresciuto nel vivaio dell', ha debuttato in prima squadra il 28 agosto 1994, a diciotto anni, mettendosi subito in mostra con 18 gol al suo campionato d'esordio (1994-1995). Da pi\u00f9 parti \u00e8 accostato subito ai grandi centravanti olandesi del passato, da Johan Cruijff a Marco van Basten. Nella sua prima stagione \u00e8 artefice di ottime prestazioni, e guida l\"undici\" di Amsterdam alla conquista della sua quarta Coppa dei Campioni, la prima dopo il grande trittico dei tempi di Cruijff: il 24 maggio 1995, nella finale di Vienna contro il Milan di Fabio Capello, realizza la rete decisiva dell'1-0 a pochi minuti dal termine della partita, diventando cos\u00ec il pi\u00f9 giovane marcatore in una finale di Champions League. In quell'anno, con la squadra ajacide vince anche la Supercoppa UEFA e la Coppa Intercontinentale in ambito internazionale, e il campionato olandese e la Johan Cruijff Schaal in patria; sempre nel 1995, a livello personale \u00e8 insignito del Trofeo Bravo e del titolo di Talento olandese dell'anno.\nMilan.\nDopo essere rimasto ad Amsterdam per altre due stagioni, bissando nel 1996 la conquista del titolo nazionale dopo quello del 1995, nell'estate 1997 si \u00e8 trasferito al Milan. Su di lui c'erano grandi attese, ma la sua stagione non \u00e8 stata buona, avendo segnato solo 6 reti in 27 partite di campionato (contro , Bari, Atalanta, e una doppietta al ) e tre in sei partite di Coppa Italia (contro la agli ottavi e una doppietta al Parma in semifinale). La sua stagione in rossonero si \u00e8 rivelata quindi negativa, come quella di tutta la squadra, colpita da una crisi tra le pi\u00f9 buie della sua storia.\nNella successiva stagione 1998-1999, il giocatore ha iniziato il ritiro precampionato con il Milan, ma dopo la disputa di un'amichevole estiva \u00e8 stato ceduto al per circa 30 miliardi di lire.\nBarcellona.\nCon il Barcellona ha vinto subito il campionato. Con la maglia blaugrana ha disputato 6 stagioni di fila con buoni risultati, anche se mai corrispondenti alle aspettative di una carriera luminosa suscitate nelle stagioni trascorse nei Paesi Bassi. Con il club catalano ha giocato 167 partite di campionato, mettendo a segno 83 reti.\nNewcastle Utd.\nKluivert firma per il Newcastle Utd il 21 luglio 2004. Segn\u00f2 alcuni gol di classe, molte volte cruciali per la vittoria come contro il Chelsea e il Tottenham nella FA Cup, entrambe vinte per 1-0. Nonostante i 13 centri messi a segno nella sua stagione di debutto, i \"Magpies\" finiscono nella parte medio-bassa della classifica; ci\u00f2 che mise in atto una clausola rescissoria del contratto, secondo cui entrambe le parti potevano decidere di non estendere l'accordo per un altro anno, e ambo le parti decisero che il calciatore poteva lasciare la squadra.\nValencia.\nKluivert decise di tornare in Spagna e di giocare per il Valencia; nel contratto venne inclusa una speciale clausola, che avrebbe permesso al club di licenziare il giocatore se fosse stata constatata la mancanza di disciplina \u00abfuori dal campo\u00bb. Dopo solo 202 minuti di gioco, e dopo aver passato quasi l'intera stagione infortunato, gli venne concesso di cercarsi una nuova squadra.\nPSV.\nNonostante le diffuse voci che volevano Kluivert tornare a casa nell'Ajax, il suo ritorno nell'Eredivisie fu con il PSV, con il quale firm\u00f2 per un anno. Proprio come per il suo debutto con l'Ajax, Kluivert debutt\u00f2 contro il in un 2-1 vincente, partendo dalla panchina. Da allora, ebbe due infortuni durante la prima met\u00e0 della stagione. In una partita contro l'Ajax al Philips Stadion, Kluivert rifiut\u00f2 di esultare dopo aver segnato contro il suo ex club. Si svincola nel luglio 2007.\nLille e finale di carriera.\nIl 25 luglio 2007, Kluivert ha rifiutato l'offerta di prova col Sheffield Wednesday e prima dell'inizio della stagione 2007-2008 firm\u00f2 per il Lille, club di prima divisione francese, promettendo di rilanciarsi e affermando di non essere solo un nome. Al termine della stagione, dopo solo 14 presenze e un contributo di quattro gol e preziosi assist, lascia la squadra dopo la scadenza del contratto. Si \u00e8 allenato con l', squadra olandese allenata in quel periodo da Louis Van Gaal.\nNazionale.\nCon i Paesi Bassi ha esordito il 16 novembre 1994 contro la Repubblica Ceca. Ha fatto parte della nazionale arancione impegnata a Euro '96, Euro 2000, dove \u00e8 stato capocannoniere con Savo Milo\u0161evi\u0107 con 5 reti, a Euro 2004 e ai Mondiali 1998. In maglia \"oranje\" ha segnato 40 reti in 79 presenze.\nAllenatore e dirigente.\nEsordi.\nIl 29 aprile 2008 viene reso noto che Kluivert ha preso parte al corso della federazione calcistica olandese per diventare un allenatore, terminandolo nel dicembre 2009. A partire dal 18 luglio dello stesso anno ha fatto parte dello staff di Louis van Gaal all'AZ, militante nell'Eredivisie. Il 30 giugno 2009 lascia il club insieme a van Gaal.\nDal 24 gennaio 2010 \u00e8 stato allenatore in seconda al Brisbane Roar in Australia. Dall'11 agosto 2010 al 30 giugno 2011 \u00e8 stato vice di Wiljan Vloet al NEC Nijmegen.\nDal 1\u00ba luglio 2011 allena il Twente Jong portandoli a vincere il campionato nel 2012. Decide di lasciare l'incarico il 30 giugno 2013.\nAssistente di van Gaal, selezionatore di Cura\u00e7ao.\nDal 2012 al 2014 ha fatto parte dello staff di Louis van Gaal, commissario tecnico della nazionale olandese.\nDa marzo 2015 \u00e8 il nuovo commissario tecnico di . Al debutto vince per 2-1 contro Montserrat, gara valida per le qualificazioni CONCACAF al ; successivamente la nazionale cura\u00e7uense \u00e8 stata eliminata nel terzo \"round\" da El Salvador.\nIl ritorno all'Ajax, le esperienze da dirigente e da vice di Seedorf e ancora Cura\u00e7ao.\nIl 6 maggio 2016 torna inizialmente all' come tecnico della formazione giovanile A1, ma appena il 14 luglio seguente lascia l'incarico perch\u00e9 viene nominato direttore sportivo del PSG. Il 2 giugno 2017 il club parigino lo sostituisce con il portoghese Antero Henrique.\nIl 10 agosto 2018 viene nominato vice di Clarence Seedorf, commissario tecnico del Camerun; esperienza che conclude, congiuntamente a Seedorf, il 16 luglio 2019 dopo un'edizione della Coppa d'Africa che ha visto i \"Leoni\" ottenere risultati al di sotto delle aspettative.\nIl 25 dello stesso mese torna al come responsabile del settore giovanile.\nNel maggio 2021 torna ad allenare la nazionale cura\u00e7uense sostituendo \"ad interim\" Guus Hiddink, colpito dal COVID-19, in vista delle qualificazioni CONCACAF al . Con Kluivert in panchina la squadra esce sconfitta dal doppio confronto contro , fallendo cos\u00ec l'accesso al terzo e ultimo turno di qualificazione.\nDopo il ritiro.\nNel 2017 diventa opinionista di BeIN Sports.\nNel marzo 2019 viene scelto dall'UEFA tra gli ambasciatori per il ."}
{"id": "253237", "revid": "110157", "url": "https://it.wikipedia.org/wiki?curid=253237", "title": "Campionati mondiali di sci alpino 1997", "text": "I Campionati mondiali di sci alpino 1997, 34\u00aa edizione della manifestazione organizzata dalla Federazione Internazionale Sci, si svolsero in Italia, a Sestriere, dal 3 al 15 febbraio. Il programma incluse gare di discesa libera, supergigante, slalom gigante, slalom speciale e combinata, sia maschili sia femminili.\nImpianti.\nLa gare si disputarono sulle piste Kandahar Banchetta, Kandahar Slalom e Sises.\nRisultati.\nUomini.\nDiscesa libera.\nData: 8 febbraio\nPista: Kandahar Banchetta\nPartenza: 2\u00a0800\u00a0m\u00a0s.l.m.\nArrivo: 1\u00a0886\u00a0m\u00a0s.l.m.\nLunghezza: 3\u00a0299\u00a0m\nDislivello: 914\u00a0m\nOre: 13.00 (UTC+1)\nPorte: 40\nTracciatore: Sepp Messner (FIS)\nSupergigante.\nData: 3 febbraio\nPista: Kandahar Banchetta\nPartenza: 2\u00a0536\u00a0m\u00a0s.l.m.\nArrivo: 1\u00a0886\u00a0m\u00a0s.l.m.\nLunghezza: 2\u00a0325\u00a0m\nDislivello: 650\u00a0m\nOre: 13.00 (UTC+1)\nPorte: 45\nTracciatore: Kurt Engstler (Austria)\nSlalom gigante.\nData: 12 febbraio\nPista: Sises\nPartenza: 2\u00a0480\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 450\u00a0m\n1\u00aa manche:\nOre: 10.00 (UTC+1)\nPorte: 61\nTracciatore: \n2\u00aa manche:\nOre: 13.00 (UTC+1)\nPorte: 60\nTracciatore: \nSlalom speciale.\nData: 15 febbraio\nPista: Kandahar Slalom\nPartenza: 2\u00a0240\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 210\u00a0m\n1\u00aa manche:\nOre: 18.00 (UTC+1)\nPorte: 67\nTracciatore: \n2\u00aa manche:\nOre: 21.00 (UTC+1)\nPorte: 71\nTracciatore: \nCombinata.\nData: 6 febbraio\nDiscesa libera\nOre: 12.00 (UTC+1)\nPista: Kandahar Banchetta\nPartenza: 2\u00a0686\u00a0m\u00a0s.l.m.\nArrivo: 1\u00a0886\u00a0m\u00a0s.l.m.\nLunghezza: 2\u00a0965\u00a0m\nDislivello: 800\u00a0m\nPorte: 33\nTracciatore: Sepp Messner (FIS)\nSlalom speciale\nPista: Kandahar Slalom\nPartenza: 2\u00a0210\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 180\u00a0m\n1\u00aa manche:\nOre: 18.00 (UTC+1)\nPorte: 58\nTracciatore: Louis Monney (Svizzera)\n2\u00aa manche:\nOre: 21.00 (UTC+1)\nPorte: 55\nTracciatore: Biagio Montagnoli (Italia)\nDonne.\nDiscesa libera.\nData: 15 febbraio\nPista: Kandahar Banchetta\nPartenza: 2\u00a0686\u00a0m\u00a0s.l.m.\nArrivo: 1\u00a0886\u00a0m\u00a0s.l.m.\nLunghezza: 2\u00a0965\u00a0m\nDislivello: 800\u00a0m\nOre: 10.30 (UTC+1)\nPorte: 33\nTracciatore: Jan Tischhauser (FIS)\nSupergigante.\nData: 11 febbraio\nPista: Kandahar Banchetta\nPartenza: \nArrivo: \nLunghezza: 2\u00a0081\u00a0m\nDislivello: 550\u00a0m\nOre: 13.00 (UTC+1)\nPorte: 33\nTracciatore: Stephan Kurz (Germania)\nSlalom gigante.\nData: 9 febbraio\nPista: Sises\nPartenza: 2\u00a0430\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 400\u00a0m\n1\u00aa manche:\nOre: 10.00 (UTC+1)\nPorte: 58\nTracciatore: Thierry Meynet (Svizzera)\n2\u00aa manche:\nOre: 13.00 (UTC+1)\nPorte: 57\nTracciatore: Sepp Hanser (Austria)\nSlalom speciale.\nData: 5 febbraio\nPista: Kandahar Slalom\nPartenza: 2\u00a0210\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 180\u00a0m\n1\u00aa manche:\nOre: 18.00 (UTC+1)\nPorte: 65\nTracciatore: Erik Skaslien (Norvegia)\n2\u00aa manche:\nOre: 21.00 (UTC+1)\nPorte: 62\nTracciatore: Mats Hansson (Svezia)\nCombinata.\nData: 15 febbraio\nDiscesa libera\nOre: 13.00 (UTC+1)\nPista: Kandahar Banchetta\nPartenza: 2\u00a0536\u00a0m\u00a0s.l.m.\nArrivo: 1\u00a0886\u00a0m\u00a0s.l.m.\nLunghezza: 2\u00a0560\u00a0m\nDislivello: 650\u00a0m\nPorte: 30\nTracciatore: Jan Tischhauser (FIS)\nSlalom speciale\nPista: Kandahar Slalom\nPartenza: 2\u00a0270\u00a0m\u00a0s.l.m.\nArrivo: 2\u00a0130\u00a0m\u00a0s.l.m.\nDislivello: 140\u00a0m\n1\u00aa manche:\nOre: 18.00 (UTC+1)\nPorte: 53\nTracciatore: Adret Maurice (Francia)\n2\u00aa manche:\nOre: 21.00 (UTC+1)\nPorte: 53\nTracciatore: Karl Leiter (Italia)"}
{"id": "253241", "revid": "879070", "url": "https://it.wikipedia.org/wiki?curid=253241", "title": "Pinna nobilis", "text": "Pinna nobilis (Linnaeus 1758), comunemente nota come nacchera, pinna comune, cozza penna o stura, \u00e8 il pi\u00f9 grande bivalve presente nel Mar Mediterraneo. Pu\u00f2 raggiungere un metro di lunghezza. La sua raccolta \u00e8 vietata. In ogni caso, pur essendo edule, trattandosi di un mollusco filtratore, \u00e8 estremamente rischioso mangiarlo in quanto accumula assorbendoli dal mare grandi quantit\u00e0 di inquinanti e patogeni. Per questo motivo \u00e8 stato utilizzato come indicatore dell'inquinamento marino (anche nucleare presso la Maddalena).\nDistribuzione e habitat.\nEndemica del Mar Mediterraneo, \u00e8 spesso situata in mezzo alle praterie di \"Posidonia oceanica\", da pochi metri fino a 40 di profondit\u00e0. Ne \u00e8 stata segnalata nel 2008 la ricomparsa anche in corrispondenza delle lagune di Grado, Marano e Venezia, come apparente conseguenza delle scogliere artificiali del progetto MOSE: negli anni 1950-'60 si era assistito alla sua progressiva scomparsa a causa dell'inquinamento lagunare causato dagli scarichi del polo industriale di Marghera.\n\u00c8 un organismo sessile che vive fissato con la parte appuntita della sua conchiglia triangolare nella sabbia o nella roccia.\nDescrizione.\nPer nutrirsi e respirare pompa l'acqua nella cavit\u00e0 del mantello mediante un sifone inalante e poi la emette attraverso uno esalante. Le valve hanno il margine posteriore arrotondato e presentano una ventina di coste radiali con scaglie a forma di canali. Il colore \u00e8 bruno con scaglie pi\u00f9 chiare; l'interno \u00e8 bruno e lucente con la parte anteriore madreperlacea.\nPossono vivere pi\u00f9 di 20 anni e raggiungere un metro di lunghezza, ma la dimensione media della conchiglia di un esemplare adulto \u00e8 intorno ai 65\u00a0cm. Ha uno sviluppo abbastanza rapido nei primi anni di vita, in media di 10\u00a0cm per anno; raggiunta la maturit\u00e0 sessuale, intorno ai 40\u00a0cm, l'accrescimento rallenta e si assesta su circa 10\u00a0cm ogni 3 anni.\nSimbiosi.\nAl suo interno ospita talvolta in simbiosi crostacei decapodi, come \"Pontonia pinnophylax\" e \"Pinnotheres pinnotheres\".\nTipica l'epibiosi con organismi che si insediano sulla parte esterna del guscio quali alghe, briozoi, ascidie e spugne.\nSpecie affini.\nMolto simile alla \"Pinna rudis\", da cui si distingue per l'assenza o la scarsa marcatura delle costolature sulla conchiglia.\nBisso marino.\nCome tanti molluschi marini, produce dei filamenti con i quali si ancora al fondo del mare. Questi fili, sottili e robusti, costituiscono il materiale con cui si fabbrica il filamento detto \"bisso marino\", utilizzato in passato per la tessitura di preziosi indumenti dai colori cangianti. A seguito della tutela della specie, la lavorazione del bisso marino \u00e8 quasi del tutto scomparsa.\nConservazione.\nLa Lista rossa IUCN classifica \"Pinna nobilis\" come specie in pericolo critico di estinzione (\"Critically Endangered\").\n\u00c8 una specie minacciata dalla raccolta per il collezionismo. Durante il 2018 si sono registrati in tutto il Mediterraneo moltissimi casi di moria di \"Pinna nobilis\" dovuti al protozoo parassita \"Haplosporidium pinnae\" che dove presente ha sterminato circa il 95% delle popolazioni preesistenti, aumentandone quindi il rischio di estinzione.\n\u00c8 inserita negli allegati della Direttiva 92/43/CEE (Direttiva Habitat) dell'Unione europea e nei successivi aggiornamenti Direttiva 2006/105/CE , elencata nell'Allegato IV - Specie animali e vegetali di interesse comunitario che richiedono una protezione rigorosa e perci\u00f2 ne \u00e8 vietata la raccolta se non per scopi scientifici."}
{"id": "253242", "revid": "74801", "url": "https://it.wikipedia.org/wiki?curid=253242", "title": "Windisch", "text": "Windisch (toponimo tedesco; fino al XIX secolo ufficialmente Windisch und Oberburg) \u00e8 un comune svizzero di abitanti del Canton Argovia, nel distretto di Brugg.\nStoria.\nNel territorio del moderno comune, alla confluenza della Reuss e dell'Aar, in et\u00e0 antica sorgeva il campo legionario romano di Vindonissa.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "253247", "revid": "110157", "url": "https://it.wikipedia.org/wiki?curid=253247", "title": "Oberrohrdorf", "text": "Oberrohrdorf (toponimo tedesco) \u00e8 un comune svizzero di 4\u00a0124 abitanti del Canton Argovia, nel distretto di Baden.\nStoria.\nIl comune di Oberrohrdorf nel 1805 era stato soppresso e accorpato agli altri comuni soppressi di Busslingen, Niederrohrdorf, Remetschwil e Staretschwil per formare il nuovo comune di Rohrdorf, che fu disciolto nel 1854 con il ripristino dei comuni di Niederrohrdorf, Oberrohrdorf e Remetschwil (Busslingen rimase aggregato a Remetschwil, Staretschwil a Oberrohrdorf).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "253249", "revid": "125302700", "url": "https://it.wikipedia.org/wiki?curid=253249", "title": "Campionati mondiali di sci alpino 1999", "text": "I Campionati mondiali di sci alpino 1999, 35\u00aa edizione della manifestazione organizzata dalla Federazione Internazionale Sci, si svolsero negli Stati Uniti, a Vail e a Beaver Creek, dal 2 al 14 febbraio. Il programma incluse gare di discesa libera, supergigante, slalom gigante, slalom speciale e combinata, sia maschili sia femminili.\nImpianti.\nLa gare si disputarono sulle piste Birds of Prey di Beaver Creek e International di Vail.\nRisultati.\nUomini.\nDiscesa libera.\nData: 6 febbraio\nLocalit\u00e0: Beaver Creek\nPista: Birds of Prey\nPartenza: \nArrivo: \nLunghezza: 2\u00a0762\u00a0m\nDislivello: 757\u00a0m\nOre: 11.00 (UTC-7)\nPorte: 41\nTracciatore: \nSupergigante.\nData: 2 febbraio\nLocalit\u00e0: Beaver Creek\nPista: Birds of Prey\nPartenza: \nArrivo: \nLunghezza: 1\u00a0932\u00a0m\nDislivello: 611\u00a0m\nOre: 12.30 (UTC-7)\nPorte: 36\nTracciatore: \nSlalom gigante.\nData: 12 febbraio\nLocalit\u00e0: Vail\nPista: International\nPartenza: \nArrivo: \nDislivello: 375\u00a0m\n1\u00aa manche:\nOre: 10.30 (UTC-7)\nPorte: 51\nTracciatore: \n2\u00aa manche:\nOre: 13.30 (UTC-7)\nPorte: 52\nTracciatore: \nSlalom speciale.\nData: 14 febbraio\nLocalit\u00e0: Vail\nPista: International\nPartenza: \nArrivo: \nDislivello: 207\u00a0m\n1\u00aa manche:\nOre: 10.30 (UTC-7)\nPorte: 65\nTracciatore: \n2\u00aa manche:\nOre: 13.30 (UTC-7)\nPorte: 64\nTracciatore: \nCombinata.\nData: 9 febbraio\nDiscesa libera\nLocalit\u00e0: Beaver Creek\nPista: Birds of Prey\nOre: 11.00 (UTC-7)\nPartenza: \nArrivo: \nLunghezza: 2\u00a0762\u00a0m\nDislivello: 757\u00a0m\nPorte: 41\nTracciatore: \nSlalom speciale\nLocalit\u00e0: Vail\nPista: International\nPartenza: \nArrivo: \nDislivello: 187\u00a0m\n1\u00aa manche:\nOre: 10.30 (UTC-7)\nPorte: 53\nTracciatore: \n2\u00aa manche:\nOre: 13.30 (UTC-7)\nPorte: 54\nTracciatore: \nDonne.\nDiscesa libera.\nData: 7 febbraio\nLocalit\u00e0: Vail\nPista: International\nPartenza: \nArrivo: \nLunghezza: 2\u00a0811\u00a0m\nDislivello: 667\u00a0m\nOre: 11.00 (UTC-7)\nPorte: 40\nTracciatore: \nSupergigante.\nData: 3 febbraio\nLocalit\u00e0: Vail\nPista: International\nPartenza: \nArrivo: \nLunghezza: 1\u00a0853\u00a0m\nDislivello: 478\u00a0m\nOre: 12.30 (UTC-7)\nPorte: 36\nTracciatore: \nSlalom gigante.\nData: 11 febbraio\nLocalit\u00e0: Vail\nPista: International\nPartenza: \nArrivo: \nDislivello: 341\u00a0m\n1\u00aa manche:\nOre: 10.30 (UTC-7)\nPorte: 48\nTracciatore: \n2\u00aa manche:\nOre: 13.30 (UTC-7)\nPorte: 46\nTracciatore: \nSlalom speciale.\nData: 13 febbraio\nLocalit\u00e0: Vail\nPista: International\nPartenza: \nArrivo: \nDislivello: 165\u00a0m\n1\u00aa manche:\nOre: 10.30 (UTC-7)\nPorte: 55\nTracciatore: \n2\u00aa manche:\nOre: 13.30 (UTC-7)\nPorte: 59\nTracciatore: \nCombinata.\nData: 8 febbraio\nDiscesa libera\nLocalit\u00e0: Vail\nPista: International\nOre: 10.00 (UTC-7)\nPartenza: \nArrivo: \nLunghezza: 2\u00a0423\u00a0m\nDislivello: 598\u00a0m\nPorte: 36\nTracciatore: \nSlalom speciale\nLocalit\u00e0: Vail\nPista: International\nPartenza: \nArrivo: \nDislivello: 150\u00a0m\n1\u00aa manche:\nOre: 13.00 (UTC-7)\nPorte: 58\nTracciatore: \n2\u00aa manche:\nOre: 15.00 (UTC-7)\nPorte: 46\nTracciatore: "}
{"id": "253251", "revid": "124247659", "url": "https://it.wikipedia.org/wiki?curid=253251", "title": "Citt\u00e0 di fondazione", "text": "Con l'espressione citt\u00e0 di fondazione vengono identificati i nuclei urbani e abitativi nati non spontaneamente, ma sulla base di una precisa volont\u00e0 politica e di un progetto urbanistico e costruiti nella parte fondamentale, detta \"nucleo di fondazione\", tramite un intervento unitario di solito realizzato in tempi brevi e con una precisa conformazione geometrica spesso caricata di significati simbolici e modelli ideali (citt\u00e0 ideale).\nNon sempre tuttavia la distinzione tra formazioni urbane \"spontanee\" e \"pianificate\" \u00e8 totalmente chiara, e neppure i tempi brevi della realizzazione e la regolarit\u00e0 della conformazione geometrica sono assolutamente determinanti, visto che esistono centri urbani dalla geometria irregolare frutto di un preciso piano, strutture regolari determinate solo dalla topografia dei luoghi e nuclei urbani cresciuti lentamente nel tempo secondo un concetto urbanistico preciso e condiviso anche se non graficizzato, mentre l'apparenza \"caotica\" di molti insediamenti \u00e8 il possibile prodotto di stratificazioni storiche pi\u00f9 che della mancanza di pianificazione.\nLa fondazione come rito.\nLa fondazione di una citt\u00e0 o comunque di un insediamento \u00e8 stato oggetto di particolari riti fin dalle civilt\u00e0 antiche. Si pensa che a partire dall'epoca della rivoluzione agricola sia nata l'esigenza, per giustificare e dare legittimo fondamento all'appropriazione di uno spazio che veniva sottratto completamente al dominio della natura, di sancire un'origine divina per il proprio insediamento stabile per coinvolgere direttamente gli dei nelle sorti della citt\u00e0 e legarli al territorio cittadino. Il nuovo tipo di organizzazione economica rendeva inoltre necessario un nuovo ordine sociale e religioso di cui diventava simbolo tangibile la citt\u00e0, resa sacra insieme al sovrano e contrapposta a quanto la circondava, spazio umano delimitato e sottratto al caos della natura.\nSin dal mondo antico la fondazione costituiva quindi un'operazione non solo profana, di carattere politico-militare, ma anche e soprattutto \"religiosa\" che trovava un parallelo nel tracciamento e nella fondazione di un \"templum\" o spazio sacro e che passava dalla scelta del luogo ideale, del tipo di terreno pi\u00f9 adatto e della sua posizione rispetto all'orizzonte circostante e dalla determinazione del momento astrale pi\u00f9 favorevole per fondare la citt\u00e0 con implicazioni anche esoteriche.\nLa fondazione \u00e8 quindi il momento nel quale, nelle varie epoche storiche, si affermano differenti forme del Sacro: dai riti pagani di fondazione, caratterizzati dai sacrifici e dall'osservazione delle stelle a quelli cristiani basati sul sangue dei martiri e le loro reliquie, fino ad arrivare ai santi laici, cittadini meritevoli o caduti in guerra ai quali si dedicano strade e monumenti.\nLa citt\u00e0 \u00e8 cos\u00ec posta sotto la protezione di divinit\u00e0, numi o santi tutelari e protettori e diventa anche il luogo dei suoi eroi, divinit\u00e0, santi, martiri; \u00e8 il contesto in cui si erigono templi, talora nella posizione pi\u00f9 elevata (acropoli).\nPer estensione ogni edificio \u00e8 sacro nella misura in cui \u00e8 sacra la cerimonia della sua fondazione.\nParticolare valore sacrale veniva in genere riconosciuto alle mura, il cui tracciamento in fase di fondazione era regolato, per esempio nel mondo romano, da precise prescrizione religiose. Tale \u00e8 il loro carattere che devono essere riconsacrate, soprattutto se la citt\u00e0 subisce un particolare evento traumatico. Le porte della citt\u00e0 segnano un confine spesso demarcato non solo da difese fisiche (torri, fossati, cancelli), ma anche da simboli che evocano una protezione magica dello spazio urbano (immagini sacre, corna, simboli apotropaici, statue minacciose).\nLe citt\u00e0 di fondazione greca.\nL'antichit\u00e0 greca nel secolare processo di colonizzazione avviato in molte aree del Mediterraneo, mise a punto durante la complessa evoluzione culturale, e in particolare nel V secolo, un modello di strutturazione che rappresenta una delle prime esperienze di pianificazione urbana e di applicazione di uno schema planimetrico ortogonale esteso a un'intera citt\u00e0, che ebbe molta importanza nella successiva evoluzione dei modelli urbanistici per le citt\u00e0 di nuova fondazione.\nNonostante venga generalmente attribuito a Ippodamo di Mileto, l'elaborazione di uno schema planimetrico costituito da un reticolo ortogonale fatto di strade principali (\"plateiai\") e strade secondarie (\"stenopoi\"), che divide lo spazio in isolati quadrangolari regolari o pi\u00f9 spesso in \"strigae\" molto allungate (come a \"Neapolis\"), \u00e8 precedente a Ippodamo.\nTale metodo urbanistico era gi\u00e0 stato applicato empiricamente in precedenza nel mondo greco e anche in civilt\u00e0 diverse da quella greca anche se in maniera non totalmente organica a un'intera citt\u00e0. Il controllo geometrico della conformazione di una nuova citt\u00e0 fu utilizzato dai Greci fin dal VII e VI secolo, in occasione della fondazione di nuovi centri urbani sulla costa ionica come Smirne (VII secolo), nella Magna Grecia come Metaponto o in Sicilia come Megara Iblea (VI secolo), che si differenziano da altre colonie per la regolarit\u00e0 degli isolati e per l'ortogonalit\u00e0 di alcuni assi viari.\nAssi ortogonali adattati alla natura orografica dei luoghi si ritrovano in molte altre colonie come Siracusa, Taranto, Locri, Selinunte, Solunto, Poseidonia.\nIn questo tipo di impianto, mancando spesso un centro integrato nella griglia ortogonale, i singoli isolati avevano tutti un'importanza equivalente. Il centro simbolico e funzionale della citt\u00e0 era invece quasi sempre in posizione decentrata, tradizionalmente ubicato su alture (acropoli) e con una struttura urbanistica propria.\nIppodamo di Mileto probabilmente teorizz\u00f2 la fondazione di nuove citt\u00e0 mediante l'applicazione dello schema ortogonale. Aristotele gli attribuisce la concezione della struttura a griglia con le strade che si intersecano ad angolo retto, delimitando ordinatamente isolati residenziali di forma quadrangolare. Riferisce anche l'aspetto pi\u00f9 politico del pensiero di Ippodamo che prefigurava non solo l'ordine urbanistico, ma anche l'ordine sociale di una sorta di citt\u00e0 ideale che avrebbe dovuto ospitare al massimo 10.000 abitanti, divisi in tre classi: quella degli artigiani, quella degli agricoltori e quella degli armati, i difensori della patria.\nL'applicazione dello schema ippodameo cos\u00ec come ipotizzato, si ebbe probabilmente per opera dello stesso Ippodamo, nella ricostruzione di Mileto citt\u00e0 dalla quale era originario. Un altro esempio ricordato spesso \u00e8 la citt\u00e0 portuale del Pireo. Tuttavia la prima realizzazione esemplare della scacchiera con modulo quadrato progettato da Ippodamo potrebbe essere la citt\u00e0 della Magna Grecia Thurii, presso Sibari, citt\u00e0 di fondazione nata nel 444 a.C. su iniziative di Pericle e di molte citt\u00e0 della madrepatria, che rappresent\u00f2 l'intento di tradurre un progetto politico in architettura urbana, con il probabile intento di farne un centro coloniale panellenico: tra i suoi \"padri\" fondatori, oltre Pericle, potrebbero esserci il sofista Protagora e il progettista Ippodamo di Mileto, facendola ritenere da alcuni studiosi il vero modello dell'impianto ortogonale e reticolare \"ippodameo\".\nLe applicazioni dello schema ippodameo continuarono anche in epoca ellenistica (Priene, Alessandria) quando lo schema si arricch\u00ec di elementi di complessit\u00e0, come la presenza un centro urbano localizzato nel centro geometrico della citt\u00e0 (Pella), che hanno fatto ipotizzare una derivazione dell'urbanistica romana da quella ellenistica, o comunque una comunanza di modelli.\nLe citt\u00e0 di fondazione romana.\nLa fondazione di nuovi centri urbani fu uno degli elementi duraturi ed essenziali dell'espansionismo romano sia nella penisola sia nelle province.\nLa fondazione di nuove colonie fu frequente sia in epoca repubblicana sia in epoca imperiale e avvenne utilizzando lo schema del \"castrum\", tipico dell'urbanistica romana, basato su due assi perpendicolari: il cardo massimo (molto spesso in asse nord-sud) e il decumano massimo (est-ovest): al loro incrocio, al centro simbolico e funzionale ma non sempre geometrico della citt\u00e0, sorgeva il foro, dove si svolgevano le riunioni politiche, veniva amministrata la giustizia, si esercitava il commercio e si svolgevano le cerimonie religiose.\nLa forma della citt\u00e0 era generalmente quadrangolare e lo schema dell'impianto \u00e8 ancora riconoscibile in numerosi centri urbani grandi, medi e piccoli in tutta Europa, per esempio Firenze, Pistoia, Lucca, Fondi, Aosta, Verona, Aquileia, Torino, Jesi, Pavia, Piacenza, Cremona, Modena, Parma, Ascoli, Padova, Trento, Asti, Imola, Silchester, Colonia, Saragozza, Treviri.\nAnche citt\u00e0 come Milano e Bologna in cui lo schema ortogonale \u00e8 pi\u00f9 difficilmente riconoscibile, sono citt\u00e0 di fondazione romana.\nCitt\u00e0 di fondazione in epoca medievale.\nRari sono i casi di fondazione di nuovi centri urbani nell'Alto Medioevo. Tuttavia non mancarono casi di nuovi insediamenti in altura per farne il rifugio di abitanti della costa o del piano al fine di sottrarli a minacce e impaludamenti. Tra questi Cencelle fondata nel IX secolo dal papa Leone IV e successivamente abbandonata. Fino all'XI secolo nuovi nuclei d'insediamento nascono soprattutto per iniziativa feudale, in aree elevate, con funzione difensiva e scarsa regolarit\u00e0 d'impianto (castelli). A tale tipologia corrispondono anche i \"castelnau\" francesi.\nInvece a partire dal XII secolo ma soprattutto tra XIII e XIV secolo, sorsero in tutta Europa numerosissimi centri urbani di fondazione. Le cause di questo fenomeno, particolarmente imponente nelle aree fuori dall'Italia, meno urbanizzate in epoca romana, sono molteplici e variabili a seconda delle regioni geografiche. Complessivamente le nuove fondazioni risposero all'esigenza di popolamento o di ripopolamento e controllo di aree poco urbanizzate o rimaste in posizione marginale durante l'Alto Medioevo, e in particolare alle aree di pianura, impaludate e da bonificare. L'iniziativa di questi insediamenti \u00e8 soprattutto delle citt\u00e0 comunali, ma anche di sovrani, grandi signori (le \"bastides\" francesi) e potentati locali.\nItalia.\nNell'Italia centro-settentrionale, le nuove fondazioni furono causate principalmente dall'esigenza delle varie citt\u00e0 di presidiare il territorio con insediamenti che assicurassero contemporaneamente la difesa verso le citt\u00e0 vicine e i potentati feudali e la colonizzazione di parti di territorio, spesso da bonificare e avviare allo sfruttamento agricolo, richiamando nuovi abitanti con agevolazioni fiscali. Tale tipo d'insediamenti spesso chiamato \"\"villa nuova\" o \"castel nuovo\" o \"terra nuova\" oppure \"castello\" o \"borgo franco\" come ancora ricordano diversi toponimi in Italia, come in Francia (Villefranche, Franqueville, Francheville, Neuville, Villeneuve, Villenouvelle).\nUn esempio di tali insediamenti sono le \"terre nove\"\" fiorentine: Castelfranco, San Giovanni Valdarno e Terranuova Bracciolini, edificate nel Valdarno Superiore, in cui Firenze voleva consolidare il controllo, secondo uno schema ortogonale attribuito ad Arnolfo di Cambio e munite di cinte murarie.\nDai fiorentini fu fondata anche Firenzuola nel Mugello e Campi Bisenzio sul confine ovest del contado fiorentino. Nuovi centri fortificati furono fondati da Genova (Chiavari, Villanova), Siena (Monteriggioni, Lucignano, Paganico), Lucca (Camaiore e Pietrasanta), Pisa (Castelfranco), Verona (Villafranca di Verona), Treviso (Castelfranco Veneto), Bologna (Castelfranco Emilia, Castelbolognese, Castel Guelfo, Sant'Agata Bolognese), Novara (Borgomanero), Padova (Cittadella, Montagnana), Reggio Emilia (Reggiolo, Rubiera), Vercelli (Gattinara, Serravalle Sesia), Alba (Cherasco), Asti (Montechiaro, Magliano Alfieri, Costigliole, Villafranca, Dusino, Poirino, Villanova). Nel solo Nord Italia si possono enumerare circa 200 nuovi borghi.\nParticolari casi di citt\u00e0 di fondazione furono Alessandria, fondata non da una citt\u00e0 madre ma dall'intera Lega Lombarda (come anche Cuneo e Mondov\u00ec), in funzione anti imperiale.\nNon mancarono fondazioni dovute a potentati locali (Empoli) o all'iniziativa regia come Manfredonia, Alcamo, Cittaducale e L'Aquila, fondata come centro di un'intera comunit\u00e0 rurale formata da numerosi villaggi incastellati posti sui rilievi intorno al punto prescelto per la nuova citt\u00e0; nel caso del capoluogo abruzzese, le origini multicentriche dell'insediamento si riflettono sull'impianto urbanistico angioino a griglia modulare nonch\u00e9 sulla divisione principale in quattro quarti e secondaria in \"locali\", ciascuno dei quali riferito a un preciso villaggio, che costituir\u00e0 un collegamento diretto tra la citt\u00e0 e il territorio \"extra moenia\".\nGermania.\nIn area tedesca, oltre alla fondazione di moltissimi borghi (\"freiburg\") nei vari land, si assiste a un vasto movimento di colonizzazione mosso verso oriente, oltre l'Elba, con la fondazione di numerosissimi centri di fondazione, fino e oltre la Polonia, grazie anche all'Ordine teutonico (Danzica, Marienburgh).\nIn Inghilterra le nuove fondazioni sorsero per iniziativa regia, per consolidare conquiste territoriali recenti verso il Galles (Conway), per ragioni militari o per consentire lo sfruttamento di territori da colonizzare o bonificare.\nFrancia.\nIn Francia sorsero numerose \"villeneuves\" e \"bastides\", soprattutto a Sud, su iniziativa regia, o di grandi feudatari per assicurare il controllo militare sul territorio o sui confini oppure degli ordini religiosi per colonizzare territori agricoli. Quasi nessuna di esse diede vita a centri urbani particolarmente importanti. Particolarmente interessante la citt\u00e0 di Aigues-Mortes fondata da Luigi IX di Francia.\nLa \"citt\u00e0 ideale\" rinascimentale.\nL'idea di dare alla citt\u00e0 una forma ordinata e razionale, facendone un simbolo della concezione artistica e filosofica di tutto il Rinascimento, matura lentamente nelle opere dei trattatisti del XV secolo, a partire da Leon Battista Alberti. \u00c8 Filarete che, nel suo trattato, disegna la prima citt\u00e0 ideale, Sforzinda, con uno schema geometrico rigoroso, di tipo radiale. Francesco di Giorgio Martini propone un repertorio di forme simmetriche e rigorose, combinando impianti radiocentrici e a scacchiera e tenendo conto delle nuove esigenze di difesa bastionata dalle artiglierie.\nLe \"citt\u00e0 di fondazione\" dell'architettura rinascimentale nacquero quindi come conseguenza della riflessione utopica umanistica e rinascimentale, come tentativo di trasporre quella riflessione teorica nella concretezza di una citt\u00e0 ideale effettivamente realizzata.\nTuttavia a parte le sperimentazioni urbanistiche a piccola scala come le trasformazioni di Livorno o di Pienza e l'ampliamento di Ferrara, le citt\u00e0 di fondazioni del periodo rinascimentale sono relativamente poche e realizzate per motivi difensivi:\nFuori dall'Italia si possono citare Vitry-le-Fran\u00e7ois (1544), Phalsbourg (1570), Freudenstadt (1599), Lixheim (1606). Spesso le realizzazioni rappresentano un tentativo di conciliare uno schema radiocentrico con uno ortogonale.\nMolte volte le nuove fondazioni dovevano conciliare le esigenze difensive e la possibilit\u00e0 di utilizzare uno schema geometrico con la natura del luogo, con le preesistenze e con altri vincoli. molte realizzazioni presentano dunque un perimetro poligonale ma irregolare, e una struttura urbana ortogonale, pi\u00f9 adattabile di quella radiocentrica, come la citt\u00e0 de La Valletta fondata nel 1566 dai Cavalieri Ospitalieri, Livorno (1577), o come Guastalla, capitale del piccolo ducato di Ferrante I Gonzaga.\nLe citt\u00e0 di fondazione in epoca post-rinascimentale.\nIl modello radiocentrico della \"citt\u00e0 ideale\" elaborato, a partire dal XV secolo, dai trattatisti rinascimentali, ebbe dunque poche applicazioni durante il XVI secolo. Tuttavia sopravvisse nella trattatistica, anche a causa della coincidenza con le forme stellate delle cinte murarie a cui era giunta l'elaborazione della fortificazione alla moderna. Quindi, nel XVII e XVIII secolo, sorsero centri urbani in cui la forma poligonale delle fortificazioni, si accompagnava a uno schema geometrico dell'organizzazione urbana, di tipo ortogonale ma anche di tipo radiocentrico.\nFuori da queste esigenze di fortificazioni, nuovi centri urbani nacquero tra il XVI e il XVII secolo, soprattutto in Sicilia, per ripopolare aree di latifondo (decine di insediamenti tra cui Vittoria, Paceco, Cattolica Eraclea, Casteltermini, Palma di Montechiaro, Cinisi, Aliminusa, Leonforte, Aragona, Francavilla, Riesi, Barrafranca, Niscemi, Valguarnera, Mazzarino.\nAltre sorsero come ricostruzioni a seguito di terremoti; tra questi Cerreto Sannita, costruita per volere del conte Marzio Carafa su progetto del \"regio ingegnere\" Giovanni Battista Manni, all'indomani di un sisma che nel 1688 distrusse il vecchio centro medievale.\nNel XVII secolo la fondazione di nuovi centri urbani continu\u00f2, causata oltre che per eventi sismici, anche per altre cause come frane (Servigliano XVII secolo), esperienze protoindustriali (San Leucio), iniziative di ripopolamento di stampo neofeudale, in Italia (Santo Stefano di Camastra, XVII secolo), cos\u00ec come in Francia (Henrichemont, Richelieu, Charleville, fondata da Carlo I di Gonzaga-Nevers, nel XVII secolo).\nAltre \"citt\u00e0 di fondazione\" si ebbero in Sicilia, all'indomani del tragico terremoto del 1693 che distrusse i centri del Val di Noto. Quelle pi\u00f9 interessanti furono Avola progettata da Angelo Italia e Grammichele il cui disegno \u00e8 attribuito a Carlos de Grunembergh, i cui schemi urbanistici di forma esagonale sono desumibili dal trattato di architettura militare allora pi\u00f9 conosciuto: \"I Quattro Primi Libri di Architettura\" di Pietro Cataneo.\nQuesta coincidenza tra la ricerca di forme adatte alla fortificazione e quella relativa alla forma dell'insediamento trova un punto conclusivo nell'opera di Vauban come la nuova citt\u00e0 fortificata Neuf-Brisach.\nNel XVIII secolo possiamo evidenziare numerosi e importanti fenomeni di nuova urbanizzazione con fondazione di nuovi centri abitati:\nTra le grandi realizzazioni all'estero un posto di rilievo \u00e8 occupato da San Pietroburgo, destinata a diventare una grande capitale.\nLe citt\u00e0 di fondazione nel Nuovo Mondo.\nQuasi la totalit\u00e0 dei centri urbani nelle Americhe \u00e8 di nuova fondazione gi\u00e0 a partire dal XVI secolo, inizialmente per iniziativa degli spagnoli e successivamente dei portoghesi nell'America meridionale. Nel 1502 solo dopo pochi anni la scoperta del nuovo mondo, fu fondata Santo Domingo.\nParticolarmente interessanti dal punto di vista urbanistico e storico sono le \"reducciones\" gesuitiche nel Paraguay, sorte tra il XVII e il XVIII secolo.\nInvece nell'America settentrionale le prime iniziative di fondazione di nuovi centri urbani necessari a impiantare stabilmente delle colonie, furono dei francesi (Montr\u00e9al, New-Orleans), olandesi (New York) e inglesi, nelle varie zone d'influenza.\nLa creazione di nuove citt\u00e0 continu\u00f2 per tutto il XVII e XVIII secolo seguendo il continuo processo di colonizzazione all'interno del territorio americano. Si trattava di centri economici come Nueva Ciudad de Bel\u00e9n, in Per\u00fa, La Plata, in Argentina o Ciudad Guayana, in Venezuela.\nNel caso degli Stati Uniti occorre ricordare come la stessa capitale Washington D.C. fu una citt\u00e0 di nuova fondazione.\nL'epoca contemporanea.\nNel XIX e nel XX secolo continua la realizzazione di centri urbani fondati mediante la pianificazione della loro struttura urbana. In un periodo di grande crescita urbana e demografica, i nuovi insediamenti sono migliaia, anche se il fenomeno \u00e8 in parte misconosciuto.\nTra queste recenti citt\u00e0 di fondazione possiamo annoverare:"}
{"id": "253252", "revid": "110157", "url": "https://it.wikipedia.org/wiki?curid=253252", "title": "Niederrohrdorf", "text": "Niederrohrdorf (toponimo tedesco) \u00e8 un comune svizzero di 4\u00a0035 abitanti del Canton Argovia, nel distretto di Baden.\nStoria.\nIl comune di Niederrohrdorf nel 1805 era stato soppresso e accorpato agli altri comuni soppressi di Busslingen, Oberrohrdorf, Remetschwil e Staretschwil per formare il nuovo comune di Rohrdorf, che fu disciolto nel 1854 con il ripristino dei comuni di Niederrohrdorf, Oberrohrdorf e Remetschwil (Busslingen rimase aggregato a Remetschwil, Staretschwil a Oberrohrdorf).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "253258", "revid": "508156", "url": "https://it.wikipedia.org/wiki?curid=253258", "title": "L'allieva (Mina)", "text": "L'allieva \u00e8 un album della cantante italiana Mina, pubblicato nel 2005.\nIl disco.\n\u00abUn quaderno a fiori abbandonato in soffitta fra pagelle, lapis, temperini e altri ricordi della scuola, racconta la passione di Mina per lo swing di Frank Sinatra. \"L'allieva\" \u00e8 infatti il disco che la signora consegna al suo fedelissimo pubblico [nell'] autunno 2005 [eseguendo] canzoni che crepitano fra le labbra come \"Strangers in the Night\", \"April in Paris\", \"The Nearness of You\", \"My Way\" ed altri dieci successi di Ol' Blue Eyes. Un songbook in bilico tra Mashwitz (\"These Foolish Things\") e Brent (\"Angel Eyes\"), tra Jobim (\"Once I Loved\", \"Dindi\") e la coppia Rodgers &amp; Hart (\"Blue Moon\") che la signora affronta con l'arma della dolcezza, affiancata dal piano di Danilo Rea, le spazzole di Alfredo Golino, il contrabbasso di Massimo Moriconi, la chitarra di Andrea Braido, la tromba di Franco Ambrosetti le orchestrazioni di Gianni Ferrio\u00bb. Il risultato \u00e8 un disco intimista: \u00abimmaginate un fumoso jazz club, una cantina in penombra, dove per pochi intimi si esibisce una cantante accompagnata da un quartetto di eccezionali solisti. Sembra di vederle le canzoni che si fanno strada tra luci tagliate, che rimbalzano tra mura screpolate dal tempo, che squarciano il denso silenzio dove le note cadono come gocce lievi\u00bb. \u00abNon \u00e8 la prima volta che Mina canta degli evergreen - quattro dei quattordici titoli incisi per \"L'allieva\" figurano gi\u00e0 nella sua sterminata discografia - ma \u00e8 la prima volta che li organizza per un progetto cos\u00ec articolato. L'amore per Sinatra e per la sua arte \u00e8 il filo rosso che collega brani molto differenti tra loro [...], ma Mina ha superato [...] ogni ostacolo stilistico e interpretativo\u00bb. \u00abUn album dichiaratamente, nei suoni e nelle melodie, \"vintage\" (e non poteva essere altrimenti visto che i brani vanno dal 1932 di \"April in Paris\" al 1967 di \"My Way\"), dove Mina sceglie quasi sempre un'interpretazione sfumata, trattenuta, spesso sognante e malinconica, volutamente tralasciando lo swing dello zio Frankie. Se in \"My Way\" Sinatra spiegava le corde vocali, lei le trattiene, compiendo una scelte minimalista. Paradigmatici in questo senso, ecco \"The Nearness of You\" e \"Once I Loved\", dove la voce resta sospesa tra sussurri e sospiri e il tempo musicale viene molto rallentato. Solo nei tre brani finali entra in scena l'orchestra del maestro Gianni Ferrio e lei lascia andare la voce al canto pieno con i consueti virtuosismi\u00bb. \u00abAffronta ogni passaggio con senso della misura, una pienezza espressiva ripulita di ogni eccesso vocale. Predomina il respiro, quello che Mina lascia andare all'inizio di ogni traccia e avvolge il timbro languido, il portamento e il [...] controllo del vibrato con cui \"L'allieva\" fa sue \"These Foolish Things\", \"Strangers in the Night\" o \"April in Paris\", per fare qualche esempio\u00bb. In breve, la voce della Tigre \u00abviene qui autoridotta, come nei bolidi, con pi\u00f9 di 300 cavalli, come si addice al genere \"torch song\". Registro medio, quello di Chet Baker e Julie London. Di Astrud Gilberto se si tratta di un jazz samba. Senza sfidare a voce piena i due tenori Sinatra e Tony Bennett (cercato inutilmente per un mitico duetto: era in tourn\u00e9e). Intonazione naturale [...], grana morbida, sottile come uno shahtoursh, linee melodiche seriche, colorate, che salgono [...] fino al cielo. Mina si sdraia [...] indolente sulle canzoni, si stiracchia, gioca e sospira. Scende dentro testo e musica, senza perdersi. Con la promessa jazzistica giusta, senza rinunciare al suo birignao d'oro\u00bb. \u00abOra, si potr\u00e0 anche dire che \"L'allieva\" \u00e8 un album monocorde, senza colpi di scena, poco appetibile in una civilt\u00e0 musicale tutta disegnata col pantografo. Errore: bisogna lasciarsi pervadere dal gioco sottile di sfumature, e dall'[...] interiorit\u00e0 che differenzia sottopelle i quattordici brani, per coglierne la variet\u00e0. Per captare la dimensione davvero lunare di un'emozionante \"Blue Moon\", il piglio ludico di \"Strangers in the Night\", il languore rattenuto e sensuale di \"All the Way\", la levit\u00e0 carioca di \"Dindi\" e di \"Once I Loved\", di Jobim. Per chiederci, alla fine, chi, tra Mina e Sinatra, sia davvero il maestro, e chi l'allievo\u00bb."}
{"id": "253259", "revid": "104458", "url": "https://it.wikipedia.org/wiki?curid=253259", "title": "Campionati mondiali di sci alpino 2001", "text": "I Campionati mondiali di sci alpino 2001, 36\u00aa edizione della manifestazione organizzata dalla Federazione Internazionale Sci, si svolsero in Austria, a Sankt Anton am Arlberg, dal 29 gennaio al 10 febbraio. Il programma incluse gare di discesa libera, supergigante, slalom gigante, slalom speciale e combinata, tutte sia maschili sia femminili.\nImpianti.\nLa gare si sono disputate sulle piste Gertrud Gabl, Kandahar, Karl Schranz e Sonnenwiese.\nRisultati.\nUomini.\nDiscesa libera.\nData: 7 febbraio\nPista: Karl Schranz\nPartenza: \nArrivo: \nLunghezza: 3\u00a0806\u00a0m\nDislivello: 960\u00a0m\nOre: 9.30 (UTC+1)\nPorte: \nTracciatore: \nSupergigante.\nData: 30 gennaio\nPista: Karl Schranz\nPartenza: \nArrivo: \nLunghezza: 2\u00a0010\u00a0m\nDislivello: 630\u00a0m\nOre: 10.30 (UTC+1)\nPorte: \nTracciatore: \nSlalom gigante.\nData: 8 febbraio\nPista: Karl Schranz\nPartenza: \nArrivo: \nDislivello: 435\u00a0m\n1\u00aa manche:\nOre: 9.30 (UTC+1)\nPorte:\nTracciatore: \n2\u00aa manche:\nOre: 13.30 (UTC+1)\nPorte:\nTracciatore: \nSlalom speciale.\nData: 10 febbraio\nPista: Sonnenwiese\nPartenza: \nArrivo: \nDislivello: 212\u00a0m\n1\u00aa manche:\nOre: 9.30 (UTC+1)\nPorte: \nTracciatore: \n2\u00aa manche:\nOre: 13.30 (UTC+1)\nPorte: \nTracciatore: \nCombinata.\nData: 5 febbraio\nDiscesa libera\nPista: Karl Schranz\nOre: 12.30 (UTC+1)\nPartenza: \nArrivo: \nLunghezza: \nDislivello: \nPorte: \nTracciatore: \nSlalom speciale\nPista: Sonnenwiese\nPartenza: \nArrivo: \nDislivello: 192\u00a0m\n1\u00aa manche:\nOre: 17.30 (UTC+1)\nPorte: \nTracciatore: \n2\u00aa manche:\nOre: 20.30 (UTC+1)\nPorte: \nTracciatore: \nDonne.\nDiscesa libera.\nData: 6 febbraio\nPista: Gertrud Gabl\nPartenza: \nArrivo: \nLunghezza: 2\u00a0362\u00a0m\nDislivello: 685\u00a0m\nOre: 10.30 (UTC+1)\nPorte: \nTracciatore: \nSupergigante.\nData: 29 gennaio\nPista: Gertrud Gabl\nPartenza: \nArrivo: \nLunghezza: 1\u00a0754\u00a0m\nDislivello: 500\u00a0m\nOre: 10.30 (UTC+1)\nPorte: \nTracciatore: \nSlalom gigante.\nData: 9 febbraio\nPista: Gertrud Gabl\nPartenza: \nArrivo: \nDislivello: 378\u00a0m\n1\u00aa manche:\nOre: 9.30 (UTC+1)\nPorte:\nTracciatore: \n2\u00aa manche:\nOre: 13.30 (UTC+1)\nPorte:\nTracciatore: \nSlalom speciale.\nData: 7 febbraio\nPista: Sonnenwiese\nPartenza: \nArrivo: \nDislivello: 192\u00a0m\n1\u00aa manche:\nOre: 17.30 (UTC+1)\nPorte: \nTracciatore: \n2\u00aa manche:\nOre: 20.30 (UTC+1)\nPorte: \nTracciatore: \nCombinata.\nData: 2 febbraio\nDiscesa libera\nPista: Kandahar\nOre: 10.30 (UTC+1)\nPartenza: \nArrivo: \nLunghezza: \nDislivello: \nPorte: \nTracciatore: \nSlalom speciale\nPista: Kandahar\nPartenza: \nArrivo: \nDislivello: 172\u00a0m\n1\u00aa manche:\nOre: 18,00 (UTC+1)\nPorte: \nTracciatore: \n2\u00aa manche:\nOre: 21.00 (UTC+1)\nPorte: \nTracciatore: "}
{"id": "253261", "revid": "110157", "url": "https://it.wikipedia.org/wiki?curid=253261", "title": "Remetschwil", "text": "Remetschwil (toponimo tedesco) \u00e8 un comune svizzero di 2\u00a0070 abitanti del Canton Argovia, nel distretto di Baden.\nStoria.\nIl comune di Remetschwil nel 1805 era stato soppresso e accorpato agli altri comuni soppressi di Busslingen, Niederrohrdorf, Oberrohrdorf e Staretschwil per formare il nuovo comune di Rohrdorf, che fu disciolto nel 1854 con il ripristino dei comuni di Niederrohrdorf, Oberrohrdorf e Remetschwil (Busslingen rimase aggregato a Remetschwil, Staretschwil a Oberrohrdorf).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "253265", "revid": "124488547", "url": "https://it.wikipedia.org/wiki?curid=253265", "title": "Campionati mondiali di sci alpino 2003", "text": "I Campionati mondiali di sci alpino 2003, 37\u00aa edizione della manifestazione organizzata dalla Federazione Internazionale Sci, si svolsero in Svizzera, a Sankt Moritz, dal 2 al 16 febbraio. Il programma incluse gare di discesa libera, supergigante, slalom gigante, slalom speciale e combinata, tutte sia maschili sia femminili.\nAssegnazione e impianti.\nLa localit\u00e0 aveva gi\u00e0 ospitato la rassegna iridata nel 1934 e nel 1974 e l'avrebbe nuovamente ospitata nel 2017, oltre ai V Giochi olimpici invernali nel 1948, validi anche ai fini iridati. La gare si sono disputate sulle piste Corviglia ed Engiadina.\nRisultati.\nUomini.\nDiscesa libera.\nData: 8 febbraio\nPista: Corviglia\nPartenza: 2\u00a0840\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nLunghezza: 2\u00a0989\u00a0m\nDislivello: 800\u00a0m\nOre: 12.30 (UTC+1)\nPorte: 41\nTracciatore: Helmuth Schmalzl (FIS)\nSupergigante.\nData: 2 febbraio\nPista: Corviglia\nPartenza: 2\u00a0645\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nLunghezza: 2\u00a0358\u00a0m\nDislivello: 605\u00a0m\nOre: 12.30 (UTC+1)\nPorte: 48\nTracciatore: Marius Arnesen (Norvegia)\nSlalom gigante.\nData: 12 febbraio\nPista: Engiadina\nPartenza: 2\u00a0485\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nDislivello: 445\u00a0m\n1\u00aa manche:\nOre: 9.30 (UTC+1)\nPorte: 56\nTracciatore: Walter Hubmann (Austria)\n2\u00aa manche:\nOre: 13.30 (UTC+1)\nPorte:\nTracciatore: Per Erik Vognild (Norvegia)\nSlalom speciale.\nData: 16 febbraio\nPista: Corviglia\nPartenza: 2\u00a0220\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nDislivello: 180\u00a0m\n1\u00aa manche:\nOre: 10.00 (UTC+1)\nPorte: 65\nTracciatore: Stefano Dalmasso (Francia)\n2\u00aa manche:\nOre: 13.00 (UTC+1)\nPorte: 60\nTracciatore: Urban Planin\u0161ek (Slovenia)\nCombinata.\nData: 6 febbraio\nDiscesa libera\nPista: Corviglia\nOre: 10.00 (UTC+1)\nPartenza: 2\u00a0745\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nLunghezza: 2\u00a0828\u00a0m\nDislivello: 705\u00a0m\nPorte: 38\nTracciatore: Helmuth Schmalzl (FIS)\nSlalom speciale\nPista: Engiadina\nPartenza: 2\u00a0205\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nDislivello: 165\u00a0m\n1\u00aa manche:\nOre: 13.00 (UTC+1)\nPorte: \nTracciatore: Gerd Ehn (Austria)\n2\u00aa manche:\nOre: 15.00 (UTC+1)\nPorte: \nTracciatore: Claudio Ravetto (Italia)\nDonne.\nDiscesa libera.\nData: 9 febbraio\nPista: Engiadina\nPartenza: 2\u00a0745\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nLunghezza: 2\u00a0719\u00a0m\nDislivello: 705\u00a0m\nOre: 12.30 (UTC+1)\nPorte: 39\nTracciatore: Jan Tischhauser (FIS)\nSupergigante.\nData: 3 febbraio\nPista: Engiadina\nPartenza: 2\u00a0590\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nLunghezza: 2\u00a0118\u00a0m\nDislivello: 550\u00a0m\nOre: 12.30 (UTC+1)\nPorte: 42\nTracciatore: Bernd Zobel (Austria)\nSlalom gigante.\nData: 13 febbraio\nPista: Engiadina\nPartenza: 2\u00a0435\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nDislivello: 395\u00a0m\n1\u00aa manche:\nOre: 9.30 (UTC+1)\nPorte: 51\nTracciatore: Sepp Brunner (Svizzera)\n2\u00aa manche:\nOre: 13.00 (UTC+1)\nPorte:\nTracciatore: Luciano Acerboni (Spagna)\nSlalom speciale.\nData: 15 febbraio\nPista: Engiadina\nPartenza: 2\u00a0205\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nDislivello: 165\u00a0m\n1\u00aa manche:\nOre: 10.00 (UTC+1)\nPorte: 60\nTracciatore: Franz Gamper (Germania)\n2\u00aa manche:\nOre: 13.00 (UTC+1)\nPorte: 57\nTracciatore: Anders P\u00e4rson (Svezia)\nCombinata.\nData: 10 febbraio\nDiscesa libera\nPista: Engiadina\nOre: 10.00 (UTC+1)\nPartenza: 2\u00a0590\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nLunghezza: 2\u00a0583\u00a0m\nDislivello: 550\u00a0m\nPorte: 31\nTracciatore: Jan Tischhauser (FIS)\nSlalom speciale\nPista: Engiadina\nPartenza: 2\u00a0205\u00a0m\u00a0s.l.m.\nArrivo: 2\u00a0040\u00a0m\u00a0s.l.m.\nDislivello: 165\u00a0m\n1\u00aa manche:\nOre: 13.00 (UTC+1)\nPorte: 49\nTracciatore: Mathias Berthold (Stati Uniti)\n2\u00aa manche:\nOre: 15.00 (UTC+1)\nPorte: \nTracciatore: Bernd Brunner (Austria)"}
{"id": "253270", "revid": "122780384", "url": "https://it.wikipedia.org/wiki?curid=253270", "title": "Antonio Pennacchi", "text": "Biografia.\nDiscendente di operai provenienti dall'Umbria da parte paterna e di coloni provenienti dal Veneto da parte materna , giunti nel Lazio in occasione della bonifica dell'Agro Pontino, Pennacchi \u00e8 nato a Latina nel 1950 in una famiglia di sette figli, tra cui il giornalista Gianni Pennacchi e l'economista e politica Laura Pennacchi. Si dedica sin da giovanissimo alla politica, ma, a differenza dei fratelli, che aderiscono tutti alle organizzazioni di sinistra, si iscrive al Movimento Sociale Italiano; ben presto entra per\u00f2 in contrasto con i vertici del partito e viene espulso. Dopo una lunga riflessione si avvicina al marxismo, aderisce ai maoisti dell'Unione dei Comunisti Italiani (marxisti-leninisti), partecipando cos\u00ec alla contestazione giovanile del Sessantotto.\nNel frattempo inizia a lavorare come operaio all\"Alcatel Cavi\" di Latina (all'epoca chiamata \"Fulgorcavi\"), dove rimarr\u00e0 per oltre trent'anni. Alla fine degli anni settanta entra nel Partito Socialista Italiano, quindi nella CGIL, dalla quale viene poi espulso. Entra allora nella UIL, passa al Partito Comunista Italiano e di nuovo alla CGIL, da cui \u00e8 nuovamente espulso nel 1983. Lascia quindi la politica e consegue la laurea in lettere all'Universit\u00e0 degli Studi di Roma \"La Sapienza\", approfittando di un periodo di cassa integrazione, iniziando cos\u00ec l'attivit\u00e0 di scrittore.\nIl suo romanzo di esordio, \"Mammut\", riceve 55 rifiuti da 33 editori (a qualcuno lo spediva pi\u00f9 di una volta dopo averne cambiato il titolo), prima di essere pubblicato da Donzelli nel 1994: il libro vince il Premio del Gioved\u00ec. Nel 1995 arriva \"Palude\", vincitore del Premio nazionale letterario Pisa, dedicato alla sua citt\u00e0, e nel 1998 \"Una nuvola rossa\", in cui narra una vicenda ispirata al \"delitto dei fidanzatini di Cori\", avvenuto l'anno prima nell'omonima cittadina laziale e che aveva avuto grande risalto sulla cronaca nazionale.\nNel 2001 lascia l'editore Donzelli e passa alla Mondadori, con la quale pubblica nel 2003 l'autobiografico \"Il fasciocomunista\", vincitore del Premio Napoli. Dal romanzo \u00e8 stato poi tratto il film \"Mio fratello \u00e8 figlio unico\", per la regia di Daniele Luchetti, con Riccardo Scamarcio ed Elio Germano: la pellicola ha avuto un successo sorprendente al botteghino e ha vinto un premio speciale al Festival di Cannes, ma lo scrittore ha fortemente polemizzato con il regista perch\u00e9 nella seconda parte del film la trama del libro \u00e8 stata stravolta. Dello stesso anno \u00e8 la raccolta di saggi \"Viaggio per le citt\u00e0 del Duce\" (Asefi). Del 2005, invece, i saggi de \"L'autobus di Stalin\" (Vallecchi).\nNel giugno del 2006 esce la raccolta di racconti \"Shaw 150. Storie di fabbrica e dintorni\". Risale a questo periodo la sua collaborazione alla rivista \"Limes\"; alcuni suoi scritti sono apparsi anche su \"Nuovi Argomenti\", \"MicroMega\" e \"Nouvelle Revue Fran\u00e7aise\"; frequenta inoltre l'Anonima Scrittori. A partire dal 2007, l'autore \u00e8 impegnato in un progetto, insieme all'Anonima Scrittori, che prevede la scrittura del romanzo \"Cronache da un pianeta abbandonato\", attraverso la partecipazione e la collaborazione di autori sconosciuti. Sempre nel 2007 si iscrive al Partito Democratico. Nel 2008 \u00e8 uscito il saggio \"Fascio e martello\", in cui descrive le citt\u00e0 di fondazione del fascismo in tutta l'Italia e scrive il soggetto del cortometraggio \"Occhi verdi\" per il regista Clemente Pernarella.\nIl 2 marzo 2010 \u00e8 uscito \"Canale Mussolini\", romanzo sulla bonifica dell'Agro Pontino: questo libro, definito dall'autore come \"l'opera per la quale sono venuto al mondo\", ha vinto il 2 luglio la 64\u00aa edizione del Premio Strega, il Premio Acqui Storia come \"romanzo storico dell'anno\", il Premio \"Libro dell'anno\" del TG1 ed \u00e8 stato finalista al Premio Campiello. Il romanzo conquista gran parte della critica e sale in testa alle classifiche di vendita. Il 14 novembre dello stesso anno l'opera ha ricevuto anche ad Asti il Premio \"Asti d'Appello\".\nIn occasione delle elezioni comunali del 2011 a Latina si schiera a supporto della lista locale di Futuro e Libert\u00e0 per l'Italia, ponendo come condizione il sostegno di quest'ultima al candidato del centro-sinistra per superare la dicotomia tra destra e sinistra in funzione antiberlusconiana. Il progetto, presentato come un \"laboratorio politico-artistico rivoluzionario\", ottiene una notevole risonanza mediatica, ma provoca anche polemiche a livello nazionale e viene bloccato dal partito di Gianfranco Fini. La lista si presenta comunque con il nome \"Pennacchi per Latina - Futuro e Libert\u00e0\" correndo da sola e sostenendo un proprio candidato sindaco. Malgrado l'attenzione dei media nazionali e la presenza di numerosi candidati noti, la lista raccoglie meno dell'1% dei voti, un risultato considerato decisamente inferiore alle attese.\nNel 2012 si lancia in un nuovo progetto: \"Pianura Blu\" per il recupero dei canali di bonifica dell'Agro Pontino e per la creazione di una rete ciclonavigabile, con il sostegno dell'Universit\u00e0 \"La Sapienza\" di Roma e di diverse amministrazioni locali. Sempre nello stesso anno partecipa attivamente alla tourn\u00e9e in Germania, per promuovere l'edizione tedesca di \"Canale Mussolini\". Il 20 novembre esce il suo primo romanzo di ambientazione fantastica, \"Storia di Karel\", storia di fantascienza edita da Bompiani: in questo romanzo Pennacchi abbandona la sua Latina e l'Agro pontino come luogo d'ambientazione per stabilire il suo racconto in una lontana galassia dell'universo dove i coloni, spinti da audaci personaggi, si ribellano al loro misero destino.\nNel 2015 esce \"Canale Mussolini, parte seconda\", pubblicato sempre da Mondadori. Nel 2018 pubblica, con la stessa casa editrice, il libro \"Il delitto di Agora - una nuvola rossa\", in cui modifica e corregge alcune parti del suo romanzo del 1998 \"Una nuvola rossa\", sempre ispirato al delitto di Cori.\nMuore improvvisamente il 3 agosto 2021 a 71 anni, stroncato da un infarto mentre sta parlando al telefono con la moglie nella sua abitazione di Latina. Non sentendolo pi\u00f9 rispondere, la moglie ha avvisato i soccorsi che, a seguito del loro intervento, hanno constatato il decesso dell'autore.\nLa camera ardente \u00e8 stata allestita il 4 agosto all'interno del Museo civico Duilio Cambellotti, dalle 15:30 alle 21:30. I funerali si sono svolti il 5 agosto nella Cattedrale di San Marco, a Latina. Quel giorno il sindaco di Latina, Damiano Coletta, ha proclamato il lutto cittadino. La salma di Antonio Pennacchi \u00e8 stata cremata.\nAntonio Pennacchi era un grande tifoso della Roma."}
{"id": "253271", "revid": "111313011", "url": "https://it.wikipedia.org/wiki?curid=253271", "title": "Forum Appii", "text": "Forum Appii fu un piccolo centro sorto in epoca romana come tappa e luogo di sosta sul tracciato della via Appia, a 43 miglia da Roma:\nSito archeologico.\nPresso questa localit\u00e0 la via Appia entrava nelle paludi pontine e dal porto fluviale qui collocato si dipartiva un canale navigabile lungo 19 miglia e affiancato al terrapieno stradale, attraverso il quale in epoca augustea si poteva proseguire il viaggio fino a Terracina sfruttando imbarcazioni trainate da muli percorrenti la sede stradale, come viene ben descritto da Strabone nel Primo Libro della sua Geografia ed anche nella \"Satira Quinta\" del poeta latino Orazio. Citato anche nella \"Naturalis Historia\" di Plinio il Vecchio (14.8.61), in cui parla del vino \"Setino\", proveniente dalle pendici delle montagne sopra \"Forum Appii\". Nel 61 d.C. San Paolo nel suo viaggio verso Roma vi incontr\u00f2 alcuni cristiani venutigli incontro dalla capitale, come viene riportato negli Atti degli Apostoli (28.14-15).\nAbbandonato nel medioevo, come tutto il tratto della via lungo le paludi pontine, solo dopo la bonifica degli anni 1920 e 1930, il territorio circostante fu ripopolato, e fu fondato ed edificato in parziale sovrapposizione con l'area del villaggio romano, il centro di Borgo Faiti.\nDi \"Forum Appii\" rimangono oggi pochissimi resti: tracce di edifici minori di cui si conserva solo la pianta, purtroppo in stato di abbandono, tratti di muratura in \"opus incertum\", alcune lapidi commemorative e numerosi frammenti di materiali da costruzione o decorativi. Delle opere stradali restano alcuni tratti di basolato (diverticoli della via Appia), alcuni cippi miliari e, ancora in opera (tuttora percorso da una delle carreggiate dell'attuale statale), un ponte romano a sesto ribassato che scavalca il fiume Cavata, parzialmente restaurato nel XIX secolo.\nL'area di interesse archeologico \u00e8 attualmente suddivisa tra i comuni di Latina e di Sezze. "}
{"id": "253272", "revid": "104458", "url": "https://it.wikipedia.org/wiki?curid=253272", "title": "Campionato del mondo di sci alpino 2003", "text": ""}
{"id": "253273", "revid": "104458", "url": "https://it.wikipedia.org/wiki?curid=253273", "title": "Campionato del mondo di sci alpino 2001", "text": ""}
{"id": "253274", "revid": "104458", "url": "https://it.wikipedia.org/wiki?curid=253274", "title": "Campionato del mondo di sci alpino 1999", "text": ""}
{"id": "253275", "revid": "104458", "url": "https://it.wikipedia.org/wiki?curid=253275", "title": "Campionato del mondo di sci alpino 1997", "text": ""}
{"id": "253276", "revid": "104458", "url": "https://it.wikipedia.org/wiki?curid=253276", "title": "Campionato del mondo di sci alpino 1996", "text": ""}
{"id": "253277", "revid": "104458", "url": "https://it.wikipedia.org/wiki?curid=253277", "title": "Campionato del mondo di sci alpino 1993", "text": ""}
{"id": "253278", "revid": "104458", "url": "https://it.wikipedia.org/wiki?curid=253278", "title": "Campionato del mondo di sci alpino 1991", "text": ""}
{"id": "253279", "revid": "104458", "url": "https://it.wikipedia.org/wiki?curid=253279", "title": "Campionato del mondo di sci alpino 1989", "text": ""}
{"id": "253280", "revid": "104458", "url": "https://it.wikipedia.org/wiki?curid=253280", "title": "Campionato del mondo di sci alpino 1987", "text": ""}
{"id": "253281", "revid": "104458", "url": "https://it.wikipedia.org/wiki?curid=253281", "title": "Campionato del mondo di sci alpino 1985", "text": ""}
{"id": "253282", "revid": "104458", "url": "https://it.wikipedia.org/wiki?curid=253282", "title": "Campionato del mondo di sci alpino 1982", "text": ""}
{"id": "253283", "revid": "104458", "url": "https://it.wikipedia.org/wiki?curid=253283", "title": "Campionato del mondo di sci alpino 1978", "text": ""}
{"id": "253284", "revid": "104458", "url": "https://it.wikipedia.org/wiki?curid=253284", "title": "Campionato del mondo di sci alpino 1974", "text": ""}
{"id": "253285", "revid": "104458", "url": "https://it.wikipedia.org/wiki?curid=253285", "title": "Campionato del mondo di sci alpino 1970", "text": ""}
{"id": "253286", "revid": "104458", "url": "https://it.wikipedia.org/wiki?curid=253286", "title": "Campionato del mondo di sci alpino 1966", "text": ""}
{"id": "253287", "revid": "104458", "url": "https://it.wikipedia.org/wiki?curid=253287", "title": "Campionato del mondo di sci alpino 1962", "text": ""}
{"id": "253288", "revid": "104458", "url": "https://it.wikipedia.org/wiki?curid=253288", "title": "Campionato del mondo di sci alpino 1958", "text": ""}
{"id": "253289", "revid": "104458", "url": "https://it.wikipedia.org/wiki?curid=253289", "title": "Campionato del mondo di sci alpino 1954", "text": ""}
{"id": "253290", "revid": "104458", "url": "https://it.wikipedia.org/wiki?curid=253290", "title": "Campionato del mondo di sci alpino 1950", "text": ""}
{"id": "253291", "revid": "104458", "url": "https://it.wikipedia.org/wiki?curid=253291", "title": "Campionato del mondo di sci alpino 1939", "text": ""}
{"id": "253292", "revid": "104458", "url": "https://it.wikipedia.org/wiki?curid=253292", "title": "Campionato del mondo di sci alpino 1938", "text": ""}
{"id": "253293", "revid": "104458", "url": "https://it.wikipedia.org/wiki?curid=253293", "title": "Campionato del mondo di sci alpino 1937", "text": ""}
{"id": "253294", "revid": "104458", "url": "https://it.wikipedia.org/wiki?curid=253294", "title": "Campionato del mondo di sci alpino 1936", "text": ""}
{"id": "253295", "revid": "104458", "url": "https://it.wikipedia.org/wiki?curid=253295", "title": "Campionato del mondo di sci alpino 1935", "text": ""}
{"id": "253296", "revid": "104458", "url": "https://it.wikipedia.org/wiki?curid=253296", "title": "Campionato del mondo di sci alpino 1934", "text": ""}
{"id": "253297", "revid": "104458", "url": "https://it.wikipedia.org/wiki?curid=253297", "title": "Campionato del mondo di sci alpino 1933", "text": ""}
{"id": "253298", "revid": "104458", "url": "https://it.wikipedia.org/wiki?curid=253298", "title": "Campionato del mondo di sci alpino 1932", "text": ""}
{"id": "253299", "revid": "104458", "url": "https://it.wikipedia.org/wiki?curid=253299", "title": "Campionato del mondo di sci alpino 1931", "text": ""}
{"id": "253300", "revid": "289247", "url": "https://it.wikipedia.org/wiki?curid=253300", "title": "Campionato del mondo di sci alpino 1948", "text": ""}
{"id": "253301", "revid": "289247", "url": "https://it.wikipedia.org/wiki?curid=253301", "title": "Campionato del mondo di sci alpino 1952", "text": ""}
{"id": "253302", "revid": "289247", "url": "https://it.wikipedia.org/wiki?curid=253302", "title": "Campionato del mondo di sci alpino 1956", "text": ""}
{"id": "253303", "revid": "289247", "url": "https://it.wikipedia.org/wiki?curid=253303", "title": "Campionato del mondo di sci alpino 1960", "text": ""}
{"id": "253304", "revid": "289247", "url": "https://it.wikipedia.org/wiki?curid=253304", "title": "Campionato del mondo di sci alpino 1964", "text": ""}
{"id": "253305", "revid": "289247", "url": "https://it.wikipedia.org/wiki?curid=253305", "title": "Campionato del mondo di sci alpino 1968", "text": ""}
{"id": "253306", "revid": "289247", "url": "https://it.wikipedia.org/wiki?curid=253306", "title": "Campionato del mondo di sci alpino 1972", "text": ""}
{"id": "253307", "revid": "289247", "url": "https://it.wikipedia.org/wiki?curid=253307", "title": "Campionato del mondo di sci alpino 1976", "text": ""}
{"id": "253308", "revid": "78273", "url": "https://it.wikipedia.org/wiki?curid=253308", "title": "Campionato del mondo di sci alpino 1980", "text": ""}
{"id": "253309", "revid": "8897", "url": "https://it.wikipedia.org/wiki?curid=253309", "title": "Malattia venerea", "text": ""}
{"id": "253310", "revid": "599013", "url": "https://it.wikipedia.org/wiki?curid=253310", "title": "Mst", "text": ""}
{"id": "253311", "revid": "9", "url": "https://it.wikipedia.org/wiki?curid=253311", "title": "Mondiali di sci nordico", "text": ""}
{"id": "253313", "revid": "9", "url": "https://it.wikipedia.org/wiki?curid=253313", "title": "Campionati mondiali di sci di fondo", "text": ""}
{"id": "253314", "revid": "9", "url": "https://it.wikipedia.org/wiki?curid=253314", "title": "Mondiali di sci di fondo", "text": ""}
{"id": "253316", "revid": "29229", "url": "https://it.wikipedia.org/wiki?curid=253316", "title": "Comunit\u00e0 veneto-pontine", "text": ""}
{"id": "253321", "revid": "119761354", "url": "https://it.wikipedia.org/wiki?curid=253321", "title": "Live in Paris 05", "text": "Live in Paris 05 \u00e8 il nono album ufficiale della cantante italiana Laura Pausini pubblicato il 25 novembre 2005. \u00c8 il suo primo album live.\nDescrizione.\nL'album viene registrato durante i concerti tenuti da Laura Pausini al teatro \"Le Z\u00e9nith de Paris\" di Parigi il 22 e il 23 marzo 2005 e al \"Wiltern Theater\" di Los Angeles il 22 aprile 2005, tappe del \"World Tour 2005\".\nIl CD contiene 16 dei brani pi\u00f9 importanti della carriera, alcuni dei quali vengono eseguiti in lingua spagnola o in portoghese. La traccia conclusiva dell'album \u00e8 una versione \"unplugged\" di \"V\u00edveme\", registrata al \"Wiltern Theater\" di Los Angeles.\nPer promuovere l'album vengono scelti e pubblicati come singoli \"La prospettiva di me\", trasmesso in radio dal 4 novembre 2005 e \"Il tuo nome in maiuscolo\", estratto solo in Francia e provenienti da \"Resta in ascolto\".\nIl concerto tenutosi al teatro \"Le Z\u00e9nith de Paris\" di Parigi, da cui \u00e8 tratto il DVD, viene poi trasmesso l'11 dicembre 2005 e il 17 giugno 2006 su Italia 1.\nEdizioni.\n\"Live in Paris 05\" (CD)+(DVD).\nL'edizione \u00e8 un cofanetto cartonato composto da:\nDurata totale: 95:30\n\"Live in Paris 05\" (CD).\nNel 2006 viene ristampato e venduto \"Live in Paris 05\" in versione solo CD audio. Le tracce audio sono le stesse della versione dell'anno precedente.\n\"Live in Paris 05\" (2 DVD).\nNel 2006 viene pubblicato un cofanetto plastificato di \"Live in Paris 05\" composto da 2 soli DVD, senza CD audio:\nDifferenze tra versioni DVD.\nNon contiene alcune tracce, presenti invece nell'edizione \"2 DVD Edition\" del 2006:\nAl suo posto \u00e8 presente solo la parte finale del \"Medley n.12\", il brano \"Come se non fosse stato mai amore\"."}
{"id": "253322", "revid": "1543377", "url": "https://it.wikipedia.org/wiki?curid=253322", "title": "Ion beam figuring", "text": "L'ion beam figuring (IBF) \u00e8 un processo basato sulla tecnica di \"ion beam sputtering\" attuata tramite cannone ionico per rifinire con grande accuratezza le superfici ottiche (lenti, specchi) grazie all'abrasione meccanica operata da ioni di un gas nobile scagliati contro l'oggetto da lavorare. Sono state condotte prove anche su mandrini superpuliti per la replicazione di ottiche destinate al dominio dei raggi X. Pu\u00f2 raggiungere precisioni rms inferiori ai 6 nanometri, pari a un centesimo di lunghezza d'onda (\u03bb/100) per ottiche destinate alla luce visibile.\nTra le pi\u00f9 note applicazioni della tecnologia IBF si annovera la rifinitura degli specchi a tasselli dei due telescopi gemelli del Keck Observatory di 10 metri di apertura situati all'osservatorio di Mauna Kea alle isole Hawaii: i trentasei segmenti esagonali hanno superfici paraboloidi fuori asse, impossibili da ottenere con metodi tradizionali quando \u00e8 richiesta grande precisione.\nIBF \u00e8 molto usato anche nella rifinitura di specchi in carburo di silicio (SiC) destinati ad impieghi su sonde spaziali e telescopi di ultima generazione.\nCome funziona.\nIl cannone ionico pu\u00f2 essere pensato come una sabbiatrice: anzich\u00e9 lanciare grani di sabbia scaglia per\u00f2 ioni di gas. Gli ioni colpiscono il bersaglio e lo erodono con tasso di rimozione che dipende dalla natura del materiale e dall'intensit\u00e0 del fascio. Essa ha distribuzione gaussiana e le ali abradono meno del centro. Nel concetto somiglia a un utensile a dolce abrasione sfumata.\nLa forma della superficie iniziale del bersaglio \u00e8 nota da misure interferometriche eseguite di solito con un interferometro in luce laser; la forma della superficie da ottenere \u00e8 nota dalle specifiche di progetto dell'ottica o dal calcolo; il tasso di erosione del fascio ionico \u00e8 noto da prove empiriche. Conosciute queste quantit\u00e0 si pu\u00f2 calcolare con vari metodi matematici o genetici la movimentazione del fascio ionico per abradere il materiale del bersaglio e condurlo pian piano a convergere verso la forma desiderata. Nel concetto il metodo somiglia alle tecniche di lappatura usate per produrre lenti e specchi ottici.\nI risultati migliori si ottengono su materiali amorfi poich\u00e9 la geometria del reticolo cristallino introduce vie preferenziali d'impatto per gli ioni quando la sua forma \u00e8 molto regolare, rovinando l'omogeneit\u00e0 abrasiva e peggiorando di conseguenza la microrugosit\u00e0 superficiale. Risultano ottimi il vetro, la ceramica, il carburo di silicio.\nSchema operativo essenziale.\nDopo aver lavorato almeno a \u03bb/2 con metodi tradizionali l'ottica che si vuol rifinire, di materiale il pi\u00f9 possibile amorfo, se ne misura la forma superficiale con un interferometro e si determina forma e quantit\u00e0 del materiale da rimuovere per renderla il pi\u00f9 possibile simile alla superficie teorica desiderata.\nNoto il tasso di abrasione del fascio su quel materiale, determinato da prove empiriche svolte preliminariamente su oggetti di ugual materiale, si calcola tempo e velocit\u00e0 di movimento del fascio affinch\u00e9 il suo passaggio sul bersaglio possa erodere la quantit\u00e0 di materiale calcolata prima. Questa \u00e8 la parte pi\u00f9 complessa del lavoro perch\u00e9 deve ottimizzare non solo la forma risultante ma anche il tempo complessivo di lavorazione che per motivi pratici non pu\u00f2 superare la ventina di ore o poco pi\u00f9, sia per il possibile calo di rendimento e omogeneit\u00e0 del fascio sia per l'eccessivo riscaldamento del bersaglio e soprattutto del degrado della sua microrugosit\u00e0; si persegue per via matematica oppure iterativa con algoritmi genetici.\nSi colloca ora l'oggetto nella camera, si fa il vuoto, si accende il fascio ionico e si attende che sia stabilizzato. A questo punto pu\u00f2 avere inizio la lavorazione. Si usano in genere ioni di argon accelerati a energia di 1 keV e oltre.\nBibliografia.\nDevelopment of the tertiary mirror for the Ultraviolet Italian Sky Surveyor on the International Space Station (UVISS): ion beam figuring of the mirror profile and application of the multilayer reflecting filters\n\" Paolo Conconi, Giovanni Pareschi, Mauro Ghigo, Marco Sala, Elio Antonello\"\nSPIE 5488, 475, 2004\nThe ultraviolet telescope UVISS: ion beam figuring and multilayer technology\n\"Paolo Conconi, Mauro Ghigo, Giovanni Pareschi, Marco Sala, Elio Antonello\"\nMemorie della S.A.It. Supp. 5, 391, 2004\nIon beam figuring of Nickel mandrel for X-ray replication optics\n\"Mauro Ghigo, Oberto Citterio, Francesco Mazzoleni, Giovanni Pareschi\"\nSPIE 4145, 28, 2000\nFiguring sequences on a super-smooth sample using ion beam technique\n\"Jean-Philippe Tocka, Jean-Paul Collettea, Patrik Gailly, Dirk Kampfh\"\nEUROPTO, Berlin, Germany, May 1999, Centre Spattial de Li\u00e8gea, Munich\nHigh precision cylindrical and quasi-cylindrical aspeherisation of small surfaces by IBF\n\"Raymond Mercier, Michel Mullot, Michel Lamare, and G\u00e9rard Tissot\"\nEUROPTO, Berlin, Germany, May 1999, Institute d'optique associ\u00e9 au CNRS, ORSAY, Cedex, France\nIBF of SiC mirrors provides ultimate WFE performances for any type of telescope\n\"Michel Fruita, Axel Schindlera, Thomas Hanselb\"\nEUROPTO, Berlin, Germany, May 1999, AMATRA MARCONI SPACE, Toulose, Leipzig\nIon beam figuring of small BK7 and Zerodur optics: thermal effect\n\"Patrik Gailly, Jean-Paul Collette, Luc Renson, and Jean-Philippe Tock\"\nEUROPTO, Berlin, Germany, May 1999, Centre spatial de Li\u00e8ge\nLarge optics ion figuring\n\"Roland Geyl, Andr\u00e9 Rinchet, Emmanuel Rolland\"\nEUROPTO, Berlin, Germany, May 1999, REOSC Saint Pierre du Perray, France\nSurface roughness and subsurface damage characterization of fused silica substrates\n\"A. Wutting, J. Steinert, A. Duparr\u00e9, H. Truckenbrodt\"\nEUROPTO, Berlin, Germany, May 1999\nLightweigh SiC foamed mirrors for space applications\n\"A. Novi, G. Basile, O. Citterio, M. Ghigo, A. Caso, G. Cattaneo, G.F. Svelto\"\nSPIE, 4444, XX\nThe ion beam figuring at CSL\n\"Patrik Gailly, Jean-Paul Collette\"\nCentre spatial de Li\u00e8ge"}
{"id": "253323", "revid": "767487", "url": "https://it.wikipedia.org/wiki?curid=253323", "title": "Macbeth (film 1948)", "text": "Macbeth \u00e8 un film del 1948 diretto e interpretato da Orson Welles tratto dall'omonima tragedia di William Shakespeare.\nTrama.\nMacbeth, fedele generale del Re di Scozia e signore di Glamis, e Banquo, suo luogo tenente, incontrano alla conclusione di una battaglia tre streghe che profetizzano loro il futuro: Macbeth sar\u00e0 signore di Cawdor e presto Re; Banquo non sar\u00e0 mai Re, ma sar\u00e0 padre di Re. Concluso l'incontro, gli emissari del Re onorano Macbeth con la signoria di Cawdor, in quanto il precedente signore \u00e8 decaduto sotto l'accusa di tradimento. Vedendo l'avverarsi della prima profezia e desiderosi della seconda, Macbeth e Lady Macbeth pianificano la morte di Duncan, il Re di Scozia. Compiuto il delitto, Macbeth inizia il proprio regno di terrore consumato dalla colpa e dal sospetto per Banquo, presto assassinato, e per la sua dinastia, sopravvissuta e fuggita. Il tiranno sar\u00e0 in seguito sconfitto dalle forze di Macduff, venuto a reclamare il trono per Malcolm, il figlio di Duncan.\nProduzione.\nNel 1947 un produttore hollywoodiano minore, Herbert Yates della Republic Pictures, finanzia con una modestissima somma il progetto di Orson Welles di portare il \"Macbeth\" di Shakespeare sul grande schermo. In preparazione del film Welles mette in scena la tragedia all'University Theatre di Salt Lake City durante lo Utah Centennial Festival quasi con lo stesso cast. Lo spettacolo debutta il 28 maggio e viene replicato fino al 31 maggio. La troupe si trasferisce poi in California e continua a provare per circa due settimane. Welles decide di preregistrare un playback del film, in modo che si possa poi andare sul set e girare speditamente. Welles chiede agli attori di recitare il testo con un accento scozzese. Le riprese, interamente realizzate negli studi della Republic, durano dal 23 giugno al 17 luglio. Poco dopo Welles parte per l'Europa, dove lavora a distanza al montaggio del film, portandolo a termine soltanto dopo il suo rientro a Hollywood, nell'aprile del 1948. A settembre il film viene iscritto al concorso del Festival del Cinema di Venezia e subito dopo ritirato. Dopo la prima proiezione negli Stati Uniti, avvenuta il 1\u00ba ottobre, il produttore esecutivo della Republic, Charles K. Feldman, chiede a Welles di eliminare l'accento scozzese del playback, costringendolo a ricorrere al doppiaggio, e di ridurre la lunghezza del film di circa venti minuti, passando dalla durata originale di 102' a quella di 81' della versione distribuita.\nHome video.\nIn Italia il fim \u00e8 stato distribuito su DVD:"}
{"id": "253324", "revid": "767487", "url": "https://it.wikipedia.org/wiki?curid=253324", "title": "Otello (film 1951)", "text": "Otello (\"The Tragedy of Othello: The Moor of Venice\") \u00e8 un film del 1951 diretto da Orson Welles e tratto dall'omonimo dramma di William Shakespeare, vincitore del Grand Prix du Festival come miglior film al 5\u00ba Festival di Cannes. Presentato alla Mostra di Venezia 1951.\nTrama.\nDurante il periodo delle Repubbliche Marinare, Otello, detto il moro di Venezia, viene inviato dal doge a difendere la roccaforte di Cipro dai Turchi, dopo il suo matrimonio con la bella e nobile Desdemona. Avendo scelto Cassio come aiutante, Otello provoca invidia e gelosia nel perfido Iago, che comincia ad insinuare dubbi sulla fedelt\u00e0 della moglie. Con un artificio, il subdolo Iago crea l'incidente del fazzoletto di Desdemona. A questo punto l'ingenuo Otello gli crede e folle di gelosia, soffoca la moglie con un cuscino. Ma la verit\u00e0 viene a galla e Iago smascherato e condannato a morte. Otello non resiste per\u00f2 al rimorso e si suicida.\nIncassi.\nIncasso accertato a tutto il 31 dicembre 1952 Lit. 6.000.000"}
{"id": "253325", "revid": "767487", "url": "https://it.wikipedia.org/wiki?curid=253325", "title": "Otello il moro di Venezia", "text": "Otello il moro di Venezia \u00e8 un film del 1955 diretto da Sergei Yutkevich, vincitore del premio per la miglior regia al 9\u00ba Festival di Cannes.\nTrama.\nVittima di un incanto tessuto dal malvagio Iago, Otello uccide la moglie.\nIn seguito perde la testa per Desdemona, ma presto ammazzer\u00e0 anche lei non tanto per gelosia, ma perch\u00e9 si sente tradito nella fiducia.\nIn questo film Otello \u00e8 un personaggio che ha due volti: da un lato \u00e8 passionale e gentile, dall'altro distruttivo e caotico."}
{"id": "253328", "revid": "277947", "url": "https://it.wikipedia.org/wiki?curid=253328", "title": "Guido Salvini (regista)", "text": "Biografia.\nNipote del grande attore Tommaso Salvini - suo padre, lo scultore e direttore della gipsoteca di Firenze Mario Salvini, era il figlio del grande attore - e quindi nipote anche dell'altro figlio di Tommaso, Gustavo Salvini, nel 1924 fu tra i fondatori del Teatro d'Arte di Roma diretto da Luigi Pirandello.\nDiresse 296 lavori: 147 spettacoli di prosa, 125 opere, 4 operette, 10 balletti, 4 pantomime e 6 film. Organizz\u00f2 importanti tourn\u00e9e del teatro d'opera e di prosa italiano all'estero.\nNel 1932 assunse la direzione del II Festival Musicale di Venezia. Come responsabile del settore prosa del primo Maggio Fiorentino, nel 1933 port\u00f2 a Firenze Max Reinhardt e Jacques Copeau.\nNel 1935 venne chiamato da Reinhardt al Festival di Salisburgo dove allest\u00ec un famoso \"Falstaff\" diretto da Arturo Toscanini.\n\u00c8 sepolto nel Cimitero delle Porte Sante in Firenze.\nL'Accademia.\nDal 1938 al 1944 fu maestro di regia all'Accademia nazionale d'arte drammatica: tra i suoi allievi figurarono Luigi Squarzina, Vito Pandolfi, Luciano Salce.\nNel 1946 fond\u00f2 la rivista \"Teatro\".\nDal 1950 al 1951 diresse la \"Compagnia del Teatro Nazionale\", che vide tra i componenti attori come Edda Albertini, Vittorio Gassman, Giorgio Albertazzi, Vivi Gioi, Massimo Girotti, Gabriele Ferzetti."}
{"id": "253329", "revid": "729019", "url": "https://it.wikipedia.org/wiki?curid=253329", "title": "Neuroma", "text": "Per neuroma (pi\u00f9 propriamente chiamato \"neuroma traumatico\") si intende una proliferazione non neoplastica, ma iperplastica, di cellule di Schwann e di fibre nervose, che segue ad un trauma ad un nervo periferico che abbia comportato la sua completa interruzione e che rappresenta l'esito di un tentativo inefficace di rigenerazione del nervo stesso.\nIn genere, i neuromi sono adiacenti ad una cicatrice traumatica o chirurgica; pi\u00f9 comunemente superficiali (cute-sottocute), possono essere anche profondi (molto frequenti i neuromi da amputazione, ad esempio nel moncone del dotto cistico dopo colecistectomia).\nI neuromi superficiali sono spesso caratterizzati da forte dolorabilit\u00e0; la minima stimolazione, anche tattile, scatena un forte dolore.\nNella pianta del piede, in prossimit\u00e0 della testa distale delle ossa metatarsali (arco plantare anteriore), \u00e8 abbastanza frequente il neuroma di Morton, caratterizzato da fibrosi e da iperplasia dei fasci nervosi, causato dal trauma cronico derivante dalla deambulazione; la lesione causa un dolore che disturba notevolmente la deambulazione stessa.\nIl neuroma non ha relazioni con i veri tumori benigni dei nervi periferici, rappresentati dal neurinoma, chiamato pi\u00f9 propriamente Schwannoma perch\u00e9 origina da una proliferazione neoplastica delle cellule di Schwann, e dal neurofibroma, che origina da una proliferazione neoplastica di cellule di Schwann e di fibre nervose associata a fibrosi; in alcuni casi, la presenza di neurofibromi multipli rappresenta una delle manifestazioni di una malattia ereditaria, la neurofibromatosi."}
{"id": "253331", "revid": "729019", "url": "https://it.wikipedia.org/wiki?curid=253331", "title": "Rivolta di Pozna\u0144", "text": "La rivolta di Pozna\u0144 \u00e8 una rivolta avvenuta a Pozna\u0144, in Polonia, il 28 giugno 1956.\nStoria.\nGli operai di Pozna\u0144, in Polonia, scioperarono e insorsero la mattina del 28 giugno 1956 al grido di \"pane e libert\u00e0\" contro il regime stalinista mantenuto dall'Unione Sovietica e contro l'aumento dei prezzi dei beni di prima necessit\u00e0. Gli operai si mossero inizialmente in corteo, poi cominciarono a bloccare le strade e ad attaccare la sede del partito di governo, il Municipio e le carceri. La rivolta fu repressa nel sangue dai carri armati dell'Esercito Polacco comandati dal generale sovietico Konstantin Rokossovsky, allora ministro della guerra polacco. Nel corso delle proteste vennero interrotti i collegamenti telefonici tra Pozna\u0144 e altre citt\u00e0, come \u0141\u00f3d\u017a, Cracovia e Berlino.\nIl giorno dopo (29 giugno) vennero dichiarate la legge marziale ed il coprifuoco nel perimetro cittadino; nonostante ci\u00f2 ci furono ancora incidenti almeno fino alla mattina del 30 giugno.\nLa notizia si diffuse a partire da un comunicato emesso da Radio Varsavia: il comunicato spieg\u00f2 che il malcontento era presente da tempo tra gli operai, che decisero di insorgere il 28 giugno, durante lo svolgimento della Fiera internazionale di Pozna\u0144, probabilmente per dare maggiore risalto internazionale alla situazione presente nel paese.\nLa rivolta, esplosa in un periodo in cui si cominciava a parlare di destalinizzazione, espresse il vivo fermento di libert\u00e0 presente in tutta la Polonia, e si propag\u00f2 anche in altri paesi a regime stalinista come l'Ungheria; qui esplose nella insurrezione ungherese del 23 ottobre. Per allontanare il pericolo di una sollevazione in Polonia, i russi furono costretti ad allentare le redini della dittatura aprendo qualche spiraglio di libert\u00e0 nel Paese.\nFurono liberati in quella circostanza il cardinale Stefan Wyszy\u0144ski, nonch\u00e9 il dirigente di partito W\u0142adys\u0142aw Gomu\u0142ka, imprigionato nel 1949 con l'accusa di titismo.\nReazioni politiche.\nLe reazioni alla rivolta furono poche: il Regno Unito si limit\u00f2 a esprimere rammarico per la perdita di vite umane tra la popolazione polacca. D'altro canto, gli Stati Uniti d'America espressero solidariet\u00e0 nei confronti dei familiari delle vittime, le quali \u00abesprimevano soltanto il loro profondo malcontento\u00bb verso un governo che, secondo gli americani, serviva essenzialmente gli interessi dell'Unione Sovietica.\nNon si registr\u00f2 una reazione ufficiale da parte italiana, per\u00f2 si registrarono reazioni da parte di alcuni esponenti dei maggiori partiti. Il quotidiano \"l'Unit\u00e0\", organo del Partito Comunista Italiano, si mise sostanzialmente sulle stesse posizioni del governo polacco, per il quale la violenza fu causata da agenti provocatori \u00abal soldo di imperialisti stranieri\u00bb. Giuseppe Saragat, all'epoca deputato del Partito Socialista Democratico Italiano, reag\u00ec definendo la rivolta come un sintomo di emancipazione del popolo contro il regime sovietico polacco e contro quello che defin\u00ec \u00abcolonialismo\u00bb sovietico. A causa di queste affermazioni, nel giornale \"l'Unit\u00e0\" Saragat venne accusato di solidarizzare con \u00abgli imperialisti oppressori\u00bb e con \u00abi nemici dello Stato popolare\u00bb, i quali, secondo il giornale, disconoscevano i processi economici, sociali e di libert\u00e0 realizzati proprio dagli Stati socialisti."}
{"id": "253332", "revid": "119856084", "url": "https://it.wikipedia.org/wiki?curid=253332", "title": "W\u0142adys\u0142aw Gomu\u0142ka", "text": "Biografia.\nNato a Krosno, nell'allora Regno di Galizia e Lodomiria, all'epoca sotto l'Impero austro-ungarico, W\u0142adys\u0142aw Gomu\u0142ka \u00e8 stato il leader del paese e del Partito Operaio Unificato Polacco. Nato nel 1948 dalla fusione tra il Partito dei Lavoratori Polacchi e il Partito Socialista Polacco, in quell'anno occupava la carica di segretario generale del partito, quando cadde in disgrazia agli occhi di Stalin e venne destituito sotto l'accusa di \"deviazionismo nazionalistico di destra\" e pi\u00f9 tardi arrestato. Riabilitato dopo la pubblicazione del rapporto Chru\u0161\u010d\u0451v, fu nominato nuovamente segretario generale del Partito Operaio Unificato Polacco nel corso di una drammatica riunione del Politburo nell'ottobre 1956, malgrado le diffide di Chru\u0161\u010d\u00ebv e Molotov. Con il ritorno al potere di Gomu\u0142ka, la Polonia si avvi\u00f2 verso una forma ibrida di \"comunismo nazionale\", fortemente condizionata tuttavia dalla presenza di truppe sovietiche in territorio polacco.\nGomu\u0142ka era sopravvissuto alla Grande purga del 1938, nella quale molti membri del Partito Comunista di Polonia perirono per mano del regime di Stalin e il partito sciolto per ordine dello stesso Stalin con l'accusa di trotskismo. Diventato uno dei pi\u00f9 importanti comunisti polacchi, nel 1942 convinse Stalin che doveva essere ripristinata una qualche forma di partito comunista polacco e prese parte alla creazione del Partito dei Lavoratori Polacchi (\"Polska Partia Robotnicza\"). Fu vice primo ministro nel governo provvisorio della Repubblica di Polonia (\"Rz\u0105d Tymczasowy Rzeczypospolitej Polskiej\") dal gennaio al giugno 1945, e nel governo provvisorio di unit\u00e0 nazionale (\"Tymczasowy Rz\u0105d Jedno\u015bci Narodowej\"), dal giugno 1945 al 1947. Fu una figura importante del governo comunista dell'epoca, e aiut\u00f2 i comunisti a ottenere il risultato del referendum 3xTAK del 1946 e delle elezioni parlamentari in Polonia del 1947 e divenne, come lui stesso disse, \"l'egemone di Polonia\".\nComunque, nel periodo 1951-1954, a causa di contrapposizioni tra le varie fazioni del partito, venne condannato come \"di destra\" e \"reazionario\" e imprigionato, oltre che espulso dal Partito dei Lavoratori. Nel 1956, dopo la morte di Bierut e l'inizio della destalinizzazione, venne riabilitato e eletto nuovamente capo del Partito. Inizialmente molto popolare per le sue riforme e la ricerca di una \"via polacca al socialismo\", ammorbid\u00ec gradualmente la sua opposizione alle pressioni sovietiche.\nNegli anni sessanta appoggi\u00f2 la persecuzione della Chiesa cattolica e di alcuni intellettuali di partito (ad esempio, Ko\u0142akowski). Ebbe parte nell'intervento del patto di Varsavia in Cecoslovacchia nel 1968. All'epoca fu anche responsabile della persecuzione di studenti e intellighenzia, oltre che di un indurimento della censura sui media. Nel 1968 incit\u00f2, anche se in seguito sostenne di non averlo fatto deliberatamente, la campagna di propaganda antiebraica che fu una delle conseguenze della posizione del blocco sovietico dopo la guerra dei sei giorni.\nNel dicembre 1970 uno scontro sanguinoso tra il governo e gli operai dei cantieri navali, nel quale dozzine di lavoratori vennero uccisi dalle forze dell'ordine, ne provoc\u00f2 le dimissioni. Un uomo pi\u00f9 giovane e dinamico, Edward Gierek, prese la guida del partito. Gomu\u0142ka venne costretto a ritirarsi. Dopo la sua morte nel 1982, la sua immagine negativa nella propaganda comunista venne modificata e vennero riconosciuti alcuni dei suoi contributi costruttivi. Le sue memorie vennero pubblicate per la prima volta nel 1994.\nCuriosit\u00e0.\nIl cane di Indro Montanelli si chiamava Gomulka."}
{"id": "253333", "revid": "3689", "url": "https://it.wikipedia.org/wiki?curid=253333", "title": "Wladislaw Gomulka", "text": ""}
{"id": "253334", "revid": "474175", "url": "https://it.wikipedia.org/wiki?curid=253334", "title": "Tibisco", "text": "Il Tibisco (in ungherese \"Tisza\"; in ucraino \u0422\u0438\u0441\u0430; in rumeno, slovacco e serbo \"Tisa\"; in tedesco \"Thei\u00df\") \u00e8 un affluente di sinistra del Danubio. \u00c8 lungo 976\u00a0km ed ha un bacino fluviale di circa 157.186\u00a0km\u00b2.\nIl Tibisco Bianco e Tibisco Nero, corsi nati nei Carpazi ucraini, confluendo danno vita al Tibisco. Questo entra presto in Ungheria, lambendo i confini di Romania e Slovacchia; dopo aver attraversato l'Ungheria, il fiume entra nella Serbia e qui affluisce nel Danubio. Costituisce inoltre il confine tra le regioni serbe di Ba\u010dka e del Banato.\nI nomi con cui fu conosciuto nell'antichit\u00e0 sono \"Tissus\", \"Tisia\", \"Pathissus\" e \"Parthiscus\".\nLa regimentazione.\nCaratterizzato da un regime irregolare, il Tibisco ha una portata di 825\u00a0m\u00b3/s.\nLa lunghezza del Tibisco era di 1429\u00a0km. Attraverso la Grande Pianura Ungherese, una delle pi\u00f9 grandi pianure dell'Europa centrale, costretto dalla planarit\u00e0 del territorio a scorrere molto lentamente e formare numerose curve, tornanti e meandri, il fiume provocava numerose inondazioni.\nDopo diversi esperimenti in scala ridotta Istv\u00e1n Sz\u00e9chenyi organizz\u00f2 la \"regimentazione del Tibisco\" (\"a Tisza szab\u00e1lyoz\u00e1sa\") che inizi\u00f2 il 27 agosto 1846, secondo i piani dell'ingegnere P\u00e1l V\u00e1s\u00e1rhelyi (1795-1846). Dopo la morte di V\u00e1s\u00e1rhelyi i piani furono modificati da Pietro Paleocapa e la regimentazione di fatto fin\u00ec nel 1880. Il risultato fu che la nuova lunghezza del fiume divenne di 976\u00a0km, con 589\u00a0km di \"canali morti\" e 136\u00a0km di nuovo letto fluviale. Nel 1879 una piena usc\u00ec dagli argini distruggendo 3200 case.\nLa lunghezza totale del sistema di protezione dalle piene del fiume raggiunge i 2940\u00a0km (oltre ai 4220\u00a0km di tutti i fiumi ungheresi protetti) e costituisce uno dei maggiori sistemi di protezione dalle piene d'Europa; pi\u00f9 grande di quello olandese, lungo 1500\u00a0km, di quello del Po (1400\u00a0km) e di quello della valle della Loira (480\u00a0km).\nIl lago del Tibisco.\nNegli anni ottanta la costruzione dell'invaso \"Kisk\u00f6re\" cominci\u00f2 con il proposito di contribuire al controllo delle piene e contemporaneamente immagazzinare acqua per le stagioni secche. Venne cos\u00ec a formarsi il Lago del Tibisco (\"Tisza-t\u00f3\") che \u00e8 divenuto una delle pi\u00f9 popolari attrazioni turistiche della zona.\nNavigazione.\nIl Tibisco \u00e8 navigabile per gran parte del suo corso. Il fiume \u00e8 stato aperto alla navigazione internazionale solo recentemente; prima, l'Ungheria distingueva tra \"fiumi nazionali\" e \"fiumi internazionali\", indicando se navi non ungheresi fossero autorizzate o no. Dopo l'ingresso dell'Ungheria nell'Unione Europea, questa distinzione \u00e8 stata tolta e tutte le imbarcazioni sono ammesse a navigare il Tibisco.\nLe condizioni di navigazione differiscono a seconda delle circostanze: in periodo di piena, a volte pu\u00f2 non essere navigabile, cos\u00ec come in periodo di estrema secca.\nInquinamento.\nNel gennaio del 2000 una miniera d'oro rumena scaric\u00f2 cianuro nel fiume avvelenando anche il Danubio, provocando un'ecatombe di pesci e gabbiani."}
{"id": "253335", "revid": "1934238", "url": "https://it.wikipedia.org/wiki?curid=253335", "title": "Enniskillen", "text": "Enniskillen (\"Inis Ceithleann\" in gaelico irlandese) \u00e8 una cittadina di 13.600 abitanti dell'Irlanda del Nord, capoluogo della contea di Fermanagh e situata nell'omonimo distretto.\nStoria.\nAttraversata dal fiume Erne, \u00e8 conosciuta anche per la bomba dell'IRA che l'8 novembre 1987 uccise undici civili protestanti che partecipavano ad una cerimonia per i caduti della prima guerra mondiale.\nCuriosit\u00e0.\nLa strage \u00e8 menzionata nel DVD degli U2 \"Rattle and Hum\", sia durante l'intervista di presentazione alla canzone \"Sunday Bloody Sunday\" sia durante la canzone stessa. Il cantante Bono condanna il gesto esprimendo anche il proprio disappunto per tutti gli irlandesi americani che durante il loro tour avvicinavano la band per esprimere la loro approvazione alla rivoluzione nel loro paese di origine.\nAnche la band heavy metal britannica Demon ha dedicato un brano alla strage, \"Remembrance Day (A Song For Peace)\", incluso nell'album \"Taking the World By Storm\" del 1989."}
{"id": "253336", "revid": "4175", "url": "https://it.wikipedia.org/wiki?curid=253336", "title": "Sei Nazioni 2006", "text": "Il torneo di rugby Sei Nazioni 2006 venne disputato dal 4 febbraio al 19 marzo 2006 e fu vinto dalla per differenza punti sull'. L' sconfitta tre volte, riport\u00f2 uno dei peggiori risultati degli ultimi anni e perse anche la Calcutta Cup contro gli scozzesi.\nL', guidata da Pierre Berbizier, nonostante i progressi mostrati, riusc\u00ec a raccogliere solo un pareggio a Cardiff, che comunque fu il primo punto esterno del torneo."}
{"id": "253339", "revid": "119334017", "url": "https://it.wikipedia.org/wiki?curid=253339", "title": "Sacra Consulta", "text": "La Sacra Consulta, pi\u00f9 esattamente Sacra Congregazione della Consulta, era un organismo della Curia romana, oggi soppresso.\nStoria.\nLa Sacra Consulta fu creata nel 1559 da papa Paolo IV (1559-1565) come commissione speciale. Il pontefice, dopo aver esiliato il cardinal nipote Carlo Carafa sovrintendente a tutti gli affari dello Stato, cre\u00f2 in sua vece una congregazione composta di quattro cardinali.\nL'organismo fu ufficializzato da papa Sisto V (1585-1590) con la bolla \"Immensa Aeterni Dei\" del 22 gennaio 1588. Sisto V denomin\u00f2 il dicastero \u00abCongregazione sopra le consultazioni dello Stato ecclesiastico\u00bb (\"Congregatio decimoquarta pro consultationibus negociorum Status Ecclesiastici\"). Il pontefice ne stabil\u00ec la composizione: quattro cardinali, il Segretario di Stato in qualit\u00e0 di prefetto, un competente numero di prelati (in genere otto), uno dei quali fungeva da Segretario.\nOrganismo con funzioni amministrative e giudiziarie, assolveva compiti della massima rilevanza, quali l'interpretazione delle leggi, la risoluzione di controversie giurisdizionali, feudali ed amministrative. Era l'istanza suprema cui veniva sottoposto il giudizio sui conflitti tra Comuni e governatori cittadini. Fu, in altre parole, un precursore del moderno Consiglio di stato. Il segretario, alle dipendenze del prefetto, regolava gli affari relativi alle deputazioni dei governatori e dei capitani di giustizia (bargelli) e spediva le \u00ablettere d'ordine\u00bb. I giudicati della Consulta venivano eseguiti dal governatore di Roma. \nClemente XII (1730-40) fece erigere sulla piazza del Quirinale il palazzo della Consulta ove furono sistemati gli uffici degli otto prelati; il tribunale si riun\u00ec, invece, nel palazzo di Montecitorio o nelle stanze del Palazzo apostolico.\nNapoleone soppresse la congregazione il 17 giugno 1809. Dopo la sua caduta, nel 1814, la congregazione fu ripristinata da Pio VII il 1\u00ba luglio di quell'anno.\nNel 1833 Gregorio XVI accorp\u00f2 tutte le sue competenze amministrative alla Segreteria di Stato. Rest\u00f2 in vita il tribunale che era composto di un cardinale prefetto e di quattro prelati dei quali il pi\u00f9 anziano era vice-presidente (tale composizione sub\u00ec, successivamente alcune modifiche); giudicava in grado d'appello e di revisione tutte le cause criminali nonch\u00e9 le cause di lesa maest\u00e0.\nLa Congregazione cess\u00f2 le sue funzioni con la fine dello Stato Pontificio (1870).\nCronotassi dei prefetti.\nGeneralmente era il cardinal nipote a ricoprire la carica di prefetto. Ma la norma non fu sempre rispettata. Le eccezioni furono due:\nPapa Alessandro VII (1655-67) sottrasse ai cardinal nipoti ogni ingerenza sulla Consulta. Da allora i prefetti furono:\n\"Nel 1809 la Congregazione su sospesa dalla Consulta straordinaria per gli Stati romani. Fu ripristinata il 1\u00ba luglio 1814.\"\nCronotassi dei segretari.\n\"Nel 1809 la Congregazione su sospesa dalla Consulta straordinaria per gli Stati romani. Fu ripristinata il 1\u00ba luglio 1814.\""}
{"id": "253340", "revid": "132266", "url": "https://it.wikipedia.org/wiki?curid=253340", "title": "Unmanned combat air vehicle", "text": ""}
{"id": "253341", "revid": "20638", "url": "https://it.wikipedia.org/wiki?curid=253341", "title": "Sciadografia", "text": ""}
{"id": "253342", "revid": "287204", "url": "https://it.wikipedia.org/wiki?curid=253342", "title": "Coeuvres-et-Valsery", "text": ""}
{"id": "253345", "revid": "287204", "url": "https://it.wikipedia.org/wiki?curid=253345", "title": "Argoeuves", "text": ""}
{"id": "253353", "revid": "2175", "url": "https://it.wikipedia.org/wiki?curid=253353", "title": "Estr\u00e9boeuf", "text": ""}
{"id": "253354", "revid": "1543377", "url": "https://it.wikipedia.org/wiki?curid=253354", "title": "Libero professionista", "text": "Il libero professionista \u00e8 un lavoratore che svolge un'attivit\u00e0 economica, a favore di terzi, volta alla prestazione di servizi mediante lavoro intellettuale. L'attivit\u00e0 svolta da tale soggetto \u00e8 detta \"libera professione\".\nL'etimologia della parola professionista deriva da \"professare\", cio\u00e8 essere fedele a statuti ordinistici o regolamentanti un'attivit\u00e0, che un tempo poteva anche essere artigianale o artistica.\nCaratteristiche generali.\nPer esercitare la loro attivit\u00e0, i liberi professionisti a volte devono possedere requisiti di legge che variano da Stato a Stato, specie per talune libere professioni pi\u00f9 critiche (ad esempio medico o avvocato). Nelle nazioni in cui esistono albi professionali l'iscrizione pu\u00f2 essere obbligatoria o facoltativa a seconda della legislazione e/o regolamentazione governativa locale nonch\u00e9 della specifica libera professione. Quando, per una determinata libera professione, non \u00e8 predisposto un albo o non \u00e8 obbligatoria l'iscrizione per esercitare, allora \u00e8 generalmente possibile iscriversi ad un'eventuale associazione di categoria.\nIl libero professionista, avendo una professionalit\u00e0 talvolta sviluppata anche tramite percorsi di istruzione superiore, la mette a disposizione e fornisce prestazioni professionali a vari clienti senza essere assoggettato a datori di lavoro.\nGeneralmente, i liberi professionisti che esercitano le attivit\u00e0 ritenute pi\u00f9 vitali dai singoli ordinamenti nazionali, insieme con la professione oggetto dell'attivit\u00e0, soggiacciono ad una particolare e specifica disciplina legislativa. In questi casi solitamente sono prescritti pure requisiti di istruzione superiore. Tuttavia le libere professioni regolamentate sono la netta minoranza del complessivo delle libere professioni sia di quelle rivolte alle persone fisiche sia di quelle esercitate verso enti/imprese o lavoratori autonomi. In questi casi la qualifica del libero professionista non \u00e8 vincolata all\"'abilitazione\" statale ma \u00e8 acquisita attraverso la \"competenza\".\nMentre il \"libero\" professionista \u00e8, per definizione, un lavoratore autonomo dotato di partita IVA che esercita una professione intellettuale, \u00e8 altrettanto vero che molte professioni intellettuali, anche quelle per cui sia obbligatoria l'iscrizione ad un albo, sono pure esercitate sotto forma di lavoro subordinato o lavoro parasubordinato: medico, giornalista, veterinario, farmacista, ingegnere, architetto, geometra e (in alcune nazioni) anche avvocato, sono esempi di professioni regolamentate svolte anche come dipendenti (o assimilabili) di un datore di lavoro. A maggior ragione qualsiasi professione intellettuale non regolamentata pu\u00f2 essere svolta come lavoratore dipendente (o assimilabile) di un'impresa del terziario avanzato, ad esempio una societ\u00e0 di consulenza. In tutti questi casi non si pu\u00f2 parlare di liberi professionisti.\nEsiste inoltre un'importante differenza tra i termini \"libero professionista\" e \"professionista\", specie in un contesto tecnico-legale internazionale. Nell'inglese tecnico-commerciale, con il termine professional, che \u00e8 spesso tradotto (anche dalle leggi italiane) in \"professionista\", s'intende \"in ambito di impresa o di lavoro autonomo\". Questo \u00e8 anche il significato di professionista per il codice del consumo.\nFigure particolari.\nIl \"freelance\".\nIl freelance (\"\"freelance worker\") \u00e8 un termine inglese, usato in riferimento ad un prestatore che svolga \"liberamente\" un'attivit\u00e0 lavorativa cio\u00e8 non sia vincolato ad un unico soggetto fruitore. Tale espressione \u00e8 equivalente a libero professionista ed \u00e8 entrata anche nell'uso italiano; deriva dal Medioevo in cui indicava un mercenario (ovvero un soldato che non serviva uno specifico signore, e i cui servizi erano a disposizione di chi lo pagasse).\nNel mondo.\nItalia.\nPer svolgere la gran parte delle libere professioni non \u00e8 generalmente richiesta l'iscrizione ad un albo professionale ad eccezione delle ipotesi previste dalla legge. Infatti, le cosiddette \"attivit\u00e0 riservate\"\" a soggetti iscritti in albi o collegi sono precisamente indicate dalle norme e costituiscono un \"elenco limitato\" rispetto al vasto campo di servizi professionali centrati sull'apporto intellettuale. Tale \"elenco limitato\" tuttavia \u00e8 molto pi\u00f9 ampio che nella maggior parte degli Stati, e segnatamente nell'Unione europea. Ad esempio, mentre le professioni \"riservate\" di medico ed avvocato sono previste in tutti gli Stati della UE, tutte le altre \"professioni regolamentate\" sono di regola in numero inferiore, mentre la professione di giornalista \u00e8 prevista solamente in Italia. Il professionista in Italia (a differenza che altrove) \u00e8 ben distinto dagli altri operatori economici e quindi, ad esempio, non \u00e8 assoggettabile alla disciplina del fallimento. Occorre inoltre presentare all'Agenzia delle Entrate della propria provincia di residenza o di esercizio della professione la richiesta di attribuzione della partita IVA tramite la quale si verr\u00e0 identificati per le procedure amministrative. Da notare che sul certificato di attribuzione della partita iva, qualsiasi libero professionista italiano trova scritto \"ditta individuale\" perch\u00e9 l'Agenzia delle Entrate non distingue tra libero professionista e lavoratore autonomo.\nSalvo le eccezioni stabilite dalla legge, l'esercizio della libera professione non \u00e8 generalmente precluso a chi sia lavoratore dipendente o assimilabile (es. parasubordinato). Invece, in alcune situazioni il lavoratore pu\u00f2 svolgere contemporaneamente la professione sia come dipendente che come libero professionista: il classico caso \u00e8 quello di quei medici che prestano servizio presso strutture pubbliche e che svolgono anche attivit\u00e0 libero professionale, in gergo \"da privato\". Oppure vi \u00e8 anche il caso in cui un soggetto svolga un'attivit\u00e0 lavorativa (regolamentata o meno) da dipendente e nello stesso tempo eserciti la libera professione: ad esempio i numerosi insegnanti (privati o pubblici) che poi hanno anche una loro attivit\u00e0 consulenziale.\nIl libero professionista, a fronte del percepimento di una parcella come compenso per la sua prestazione, emette fattura ai propri clienti per i servizi erogati, come tutti i lavoratori autonomi. La remunerazione del libero professionista prende il nome di compenso od onorario. Oltre all'onorario (cio\u00e8 il dovuto per la prestazione professionale) nella fattura possono essere comprese anche varie voci di spesa. La peculiarit\u00e0 fiscale dei liberi professionisti rispetto alle imprese individuali (artigiani, commercianti, agricoltori, allevatori) \u00e8 che la loro fattura contiene la ritenuta d'acconto (analogamente a quanto accade nei cedolini paga dei lavori dipendenti e dei parasubordinati) che deve essere quindi successivamente versata al fisco dal committente.\nL'imponibile su cui si applica la ritenuta d'acconto \u00e8 diverso per i liberi professionisti iscritti negli albi rispetto agli altri liberi professionisti. La motivazione riguarda nuovamente l'esistenza delle casse previdenziali tenute dagli ordini rispetto alla gestione separata INPS e il diverso imponibile \u00e8 a vantaggio dei liberi professionisti protetti.\nI titolari di farmacie, invece, sono soggetti alle regole del commercio, in quanto effettuano vendite di beni, e quindi emettono scontrini fiscali.\nDisciplina normativa.\nL'art. 2229 del codice civile italiano \"Delle professioni intellettuali\" inquadra l'esercizio di una \"professione intellettuale\". L'articolo in oggetto precisa che \u00e8 la legge che \"determina le professioni intellettuali per l'esercizio delle quali \u00e8 necessaria l'iscrizione in appositi albi o elenchi\". Pertanto, le libere professioni ordinistiche sono un sottoinsieme delle libere professioni. Questo assunto \u00e8 successivamente confermato dall'art. 2231 che ribadisce il concetto secondo il quale la \"prestazione d'opera intellettuale\" (art. 2230) \"pu\u00f2\" essere condizionata \"all'iscrizione in un albo o elenco\". La legge 14 gennaio 2013, n. 4 riprende la definizione di cui sopra, specificando che l'esercizio della professione (non ordinistica ovvero associativa) \"\u00e8 libero\". Infine, mentre in Italia i professionisti non sono imprese, per la giurisprudenza comunitaria \u00e8 impresa \"qualsiasi entit\u00e0 che esercita un'attivit\u00e0 economica, a prescindere dal suo stato giuridico e dalle sue modalit\u00e0 di finanziamento\". Le attivit\u00e0 di chi esercita una professione sono \"attivit\u00e0 organizzate per la produzione di servizi, ossia per l'esecuzione di prestazioni di fare\". Quindi i liberi professionisti, per la normativa comunitaria, sono imprenditori.\nIn base alla riforma del 2012, operata ai sensi del D.P.R. 7 agosto 2012 n. 137 emanata in applicazione del decreto legge 13 agosto 2011 n. 138 - convertito in legge 14 settembre 2011 n. 148 - la disciplina del tirocinio professionale ha subito una riforma generale. Inoltre, ai sensi del decreto legge 24 gennaio 2012, n. 1 - convertito in legge 24 marzo 2012, n. 27 - le tariffe ordinistiche sono state abolite, stabilendo nel contempo che il compenso del professionista venga determinato con riferimento a parametri stabiliti con decreto del ministro competente Dal 15 agosto 2014 i liberi professionisti ordinistici sono obbligati (a seguito della riforma delle professioni, DPR 137/2012 di cui sopra che ha avuto diverse proroghe) a dotarsi di una polizza assicurativa RC.\nL'iscrizione ad un albo professionale \u00e8 tipica delle \"\"professioni protette\", nell'ambito del \"sistema ordinistico\" contrapposto al libero professionista inquadrato nelle \"associazioni professionali\"\", di tipo volontario. Quest'ultimo sistema ha trovato riconoscimento giuridico da parte dello Stato con la legge sulle associazioni professionali 14 gennaio 2013, n. 4 (\"Disposizioni in materia di professioni non organizzate\"), entrata in vigore il 10 febbraio 2013 (precedentemente approvata in via definitiva dalla Camera il 19 dicembre 2012, pubblicata sulla Gazzetta Ufficiale n. 22 il 26 gennaio 2013). Tale legge, nei primi articoli, inquadra la nuova tipologia di liberi professionisti (cosiddetti \"senza albo\") iscritti alle associazioni professionali e, comunque, d\u00e0 una definizione generale (svincolata dal sistema ordinistico) di libero professionista come soggetto economico che eroga servizi mediante il ricorso prevalente o esclusivo di prestazione \"intellettuale\".\nOccorre poi iscriversi obbligatoriamente presso un ente pensionistico ed, eventualmente, assicurativo per infortuni e malattia. A questo punto sono due le possibilit\u00e0:\nAttualmente, la diversa impostazione crea una disparit\u00e0, in quanto le aliquote INPS a carico dei liberi professionisti senza albo (e perci\u00f2 anche detti \"senza cassa\") sono nettamente superiori a quelle che esigono le casse gestite dagli ordini. Inoltre, la gestione separata INPS raggruppa anche i parasubordinati e altre categorie di lavoratori, non avendo una sezione specifica per i soggetti che svolgono una libera professione (partite IVA). Tale disparit\u00e0 ha generato un dibattito politico in corso.\nStatistiche.\nSecondo uno studio di CNA Professioni, nel luglio 2012 risultavano 1,7 milioni di liberi professionisti protetti contro ben 3 milioni di liberi professionisti non ordinistici (senza albo). La differenza quantitativa fra liberi professionisti protetti e non ordinistici \u00e8 destinata a crescere in conseguenza della rapida evoluzione dei servizi richiesti da persone fisiche e aziende nonch\u00e9 per la rilevante contrazione di iscritti, soprattutto giovani, tra gli ordini a causa della crisi. D'altra parte, se \u00e8 vero che le attivit\u00e0 professionali riservate per legge le possono effettuare solo gli iscritti agli ordini, le associazioni dei liberi professionisti non ordinistici lamentano la concorrenza \"sleale\" nello svolgimento di attivit\u00e0 non riservate da parte di soggetti delle professioni regolamentate, in quanto questi ultimi hanno condizioni contributive di carattere pensionistico nettamente pi\u00f9 favorevoli, godendo altres\u00ec delle protezioni legali e assicurative offerte dagli ordini."}
{"id": "253356", "revid": "339392", "url": "https://it.wikipedia.org/wiki?curid=253356", "title": "Matrimoni gay", "text": ""}
{"id": "253357", "revid": "124372801", "url": "https://it.wikipedia.org/wiki?curid=253357", "title": "Massimo e minimo di una funzione", "text": "In matematica, con massimo e minimo di una funzione (noti collettivamente come estremi) s\u00ec intendono rispettivamente il valore massimo e il valore minimo che la funzione assume nel suo dominio. I punti cui corrispondono questi valori sono detti rispettivamente punto di massimo e punto di minimo e collettivamente sono punti estremanti.\nDefinizione.\nSi dice che una funzione a valori reali formula_1 ha in un punto formula_2 del proprio dominio formula_3 un massimo globale (o assoluto) se in formula_2 assume un valore maggiore o uguale a quello che assume negli altri punti di formula_3, ovvero\nViceversa formula_7 ha un minimo globale (o assoluto) in un punto formula_2 di formula_3 se\nSi dice che una funzione formula_7 ha in formula_2 un massimo locale (o relativo) se formula_2 appartiene al dominio formula_3 di formula_7, \u00e8 di accumulazione per formula_3, e inoltre formula_17 in un intorno di formula_2. \nformula_7 ha invece un minimo locale (o relativo) in formula_2 se formula_2 appartiene al dominio formula_3 di formula_7, \u00e8 di accumulazione per formula_3, e inoltre formula_25 in un intorno di formula_2.\nMassimi e minimi per funzioni derivabili (da R in R).\nDerivata prima.\nNel caso di una funzione derivabile di una variabile reale la condizione necessaria, ma non sufficiente, affinch\u00e9 un punto possa, eventualmente, essere di massimo o di minimo locale \u00e8 data dal teorema di Fermat, in base al quale la derivata prima di una funzione deve annullarsi se calcolata in corrispondenza di un punto di massimo o minimo locale:\nTale condizione permette di trovare un certo numero di punti (\"x\"0, \"x\"1, ...) che si chiamano punti critici o stazionari. Naturalmente questa condizione vale per tutti i punti interni al dominio di derivabilit\u00e0, cio\u00e8 nei punti interni di questo insieme, mentre negli estremi dell'insieme non \u00e8 detto che la derivata esista e proprio per questo motivo la condizione vale per gli intervalli aperti. Questa condizione si pu\u00f2 dimostrare: infatti se formula_2 \u00e8 un punto di massimo locale, allora in un intorno formula_29 di \"x\"0 vale che il rapporto incrementale:\nformula_30\nper cui passando al limite di una funzione per formula_31 si deduce che necessariamente formula_32.\nGeometricamente questa condizione significa che la retta tangente nel punto \"x\"0 \u00e8 orizzontale. Tale condizione non \u00e8 n\u00e9 necessaria n\u00e9 sufficiente per avere un massimo o un minimo locale: infatti da un lato ci possono essere punti di massimo o minimo locale anche laddove la funzione non \u00e8 derivabile, e dall'altro ci possono essere punti (di flesso) dove la derivata si annulla ma la funzione non ha massimo o minimo locale.\nPossiamo utilizzare la derivata prima per classificare i punti critici. Un punto formula_2 \u00e8 di massimo locale per \"f\" se nei suoi intorni destro e sinistro:\nViceversa \u00e8 di minimo locale se:\nSe infine il valore della derivata non cambia attraversando il punto formula_2 allora questo \u00e8 un punto di flesso ascendente o discendente a seconda che la derivata prima rimanga sempre positiva o sempre negativa.\nDerivata seconda.\nAlternativamente se la funzione ammette la derivata seconda in un punto, un punto \u00e8 di massimo o minimo relativo se la derivata prima della funzione si annulla (quindi formula_2 \u00e8 un punto stazionario) e la derivata seconda non si annulla. Pi\u00f9 precisamente, posto che la derivata prima si annulli, se la derivata seconda risulta essere maggiore di 0, allora significa che la concavit\u00e0 sar\u00e0 rivolta verso l'alto, perci\u00f2 il punto \u00e8 di minimo. Mentre, se la derivata seconda \u00e8 minore di zero, significa che la concavit\u00e0 \u00e8 rivolta verso il basso e quindi si tratter\u00e0 di un punto di massimo. Se invece la derivata seconda si annulla, nel caso in cui la derivata terza sia diversa da zero, avremo in quel punto un flesso a tangenza orizzontale ascendente o discendente e, per la definizione di flesso, la funzione cambier\u00e0 concavit\u00e0 in tale punto.\nFunzioni di due o pi\u00f9 variabili reali.\nNel caso di funzioni in pi\u00f9 variabili, il discorso fatto \u00e8 analogo, ma ad annullarsi \u00e8 il differenziale (e quindi il gradiente) della funzione. \nNel caso di funzioni di 2 variabili, per verificare se il punto \u00e8 di massimo o minimo, si guarda il segno del determinante della matrice hessiana e il primo termine della matrice: \nNel caso di funzioni di 3 o pi\u00f9 variabili, invece, si deve studiare il segno degli autovalori della matrice hessiana (nei punti critici, cio\u00e8 dove si annulla il gradiente) e:\nIn caso di funzioni di due o pi\u00f9 variabili, la ricerca dei punti di massimo e minimo non si esaurisce all'interno del dominio dove la funzione \u00e8 derivabile, ma si devono cercare i massimi e i minimi anche sulla frontiera, in cui in generale la funzione non \u00e8 differenziabile. In tal caso, nelle funzioni di due variabili si parametrizza la frontiera e si cercano i punti di massimo e di minimo come visto per una variabile reale.\nEsempi.\nFunzione di una variabile reale.\nSi consideri \nCalcoliamo la derivata prima:\nCalcoliamo la derivata seconda: \nLa derivata prima si annulla nei punti \nNel punto formula_42 la derivata seconda \u00e8 negativa, quindi \u00e8 un punto di massimo, mentre nel punto formula_43 la derivata seconda \u00e8 positiva, quindi \u00e8 un punto di minimo.\nFunzione di due variabili reali.\nSi consideri la funzione di 2 variabili\nCalcoliamo le derivate parziali prime:\nQuindi il gradiente di formula_47 \u00e8:\nI punti critici sono dati dalla soluzione del sistema:\nQuindi... \nformula_50 \noppure\nformula_51 \nCalcoliamo le derivate parziali seconde:\nQuindi la matrice hessiana di z sar\u00e0:\nBasandosi sul modello:\nCalcoliamo la matrice hessiana nei punti critici (anche detti \"punti stazionari\"):\nQuesta matrice ha determinante negativo (-9), quindi \u00e8 un punto di sella.\nQuesta seconda matrice ha invece determinante positivo (27) e primo termine (-6) negativo quindi \u00e8 un punto di massimo relativo."}
{"id": "253358", "revid": "729019", "url": "https://it.wikipedia.org/wiki?curid=253358", "title": "Mercury-Atlas 8", "text": "La missione Mercury-Atlas 8 (MA-8) fu un volo nello spazio nel corso del programma Mercury degli Stati Uniti d'America.\nL'equipaggio.\nIl 27 giugno 1962, cio\u00e8 circa un mese dopo la missione Mercury-Atlas 7, la NASA diede l'annuncio ufficiale che l'astronauta Wally Schirra sarebbe stato incaricato della prossima missione del programma Mercury. Con sei orbite intorno alla Terra si voleva raddoppiare la durata del volo nei confronti delle precedenti missioni Mercury-Atlas 6 e Mercury-Atlas 7.\nGordon Cooper venne nominato come pilota di riserva per la missione.\nPreparazione.\nAll'atto dello sviluppo della capsula Mercury, la stessa non venne concepita per resistere ad un volo nello spazio di sei orbite terrestri. Pertanto diversi sistemi, come ad esempio la fornitura di energia elettrica o i serbatoi per l'ossigeno, dovettero essere riconcepiti ed adattati alle esigenze della missione.\nInoltre, siccome fu prevista la possibilit\u00e0 di interrompere la missione in qualsiasi momento mediante un atterraggio d'emergenza, gli equipaggi incaricati di un eventuale recupero dovettero essere notevolmente aumentati. 19 erano infatti le navi stazionate nell'Oceano Atlantico ed ulteriori 9 attendevano nelle acque dell'Oceano Pacifico. Queste flotte non solo furono attrezzate per il recupero, ma vennero incaricate della comunicazione via radio fungendo da ponti radio. Se la missione fosse stata programmata per sette orbite, la preparazione e l'impegno tecnico sarebbe stato notevolmente maggiore, tanto che venne deciso definitivamente di limitarsi a sei orbite. Inoltre cinque aerei dell'aeronautica militare vennero incaricati di girare nelle regioni che non potevano essere coperte dai centri di controllo tramite i sopradescritti ponti radio.\nDopo il volo del MA-7, l'astronauta Scott Carpenter, accusato di aver eseguito tutti gli esperimenti di volo in ritardo, insistette nel giustificarsi che ci\u00f2 era principalmente dovuto al fatto che il piano di volo gli era stato consegnato troppo tardi ed inoltre modificato fino all'ultimo momento. Con un tale procedere era diventato impossibile immedesimarsi con gli esperimenti della missione. I responsabili reagirono a tali accuse ed il piano di volo per la missione MA-8 era completamente elaborato esattamente due mesi prima del lancio. Inoltre si rinunci\u00f2 ad inserire o modificare sostanzialmente quanto elaborato.\nLa fase di collaudo della capsula Mercury con il numero di serie 16, consegnata a Cape Canaveral gi\u00e0 il 16 gennaio 1962 dur\u00f2 molto pi\u00f9 a lungo di quanto previsto, tanto che il lancio, precedentemente programmato per il mese di agosto, dovette essere spostato. Tale decisione fu comunque condizionata principalmente dal fatto che il razzo vettore del tipo Atlas, messo a disposizione dall'aeronautica militare americana, venne appena consegnato l'8 agosto ed ovviamente essere assemblato e sottoposto ai vari test di prelancio.\nSchirra scelse il nome di \"Sigma 7\" per la sua capsula. Nella matematica il segno \"Sigma\" indica il simbolo per la somma. Per Schirra, la capsula fu la somma - il risultato - del lavoro e di tutte le possibilit\u00e0 tecniche. Il numero 7 fu il simbolo per i sette astronauti del programma Mercury, in uso su tutte le capsule dopo il volo della \"Freedom 7\" di Shepard. L\u2019\"invenzione\" comunque non fu sua, dato che per Shepard il numero 7 stava esclusivamente ad indicare il numero di serie della capsula. Con la missione successiva, cio\u00e8 con la \"Liberty Bell 7\" di Gus Grissom fu introdotto il numero 7 quale simbolo dei sette astronauti.\nLa missione.\nIl razzo vettore Atlas con in punta la Sigma 7 venne lanciato il 3 ottobre 1962. Pochi secondi dopo lo stacco da terra, improvvisamente il razzo si gir\u00f2 su s\u00e9 stesso, fatto che quasi obblig\u00f2 all'immediata interruzione del lancio e della missione stessa. Il posizionamento del razzo comunque si stabilizz\u00f2 quasi subito, tanto che non dovette essere azionata la torre di salvataggio.\nDopo soli cinque minuti Sigma 7 aveva gi\u00e0 raggiunto la traiettoria d'orbita intorno alla Terra, raggiungendo un apogeo di 283 chilometri, cio\u00e8 notevolmente maggiore delle precedenti missioni del programma Mercury. Solo il primo volo nello spazio in assoluto, cio\u00e8 Vostok 1, aveva raggiunto un'altezza maggiore. Inoltre, raggiungendo ben 7850 metri al secondo, Sigma 7 aveva realizzato un nuovo record di velocit\u00e0.\nSchirra esegu\u00ec pi\u00f9 manovre di pilotaggio della Sigma 7, sia sulla parte diurna che sulla parte notturna della Terra. La maggior parte del volo comunque la capsula venne tenuta in posizione mediante l'aiuto dell'autopilota volando senza manovrarla, in particolar modo per risparmiare del carburante.\nDurante questo volo venne inoltre eseguita la prima diretta televisiva direttamente dallo spazio, che dur\u00f2 comunque solo pochi minuti. I segnali televisivi vennero trasmessi da uno dei primi satelliti per la TV, il \"Telstar 1\".\nL'atterraggio riusc\u00ec con notevole precisione in confronto alle precedenti missioni del programma Mercury. Infatti Sigma 7 atterr\u00f2 a soli 9000 metri dalla nave di recupero, la portaerei \"USS Kearsage\". Fu la prima volta che una capsula spaziale con equipaggio atterr\u00f2 nelle acque dell'Oceano Pacifico.\nImportanza per il programma Mercury.\nSchirra fu in grado di pilotare la capsula spaziale in una maniera precisissima e particolarmente idonea per risparmiare energia e carburante. Inoltre non intercorsero particolari problemi o errori, tanto che la NASA dichiar\u00f2 alla fine della missione che il volo di Sigma 7 era stato \"un volo nello spazio da manuale\". Con tale definizione entr\u00f2 negli annuali della storia della NASA. Grazie alla professionalit\u00e0 dimostrata, Schirra ritorner\u00e0 nello spazio con le missioni di Gemini 6 ed Apollo 7 diventando cos\u00ec l'unico astronauta americano a partecipare attivamente a tutti i tre programmi: Mercury, Gemini ed Apollo.\nAnche se il volo di Sigma 7 dal punto di vista tecnico fu un pieno successo e signific\u00f2 un passo in avanti nei confronti della missione Mercury-Atlas 7, fu comunque evidente che gli Stati Uniti d'America erano comunque in ritardo nei confronti dell'Unione Sovietica per quanto riguardava la corsa nello spazio. Infatti con i lanci di Vostok 3 e Vostok 4 gli sovietici avevano dimostrato in maniera impressionante di essere in grado di lanciare due razzi nello stretto termine di 24 ore. Per quanto riguardava la durata dei voli, l'Unione Sovietica conduceva notevolmente avendo raggiunto quasi 4 giorni interi contro le 9 ore della missione di Schirra. La successiva, nonch\u00e9 ultima, missione in programma per il Mercury venne pertanto concepita per durare una giornata intera onde ridurre il vantaggio dei sovietici."}
{"id": "253359", "revid": "287204", "url": "https://it.wikipedia.org/wiki?curid=253359", "title": "Lesboeufs", "text": ""}
{"id": "253360", "revid": "1031941", "url": "https://it.wikipedia.org/wiki?curid=253360", "title": "Centesimus Annus", "text": "La Centesimus Annus (che in latino significa \"centesimo anno\") \u00e8 un'enciclica scritta da papa Giovanni Paolo II nel 1991, nel centesimo anniversario dell'enciclica \"Rerum Novarum\" di papa Leone XIII del 1891. Fa parte degli scritti sulla dottrina sociale della Chiesa cattolica.\nNell'enciclica si fa un'analisi del socialismo e del capitalismo con un occhio nuovo, modificato dall'esperienza della Guerra Fredda, si rivede, in parte confermando, l'analisi fatta nella Rerum Novarum.\nNell'enciclica si chiede di:"}
{"id": "253361", "revid": "287204", "url": "https://it.wikipedia.org/wiki?curid=253361", "title": "Loeuilly", "text": ""}
{"id": "253362", "revid": "729019", "url": "https://it.wikipedia.org/wiki?curid=253362", "title": "Boeing X-45", "text": "Il Boeing X-45 \u00e8 un velivolo sperimentale costruito con lo scopo di attaccare e distruggere le difese antiaeree nemiche in un combattimento reale, tutto ci\u00f2 senza il supporto umano (la denominazione ufficiale \u00e8 \"UCAV\", \"Unmanned Combat Air Vehicle\").\nIl progetto \u00e8 stato sviluppato dalla U.S. Air Force in collaborazione con la Boeing.\nImpiego operativo.\nUn prototipo \u00e8 stato realizzato ed ha eseguito alcuni voli di test, il primo di questi il 22 maggio del 2002."}
{"id": "253363", "revid": "2175", "url": "https://it.wikipedia.org/wiki?curid=253363", "title": "Neuville-l\u00e8s-Loeuilly", "text": ""}
{"id": "253364", "revid": "287204", "url": "https://it.wikipedia.org/wiki?curid=253364", "title": "Poeuilly", "text": ""}
{"id": "253365", "revid": "287204", "url": "https://it.wikipedia.org/wiki?curid=253365", "title": "Toeufles", "text": ""}
{"id": "253367", "revid": "21880", "url": "https://it.wikipedia.org/wiki?curid=253367", "title": "Wasabi", "text": ""}
{"id": "253368", "revid": "287204", "url": "https://it.wikipedia.org/wiki?curid=253368", "title": "Moeurs-Verdey", "text": ""}
{"id": "253370", "revid": "1494169", "url": "https://it.wikipedia.org/wiki?curid=253370", "title": "\u0152uilly", "text": ""}
{"id": "253372", "revid": "287204", "url": "https://it.wikipedia.org/wiki?curid=253372", "title": "Oeuilly", "text": ""}
{"id": "253373", "revid": "287204", "url": "https://it.wikipedia.org/wiki?curid=253373", "title": "Togny-aux-Boeufs", "text": ""}
{"id": "253374", "revid": "287204", "url": "https://it.wikipedia.org/wiki?curid=253374", "title": "Villers-aux-Noeuds", "text": ""}
{"id": "253376", "revid": "287204", "url": "https://it.wikipedia.org/wiki?curid=253376", "title": "Escorneboeuf", "text": ""}
{"id": "253381", "revid": "2108263", "url": "https://it.wikipedia.org/wiki?curid=253381", "title": "Sibilla di Gerusalemme", "text": "Il suo regno fu caratterizzato da un aumento delle ostilit\u00e0 con gli Ayyubidi governati dal sultano Saladino (\"\u1e62al\u0101\u1e25 ad-D\u012bn\"), culminate nella battaglia di Hattin (\"\u1e24a\u1e6d\u1e6d\u012bn\") nel luglio del 1187, che diede l'avvio alla disfatta di Gerusalemme stessa, la cui caduta avvenne tre mesi dopo (2 ottobre 1187).\nBiografia.\nInfanzia.\nNei suoi primi anni di vita la principessa Sibilla fu affidata alle cure della prozia Ivetta di Betania, badessa del convento di San Lazzaro fondato nel 1138 dalla regina Melisenda, sorella di Ivetta. Qui Sibilla fu iniziata allo studio delle Scritture e delle tradizioni della Chiesa cristiana.\nLe prime manovre dinastiche per combinare un vantaggioso matrimonio per la principessa ancora bambina ebbero inizio nel 1169 in occasione di una missione diplomatica in Europa inviata dal re suo padre e capeggiata da Federico di la Roche, Arcivescovo di Tiro. Le nozze di Sibilla rappresentavano una questione politica di primaria importanza, visto che il principe Baldovino, secondogenito dei sovrani di Gerusalemme e unico fratello della principessa, era affetto da una malattia che successivamente sar\u00e0 confermata come lebbra. Pretendente alla mano di Sibilla fu Stefano I di Sancerre, un giovane nobiluomo dalle ottime credenziali, che decise di raggiungere l'Oriente per concludere l'accordo col re Amalrico. Ma appena giunto a Gerusalemme, per ragioni sconosciute, l'uomo cambi\u00f2 idea e se ne torn\u00f2 in Francia.\nRegno di Baldovino IV.\nNel 1174 Amalrico I mor\u00ec e il tredicenne Baldovino fu incoronato re sotto la reggenza prima di Milone di Plancy, poi di Raimondo III di Tripoli. Con la collaborazione di quest'ultimo, nel 1176, il giovane sovrano combin\u00f2 le nozze di Sibilla con il conte di Giaffa e Ascalona Guglielmo del Monferrato, detto \"Lungaspada\", maggiore dei figli del marchese Guglielmo V e cugino di Luigi VII di Francia e di Federico Barbarossa. La principessa Sibilla fu investita ancor prima delle nozze del titolo di Contessa di Giaffa e Ascalona \u2013 gi\u00e0 detenuto da sua madre Agnese \u2013 che venne cos\u00ec ad associarsi all'erede al trono.\nNozze col Lungaspada e vedovanza.\nIl matrimonio ebbe luogo nell'autunno di quell'anno, ma gi\u00e0 nel giugno dell'anno successivo Guglielmo mor\u00ec, forse di malaria, lasciando Sibilla vedova e in attesa di un figlio. Nato nel 1178, il figlio postumo di Lungaspada prese il nome di Baldovino, secondo la tradizione della dinastia regnante.\nLa principessa vedova continu\u00f2 a rappresentare un capitale ambitissimo per schiere di nobili e avventurieri in cerca di promozione politica. Fra essi si fece avanti Filippo di Fiandra, cugino di primo grado di Sibilla - la madre, Sibilla d'Angi\u00f2, era sorellastra del padre. Questi, giunto a Gerusalemme nel corso del 1177, chiese che la principessa fosse data in sposa non a lui, ma ad un suo vassallo. L'obiettivo della richiesta era chiaro: controllare direttamente il regno attraverso un matrimonio fittizio. L'Alta Corte di Gerusalemme, guidata da Baldovino di Ibelin, rigett\u00f2 le proposte di Filippo, il quale, sentendosi offeso, lasci\u00f2 Gerusalemme e si un\u00ec alle truppe di Antiochia.\nVersione di Ernoul.\nLa mano di Sibilla rest\u00f2 libera da impegni matrimoniali fino al 1180. A questo proposito la narrativa popolare si \u00e8 a lungo alimentata dei racconti contenuti in un testo del XIII secolo, scritto in volgare francese e attribuito in parte ad Ernoul, che spiegherebbe le dinamiche matrimoniali e sentimentali intercorse in questi tre anni di vedovanza.\nErnoul afferma che Sibilla era profondamente innamorata di Baldovino di Ibelin, vedovo e con il doppio dei suoi anni, ma il loro amore non pot\u00e9 essere coronato perch\u00e9 questi, nel 1179, cadde prigioniero del Saladino. Sibilla avrebbe scritto al suo amato numerose lettere, progettando di sposarlo appena fosse stato liberato. Il Saladino, da parte sua, chiese un pesante riscatto, che lo stesso Baldovino non era in grado di pagare, ma decise comunque di rilasciarlo con la promessa di avere saldato il debito in un secondo tempo. Una volta libero, Baldovino giunse alla corte di Bisanzio, dove ricevette l'appoggio dell'imperatore Manuele, il quale a sua volta si era informato tramite la nipote Maria Comnena, regina madre di Gerusalemme, circa l'opportunit\u00e0 di una unione con Sibilla.\nA mandare all'aria tali disegni fu, secondo questa versione dei fatti, Agnese di Courtenay, che sugger\u00ec al re suo figlio di assicurare il matrimonio di Sibilla con un cavaliere francese giunto di recente in Terrasanta, il nobile Guido di Lusignano, fratello del suo connestabile Amalrico e, secondo Ernoul, suo amante. Agnese sperava di scongiurare eventuali colpi di mano dell'ex reggente Raimondo III di Tripoli maritando Sibilla alla fazione a lui rivale.\nAssente Baldovino di Ibelin, ancora a Costantinopoli, e viste le crescenti pressioni per un celere matrimonio della possibile erede al trono, le trattative con il Lusignano furono presto concluse e Sibilla \u2013 ritratta dall'autore come una donna volubile \u2013 indirizz\u00f2 senza problemi i suoi sentimenti verso Guido, pi\u00f9 giovane dell'altro pretendente. Un resoconto, questo, volto palesemente a favore degli Ibelin e di una visione romantica dei matrimoni politici.\nSi tratta tuttavia di un racconto che non trova riscontro nelle cronache di Guglielmo di Tiro ed altri autori, che hanno raccontato fatti a loro contemporanei facendo meno ricorso alla fantasia.\nDa segnalare, da ultimo, il fallimento di un piano per maritare Sibilla a Ugo III di Borgogna.\nMatrimonio con Guido di Lusignano.\nNella Pasqua del 1180 Sibilla e Guido si unirono in matrimonio, mandando all'aria i piani di Raimondo di Tripoli e Boemondo III d'Antiochia, che tentavano di imporre alla principessa un marito di loro scelta, probabilmente lo stesso Baldovino di Ibelin.\nMa a combinare le nozze era stato il re Baldovino IV in persona, che poteva sostenere la propria scelta con motivazioni politiche di primaria importanza: il regno necessitava di un legame forte con una dinastia straniera, sul quale poter far leva in caso di bisogno di aiuto militare dall'esterno. E da questo punto di vista, Guido era il candidato ideale in quanto vassallo del re Enrico II d'Inghilterra, il quale, oltre ad essere cugino di Sibilla, era anche in debito col papa per la promessa di un pellegrinaggio di penitenza in Terrasanta.\nAl momento del matrimonio di Sibilla e Guido, Baldovino di Ibelin si trovava a Gerusalemme e non fece ritorno a Costantinopoli prima della fine dell'anno \u2013 il che contraddice la versione di Ernoul. Sempre nel 1180 re Baldovino ridimension\u00f2 ulteriormente le ambizioni degli Ibelin fidanzando la sorellastra Isabella, di appena otto anni, ad Umfredo IV di Toron, sottraendola cos\u00ec al controllo di sua madre e degli Ibelin e mettendola nelle mani della famiglia del fidanzato \u2013 ossia Rinaldo di Ch\u00e2tillon e sua moglie Stefania de Milly.\nSibilla diede a Guido due figlie, Alice e Maria, le cui date di nascita ci sono sconosciute. Dall'unione con la sorella del re, Guido ottenne anche il titolo di \"Conte di Giaffa e Ascalona\".\nIn un primo tempo Baldovino IV invest\u00ec Guido di ampi poteri, nominandolo suo reggente durante i periodi di infermit\u00e0. Ma il rapporto di fiducia fra i due era destinato a vita breve: Guido, insieme a Rinaldo di Ch\u00e2tillon, lanci\u00f2 ripetute provocazioni al Saladino, col quale il regno aveva concordato un periodo di tregua che rischiava di fallire. Inoltre, Baldovino sopportava con fastidio l'atteggiamento del suo reggente, troppo indulgente in merito alle persecuzioni perpetrate da Rinaldo ai danni delle carovane mercantili attive fra l'Egitto e la Siria, che mettevano a rischio gli accordi fra Gerusalemme e gli egiziani. A spegnere definitivamente la fiducia del re verso il cognato contribu\u00ec il fallimento di alcune iniziative militari intraprese da Guido nei confronti dei musulmani, soprattutto le scarse doti belliche dimostrate dal Lusignano in occasione dell'assedio di Kerak.\nFallito il tentativo di allontanare Guido, il re gli revoc\u00f2 l'incarico di reggente e insieme all\"'Alta Corte\" si risolse a modificare la linea di successione, ponendo il piccolo Baldovino in precedenza rispetto alla madre Sibilla e nominandolo, nel 1183, co-reggente col nome di Baldovino V. L'anno successivo il sovrano cerc\u00f2 anche di ottenere l'annullamento del matrimonio della sorella, il cui figlio rimaneva suo successore sotto la reggenza di Raimondo di Tripoli. Se Baldovino V fosse morto durante la minorit\u00e0, i suoi \"eredi di maggior diritto\" gli sarebbero succeduti alla reggenza finch\u00e9 il re d'Inghilterra, suo parente per parte di madre, il re di Francia, suo parente per parte di padre, l'imperatore e il papa non avessero scelto un successore fra Sibilla e Isabella. Sembra dunque che nonostante i demeriti del marito, Sibilla godesse ancora del favore del fratello.\nBaldovino V e successione.\nBaldovino IV mor\u00ec di lebbra nella primavera del 1185, lasciando sul trono il figlio di Sibilla sotto la reggenza di Raimondo e la tutela del prozio Joscelin III conte di Edessa.\nMa il giovane re, di salute cagionevole, mor\u00ec a San Giovanni d'Acri nell'estate del 1186 all'et\u00e0 di appena otto anni. A quanto pare, n\u00e9 il partito di Sibilla n\u00e9 quello di Isabella erano disposti ad accettare le clausole del testamento di Baldovino IV, che prevedeva l'insediamento di un reggente in attesa delle decisioni dei familiari di Baldovino V in Inghilterra, Francia e Germania.\nJoscelin e il marchese Guglielmo V del Monferrato scortarono il feretro del sovrano fino a Gerusalemme. Qui furono officiati i funerali, ai quali presenzi\u00f2 anche Sibilla su pressioni di Joscelin, mentre l'intera citt\u00e0 fu presidiata da contingenti armati per ragioni di sicurezza. Raimondo III, intenzionato a conservare la propria influenza sul trono e a proteggere i suoi alleati politici - la Regina Madre Maria Comnena e gli Ibelin - si rec\u00f2 a Nablus, sede di Baliano e Maria, dove convoc\u00f2 quei membri dell\"'Alta Corte\" che sostenevano la causa della principessa Isabella.\nNel frattempo, Sibilla fu incoronata regina dal patriarca Eraclio. A dare un significativo contributo alla sua causa fu principalmente Rinaldo di Chatillon, il quale afferm\u00f2 che la principessa era \"li plus apareissanz et plus dreis heis dou roiaume\" \u2013 \"la pi\u00f9 evidente e legittima erede del regno\". I detrattori di Sibilla riproposero la tesi sull'illegittimit\u00e0 della sua nascita e appoggiarono l'incoronazione della rivale Isabella. Ma gi\u00e0 nel 1163 la Chiesa Latina di Gerusalemme si era pronunciata in merito, affermando che Sibilla era legittima erede alla successione di suo padre. Le sue pretese al trono trovarono dunque riscontro quando l\"'Alta Corte\" si risolse a riconoscerla come regina. La posizione della principessa fu ulteriormente rafforzata quando il marito di Isabella, Umfredo IV di Toron, figliastro di Rinaldo di Chatillon, lasci\u00f2 Nablus per giurare fedelt\u00e0 alla nuova regina.\nL'incoronazione di Sibilla, consacrata unica regina, fu possibile grazie anche ad un accordo preventivo con i membri rivali dell\"'Alta Corte\", che chiedevano in cambio l'annullamento del suo matrimonio col Lusignano e il diritto di scegliere essi stessi il futuro marito. Sibilla accett\u00f2 ed ebbe accesso al trono, ma appena incoronata annunci\u00f2 di avere gi\u00e0 scelto il suo sposo e che questi era Guido di Lusingano. Con grande stupore dei presenti, la regina lo incoron\u00f2 re di Gerusalemme.\nIn merito ai diritti al regno della regina Sibilla, Bernard Hamilton scrisse che:\nRegno di Sibilla.\nSibilla aveva dunque dimostrato grande astuzia e abilit\u00e0 politica nei negoziati con gli esponenti della fazione rivale. La grande nobilt\u00e0 del regno crociato fu spaccata in due: la regina ottenne l'appoggio dei parenti di sua madre, la famiglia Courtenay (ex dinastia comitale di Edessa) e dei loro alleati e vassalli, mentre contro di lei si levarono i nobili capeggiati da Raimondo di Tripoli, che reclamava per s\u00e9 il trono, la famiglia Ibelin e la Regina Madre, che da Nablus continuava a perorare la causa di Isabella.\nCaduta di Gerusalemme.\nPrincipale preoccupazione della regina Sibilla fu quella di tenere subito sotto controllo l'avanzata della armate del Saladino entro i confini del regno. Guido e Raimondo furono spediti al fronte a capo delle intere forze armate cristiane, ma la loro incapacit\u00e0 a cooperare fu fatale: il 4 luglio 1187 il Saladino li sconfisse nella cruciale battaglia di Hattin e fece prigioniero, fra gli altri, lo stesso Guido. Mentre gli eserciti musulmani avanzavano, Maria Comnena raggiunse la figliastra Sibilla a Gerusalemme. Nel settembre di quello stesso anno il Saladino diede avvio all'assedio della Citt\u00e0 Santa, la cui difesa fu gestita dal patriarca Eraclio e da Baliano di Ibelin, sopravvissuti ad Hattin. Notizie contrastanti si hanno sull'apporto di Sibilla, che pur aveva convinto Baliano a sciogliere la promessa fatta a Saladino di uscire dal conflitto in cambio di un lasciapassare per ricongiungersi alla famiglia. Il 2 ottobre Gerusalemme capitol\u00f2 e a Sibilla fu permesso di fuggire e riparare a Tripoli insieme alle figlie Alice e Maria.\nGuido fu rilasciato dalla sua prigionia di Damasco nel 1188. Il Saladino aveva intuito che il suo ritorno avrebbe causato disordine fra le schiere dei crociati e che Guido era meno abile come leader di altri che al momento guidavano gli eserciti cristiani. La regina pot\u00e9 incontrarlo solo nel 1189, quando i crociati marciarono verso Tiro, l'unica citt\u00e0 del regno ad essere rimasta sotto il loro controllo. A guidarne le difese fu Corrado del Monferrato, fratello del primo marito di Sibilla, il quale neg\u00f2 alle truppe crociate l'ingresso in citt\u00e0, rifiutandosi di riconoscere le pretese di Guido al comando di ci\u00f2 che restava del regno cristiano e sostenendo se stesso quale reggente dello Stato fino all'arrivo dei re crociati dall'Europa \u2013 cos\u00ec come prescritto dal testamento di Baldovino IV.\nMorte e successione.\nDopo circa un mese trascorso fuori le mura della citt\u00e0, Guido si pose a capo di un'avanguardia della Terza Crociata diretta contro San Giovanni d'Acri, gi\u00e0 nelle mani dei musulmani, con l'obiettivo di riconquistarla e farne la sede della corte regia. La regina lo segu\u00ec e fu al suo fianco durante il lungo assedio della citt\u00e0.\nQui, durante una fase di stallo delle operazioni belliche fra luglio e agosto \u2013 probabilmente il 25 luglio 1190 \u2013 Sibilla mor\u00ec, colpita da un'epidemia che andava diffondendosi nel campo militare. Pochi giorni dopo morirono anche le sue due figlie. San Giovanni d'Acri fu riconquistata solo nel luglio del 1191, grazie soprattutto ai rinforzi portati da Filippo l'Augusto e Riccardo Cuor di Leone.\nBerndard Hamilton ha scritto che:\ne che la fine precoce del suo regno \u00e8 da attribuirsi unicamente alla conquista del Saladino. A succederle sul trono di Gerusalemme fu la sorellastra Isabella, che fu per\u00f2 costretta a sciogliere il proprio matrimonio con Unfredo di Toron e a sposare Corrado del Monferrato. Guido, da parte sua, si rifiut\u00f2 di deporre la corona fino al 1192.\nRiferimenti nella cultura di massa.\nLa figura di Sibilla di Gerusalemme \u00e8 apparsa in diversi romanzi, quali \"Kr\u00f3l tr\u0119dowaty\" (\"Il Re Lebbroso\") di Zofia Kossak Szczucka, \"The Knights of Dark Renown\" (\"I Cavalieri dalla Fama Oscura\"), di Graham Shelby, e \"Jerusalem\" (\"Gerusalemme\"), di Cecelia Holland.\nKossak e Shelby ne fanno un ritratto spietato, dipingendola come una donna bellissima ma senza cervello, dotata solo di una naturale inclinazione all'intrigo. La Holland ne fa invece l'eroina del suo romanzo, soprassedendo per\u00f2 sulla sua nota devozione nei confronti di Guido e rendendola protagonista di una tormentata storia d'amore con un Cavaliere templare.\nMolto romanzata e palesemente non corrispondente alla realt\u00e0 storica anche la versione che ne offre il film \"Le crociate - Kingdom of Heaven\" (uscito nel 2005) nell'interpretazione di Eva Green: Sibilla \u00e8 ritratta come una sposa infelice che cerca consolazione fra le braccia di Baliano di Ibelin (interpretato da Orlando Bloom), personaggio, quest'ultimo, ancor pi\u00f9 romanzato e \"finto\" di quello della regina."}
{"id": "253382", "revid": "287204", "url": "https://it.wikipedia.org/wiki?curid=253382", "title": "Villefrancoeur", "text": ""}
{"id": "253383", "revid": "287204", "url": "https://it.wikipedia.org/wiki?curid=253383", "title": "Merc\u0153ur", "text": "Esistono pi\u00f9 comuni francesi con questo nome"}
{"id": "253385", "revid": "287204", "url": "https://it.wikipedia.org/wiki?curid=253385", "title": "Grossoeuvre", "text": ""}
{"id": "253387", "revid": "767487", "url": "https://it.wikipedia.org/wiki?curid=253387", "title": "Il giorno pi\u00f9 lungo", "text": "Il giorno pi\u00f9 lungo (\"The Longest Day\") \u00e8 un film di guerra del 1962 basato sull'omonimo saggio storico del 1959 di Cornelius Ryan sullo sbarco in Normandia durante la seconda guerra mondiale.\nIl film fu prodotto da Darryl F. Zanuck, che pag\u00f2 all'autore del libro 175,000 $ statunitensi per i diritti cinematografici, e venne diretto da Ken Annakin (esterni inglesi e francesi), Andrew Marton (esterni statunitensi), Bernhard Wicki (le scene dei tedeschi), Gerd Oswald (le scene di paracadutismo), non accreditato, e dallo stesso Darryl F. Zanuck, anch'egli non accreditato. La sceneggiatura \u00e8 dell'autore del romanzo Ryan, con materiale aggiuntivo scritto da Romain Gary, James Jones, David Pursall e Jack Seddon.\n\"Il giorno pi\u00f9 lungo\", girato in bianco e nero, \u00e8 interpretato da un grande cast corale che include John Wayne, Edmond O'Brien, Kenneth More, Richard Todd, Robert Mitchum, Richard Burton, Steve Forrest, Sean Connery, Henry Fonda, Red Buttons, Peter Lawford, Eddie Albert, Jeffrey Hunter, Stuart Whitman, Tom Tryon, Rod Steiger, Leo Genn, Gert Fr\u00f6be, Irina Demick, Bourvil, Curd J\u00fcrgens, Robert Wagner, Madeleine Renaud, Paul Anka e Arletty. Alcuni di questi attori interpretarono ruoli che virtualmente erano camei: Fonda, Genn, More, Steiger e Todd presero infatti parte da militari allo sbarco e lo stesso Todd fu uno dei primi ufficiali inglesi ad atterrare in Normandia nell'Operazione Overlord e a partecipare all'assalto sul Ponte Pegasus.\nTrama.\n\"Il giorno pi\u00f9 lungo\" \u00e8 girato nello stile di un film verit\u00e0. Iniziando nei giorni prima del D-Day, il film si concentra sugli eventi sui due lati del Canale della Manica, che vedono gli Alleati aspettare a entrare in azione a causa del tempo cattivo e le forze dell'Asse difendere la Francia del Nord scommettendo su uno sbarco a Calais. Di centrale importanza \u00e8 la decisione del generale Dwight Eisenhower, Comandante Supremo della SHAEF, di procedere all'azione dopo i primi rapporti sul tempo cattivo, mentre l'Alto Commando dell'Esercito tedesco \u00e8 diviso sul luogo in cui avverr\u00e0 l'\"invasione\".\nAlle prime ore del 6 giugno 1944 le truppe aviotrasportate degli Alleati vengono paracadutate per conquistare delle posizioni chiave, aiutati dalla resistenza francese. Dalle missioni degli alianti inglesi per salvare il Ponte Pegasus, ai contrattacchi sferrati dai paracadutisti Americani sparpagliati intorno a Sainte-M\u00e8re-\u00c9glise, dall'infiltrazione e lavoro di sabotaggio condotto dalla resistenza francese e dagli agenti della SOE, alla reazione della Wehrmacht all'invasione, la frenesia e l'incertezza regnano sovrane, con il dubbio tedesco sul fatto che si trattasse del vero attacco o soltanto di un diversivo in preparazione per gli attraversamenti al Passo di Calais (cfr. Operazione Fortitude) che costa del tempo prezioso ai difensori, che non riescono a inviare un numero sufficiente di forze in appoggio a chi difende l'accesso dal mare.\nDopo il lancio dei paracadutisti a Sainte-M\u00e8re-\u00c9glise, gli alleati proseguono con l'avanzata verso la costa dalle spiagge della Normandia, l'assalto dell'US Ranger Assault Group alla Pointe du Hoc e l'attacco a Ouistreham da parte della France libre, nonostante la strenua difesa tedesca, aiutata dall'attacco a bassa quota delle spiagge da parte di due piloti della Luftwaffe. Il film si conclude con un montaggio che mostra diverse unit\u00e0 degli Alleati che consolidano le loro teste di ponte prima che l'avanzata interna inizi a liberare la Francia.\nDoppiaggio.\nNella versione originale del film ogni personaggio parla nella propria lingua, con sottotitoli per gli spettatori, tranne la scena del compleanno del generale tedesco, dove gli attori sono doppiati in tedesco. Nella versione italiana d'epoca, invece, tutti i personaggi parlano la stessa lingua. L'equivoco fu corretto per l'uscita in DVD, dove inspiegabilmente fu lasciato il doppiaggio italiano solo per i personaggi angloamericani (sottotitolando i dialoghi nelle altre lingue). Tuttavia, in alcune scene essi furono inspiegabilmente ridoppiati."}
{"id": "253389", "revid": "287204", "url": "https://it.wikipedia.org/wiki?curid=253389", "title": "Vascoeuil", "text": ""}
{"id": "253390", "revid": "2175", "url": "https://it.wikipedia.org/wiki?curid=253390", "title": "Villiers-en-D\u00e9soeuvre", "text": ""}
{"id": "253397", "revid": "110157", "url": "https://it.wikipedia.org/wiki?curid=253397", "title": "Chiesa di San Bernardino alle Ossa", "text": "La chiesa di San Bernardino alle Ossa \u00e8 una chiesa di Milano, situata in piazza Santo Stefano. Citata in passato anche come San Bernardino ai Morti, la chiesa \u00e8 conosciuta per la cappella ossario, le cui pareti sono per gran parte ricoperte da ossa a formare vere e proprie decorazioni.\nStoria.\nLe origini del complesso di San Bernardino risalgono al 1127, quando il cittadino milanese Gottifredo de Busseri - antenato del pi\u00f9 celebre e omonimo presbitero Goffredo da Bussero (1220-?) scrittore e cronachista - fond\u00f2 l'Ospedale di San Barnaba in Brolo, che divenne il terzo rifugio per trovatelli della citt\u00e0 a cui lo stesso de Busseri aggiunse nel 1150 l\"'Ospedale di Santo Stefano alla ruota\": davanti alla basilica di Santo Stefano Maggiore nell'allora brolo dell'Arcivescovo -una vasta area di ortaglie e boschi al di fuori delle mura- venne edificato un cimitero per accogliere i corpi dei defunti. La capienza del cimitero si dimostr\u00f2 ben presto inadeguata per le esigenze dell'annesso ospedale, per cui nel 1210 venne costruita una camera destinata ad accogliere le ossa provenienti dal cimitero, al fianco del quale nel 1269 sorse la una piccola chiesa, che fu dedicata a Maria Addolorata e ai santi Ambrogio e Sebastiano: del primitivo edificio si sa che era a pianta quadrata e presentava due altari. La dedica della chiesa a San Bernardino da Siena avvenne solo nel XV secolo, quando l'edificio fu concesso in uso alla confraternita dei Disciplini e quindi dedicato al santo un tempo appartenente all'ordine.\nRiferisce il Latuada nelle sue \"Memorie\" che nel 1642 il campanile della vicina basilica di Santo Stefano in Brolo croll\u00f2 rovinando addosso al complesso di san Bernardino: il rifacimento del campanile e della \"chiesa di San Bernardino ai Morti\" fu affidato a Carlo Buzzi e terminato dal suo allievo Gerolamo Quadrio. Riferisce sempre il Latuada che le ossa presenti nel cimitero vennero risistemate secondo schemi decorativi e la volta dell'ossario affrescata da Sebastiano Ricci, e che il re del Portogallo Giovanni V in una visita ne rimase tanto affascinato da commissionare una simile struttura a \u00c8vora -Portogallo, nota in seguito come capela dos Ossos: persa la memoria del primitivo cimitero si diffuse una leggenda popolare riportata da Carlo Torre, cronista milanese del XVII secolo, secondo cui le ossa erano dei cittadini milanesi caduti nel combattere l'eresia ariana all'epoca di Sant'Ambrogio.\nLa facciata della nuova chiesa rimase tuttavia incompiuta fino al 1679, quando fu presentato il progetto del fronte attuale firmato dall'architetto Andrea Biffi, gi\u00e0 architetto della fabbrica del Duomo e architetto dei Borromeo. Al 1690 risalgono invece i lavori di rifacimento dell'ossario, terminati cinque anni dopo con la chiamata del pittore Sebastiano Ricci a dipingere la volta ed i pennacchi. La chiese venne infine ricostruita un'ultima volta nel 1712 dopo che un devastante incendio fece crollare la struttura lasciando intatta solo la facciata: il progetto venne affidato all'architetto Carlo Giuseppe Merlo, anche lui come il Biffi architetto della fabbrica del Duomo, che diede alla chiesa l'aspetto attuale a pianta centrale con cupola ottagonale. L'aula del nuovo edificio venne quindi collegata tramite un ambulacro all'antico ossario scampato all'incendio.\nArchitettura.\nEsterni.\nLa facciata deve il suo aspetto al progetto del 1679 di Andrea Biffi: il fronte presenta un aspetto decisamente pi\u00f9 somigliante ad un edificio civile che non ad uno religioso, ed \u00e8 diviso in cinque partiture verticali scandite da lesene e tre orizzontali scandite da fasce marcapiano. L'ordine inferiore presenta due portali con fastigi spezzati a volute, con all'interno del timpano statue di San Bernardino da Siena e San Sebastiano, mentre la decorazione dei fastigi delle finestre \u00e8 ripresa da quella dei portali. L'ordine intermedio presenta finestre decorate con modanature a linee spezzate e conchiglie; l'ultimo ordine presenta finestre con pi\u00f9 semplici cornici curvilinee.\nAula.\nDall'ambulacro (ricavato dalla precedente chiesa) si accede al corpo principale del tempio, salendo alcuni gradini. In questo atrio si trovano, a sinistra una tela raffigurante sant'Antonio e san Francesco ai lati di un crocifisso del pittore Pontoja, e a destra, incassato nella parete, un bassorilievo con l'effigie di sant'Ambrogio risalente al XV secolo.\nL'interno presenta pianta ottagonale, semplice, con altari marmorei barocchi e due cappelle laterali.\nQuattro balconcini barocchi sono stati realizzati in corrispondenza dei quattro costoloni sostenenti la cupola.\nI due balconcini posti sui costoloni d'ingresso erano invece riservati ai nobili o alle autorit\u00e0 che assistevano alla messa, i quali riprendendo lo stile dei balconcini d'onore della Scala.\nNella cappella di destra \u00e8 dislocato un altare in marmo con una pala raffigurante \"Santa Maria Maddalena in casa del fariseo\" (opera di Federico Ferrario). In questa cappella, dal 1768, vi \u00e8 una tomba di famiglia di alcuni discendenti di Cristoforo Colombo (come cita l'iscrizione \u00abPietro Antonio e Giovanni di Portogallo Colon Conti della Puela e della Veragua\u00bb). Sulle cornici laterali dell'altare vi sono gli stemmi della famiglia con il motto: \u00abColon diede il nuovo mondo - alla Castiglia e al Leon\u00bb.\nLa cappella di sinistra \u00e8 dedicata a santa Rosalia con un'opera del Cucchi che ritrae la santa con un angelo. Ai lati dell'altare in marmo, di buona fattura, vi sono due dipinti eseguiti da Paolo di Caialina (XVI secolo), provenienti dalla demolita chiesa di San Giovanni decollato alle Case Rotte.\nNella nicchia, tra la cappella di sinistra e l'altare maggiore, un dipinto su tavola raffigurante la Madonna della Passione e santi (tra cui si distinguono sant'Ambrogio, san Rocco e san Bernardino), del pittore Gabriel Bossius del 1513.\nAll'altare maggiore vi \u00e8 un'ancona rappresentante la Madonna col Bambino che viene attribuita ad un incerto pittore \"Amadei\". Ai due lati, due grandi quadri: a destra \"Sant'Ambrogio orante durante la battaglia di Parabiago\", a sinistra \"San Carlo che somministra l'eucaristia agli appestati\", dipinti dall'abate Gerolamo Ottolini.\nA destra dell'altar maggiore, nel corridoio che porta all'uscita di via Verziere, \u00e8 presente un grande quadro di G. Manzoni raffigurante san Lucio martire, protettore dei fabbricanti di formaggio (\"furmagi\u00e0tt\" in dialetto milanese) i quali avevano in questa chiesa la loro confraternita.\nDavanti all'altare maggiore vi \u00e8 una grata da cui si intravedono dieci scalini che portano ad una grande cripta: qui vi \u00e8 il sepolcreto dei Disciplini. Ha forma di pentagono irregolare con volte a botte. Lungo i lati sono disposte ventun nicchie, dalla forma di stalli di un coro, in muratura, su cui venivano adagiati i confratelli defunti, avvolti nel loro saio (simile nelle forme a quello dei francescani), col volto coperto dal cappuccio, senza alcun ornamento, col solo nome scritto su tavolette collocate sul loro capo.\nOrgano a canne.\nSulla cantoria alla destra dell'abside, si trova l'organo a canne, costruito da Pacifico Inzoli agli inizi del XX secolo.\nLo strumento, a trasmissione pneumatica, ha due tastiere di 58 note ciascuna ed una pedaliera concava di 27. La mostra \u00e8 composta da 29 canne di principale con bocche \"a scudo\".\nOssario.\nProseguendo lungo uno stretto corridoio, si accede all'ossario, con una volta affrescata nel 1695 da Sebastiano Ricci (\"Trionfo di anime in un volo di angeli\" e, nei pennacchi della volta, la gloria dei quattro santi protettori, santa Maria Vergine, sant'Ambrogio, san Sebastiano e san Bernardino da Siena).\nLe pareti interne dell'edificio, a pianta quadrata, sono quasi interamente ricoperte di teschi ed ossa che si trovavano nell'antico ossario, assieme a quelle che vennero riesumate nei cimiteri soppressi dopo la chiusura dell'ospedale locale, avvenuta nel 1652 per disposizione dell'amministrazione dell'Ospedale Maggiore, al quale era stato aggregato quasi due secoli prima.\nTutte le ossa vennero disposte nelle nicchie, sul cornicione, adornando i pilastri, fregiando le porte. In questo motivo decorativo, il senso macabro si fonde propriamente con la grazia del rococ\u00f2.\nSopra l'unico altare, in marmi pregiati con gli emblemi della passione di Ges\u00f9 Cristo, fu collocata, in un'apposita nicchia, una statua di Nostra Signora Dolorosa de Soledad (santa Maria Addolorata), vestita di un camice bianco, coperto da un mantello nero ricamato in oro, con le mani giunte, inginocchiata presso Ges\u00f9 morto. L'opera venne eseguita nella met\u00e0 del XVII secolo da Gerolamo Cattaneo, durante la dominazione spagnola.\nMolti hanno avanzato l'ipotesi che tali ossa corrispondano ai numerosi martiri cristiani uccisi dagli eretici ariani al tempo di Sant'Ambrogio, ma la tesi non sembra reggere, in quanto esse risultano appartenere a pazienti morti dell'ospedale del Brolo (presente in loco), priori e confratelli che lo dirigevano, condannati alla decapitazione, carcerati morti nelle prigioni dopo il 1622 (cio\u00e8 quando il loro cimitero risult\u00f2 insufficiente), membri di famiglie aristocratiche che erano sepolti in sepolcri vicini, canonici della vicina basilica di Santo Stefano.\nNel 1738 re Giovanni V del Portogallo venne talmente colpito dalla cappella, che decise di replicarla identica in ogni particolare a \u00c9vora, vicino a Lisbona: la cappella \u00e8 nota come Capela dos Ossos."}
{"id": "253399", "revid": "125702248", "url": "https://it.wikipedia.org/wiki?curid=253399", "title": "Eldest", "text": "Eldest \u00e8 un romanzo fantasy scritto da Christopher Paolini cinque anni dopo la stesura del suo primo libro \"Eragon\". Costituisce il secondo volume del \"Ciclo dell'Eredit\u00e0\", preceduto da \"Eragon\" e seguito da \"Brisingr\" e \"Inheritance\".\nTrama.\n\"Eldest\" ha inizio tre giorni dopo che Eragon ha ucciso Durza. I Varden si stanno riprendendo dalla battaglia del Farthen D\u00fbr, mentre Ajihad, Murtagh e i Gemelli sono partiti all'inseguimento degli Urgali rintanatisi nelle gallerie del Farthen D\u00fbr dopo la battaglia. Un manipolo di Urgali li coglie di sorpresa e Ajihad viene ucciso; Murtagh e i Gemelli scompaiono nella mischia. Il Consiglio degli Anziani ed Eragon nominano la figlia di Ajihad, Nasuada, nuovo capo dei Varden, ed Eragon le giura fedelt\u00e0 come vassallo.\nEragon e Saphira decidono di andare a Ellesm\u00e9ra per iniziare l'addestramento con lo Storpio Che \u00e8 Sano. Prima della partenza, il re dei nani, Rothgar, propone a Eragon di entrare a far parte del proprio clan, il D\u00fbrgrimst Ingeitum. Eragon accetta: in questo modo acquisisce i pieni diritti legali dei nani e la facolt\u00e0 di partecipare ai loro consigli.\nArya e Orik, figlio adottivo di Rothgar, accompagnano Eragon e Saphira nel loro viaggio verso la terra degli elfi. Fanno tappa a Tarnag, una citt\u00e0 dei nani dove vengono accolti con benevolenza, anche se Eragon scopre che un clan in particolare non vede di buon occhio lui e Saphira: l'Az Sweldn rak Anh\u00fbin (Le Lacrime di Anh\u00fbin). Il loro odio per i Cavalieri e i draghi deriva dal fatto che molti membri del loro clan sono stati massacrati dai Rinnegati.\nIl gruppo arriva finalmente nella Du Weldenvarden, la foresta degli elfi. A Ellesm\u00e9ra, Eragon e Saphira si presentano a Islanzadi, che non \u00e8 solo la regina degli elfi, ma anche la madre di Arya. Conoscono anche lo Storpio Che \u00e8 Sano, un vecchio elfo di nome Oromis. Anche lui \u00e8 un Cavaliere: negli ultimi cento anni, Oromis e il suo altrettanto vecchio drago dorato, Glaedr, grande quasi il triplo di Saphira, sono riusciti a tenere nascosta la propria esistenza a Galbatorix, cercando nel frattempo un modo per detronizzare il re. Purtroppo Oromis e Glaedr sono afflitti da vecchie ferite che impediscono loro di combattere: a Glaedr manca una zampa, mentre Oromis, che a suo tempo era stato catturato e torturato dai Rinnegati, \u00e8 incapace di controllare grandi dosi di magia e soggetto a improvvise crisi debilitanti.\nEragon e Saphira iniziano l'addestramento, fatto sia di lezioni collettive che individuali. Eragon apprende altri dettagli della storia delle razze di Alaga\u00ebsia, si allena con la spada e impara l'antica lingua, strumento essenziale per l'uso della magia. Nel corso dei suoi studi scopre di aver commesso un terribile errore quando lui e Saphira hanno benedetto l'orfanella nel Farthen D\u00fbr: invece di dire \"Che tu possa essere protetta dalla sventura.\" come intendeva, in realt\u00e0 ha detto: \"Che tu possa essere una protezione dalla sventura.\"(confondendo \"sk\u00f6lir\", protezione, e \"sk\u00f6liro\", protetto/a). Ha cos\u00ec condannato la bambina a proteggere gli altri da sofferenze e disgrazie.\nMentre Saphira compie rapidi progressi come allieva di Glaedr, l'addestramento di Eragon \u00e8 rallentato dalla cicatrice che gli \u00e8 rimasta dopo il duello con Durza. Non \u00e8 solo un marchio che lo sfigura, ma a volte, senza alcun preavviso, gli provoca spasmi molto dolorosi, che lo lasciano esausto. Eragon teme che le convulsioni gli impediranno di migliorare sia come mago che come guerriero.\nNel frattempo Eragon comincia a rendersi conto di essere attratto da Arya. Le confessa i suoi sentimenti, ma lei lo respinge.\nGli elfi festeggiano l'Agaet\u00ed Bl\u00f6dhren, la Celebrazione del Giuramento di Sangue, una cerimonia che serve a ricordare e onorare l'antico patto fra elfi e draghi. In questa celebrazione, gli spiriti defunti dei draghi fanno un dono a Eragon: lo trasformano in un ibrido, per met\u00e0 umano e per met\u00e0 elfo. Tutte le sue cicatrici e ferite scompaiono, soprattutto quella che gli aveva lasciato Durza, ed Eragon acquisisce la stessa forza e velocit\u00e0 sovrumane degli elfi. Anche il suo aspetto cambia: ora il ragazzo ha un aspetto vagamente elfico; \u00e8 dotato di orecchie a punta e occhi a mandorla ed \u00e8 bello come gli elfi. Tuttavia ha la mascella pi\u00f9 pronunciata, la fronte pi\u00f9 sporgente e il viso pi\u00f9 largo. Inoltre gli continua a crescere la barba (che lui rade ogni mattina con la magia). Questi sono segni che non \u00e8 diventato del tutto elfo. Arya al termine della Celebrazione torna dai Varden.\n\u00c8 a questo punto che viene a sapere che i Varden sono in procinto di dare battaglia all'Impero e hanno un disperato bisogno di lui e Saphira. Mentre erano lontani, infatti, Nasuada e Re Orrin hanno spostato i Varden dal Farthen D\u00fbr nel Surda, un paese confinante con le propaggini meridionali dell'Impero, che fino a quel momento \u00e8 riuscito a conservare l'autonomia da Galbatorix.\nEragon e Saphira partono da Ellesm\u00e9ra insieme a Orik, dopo aver promesso a Oromis e Glaedr di tornare appena possibile per completare l'addestramento.\nContemporaneamente a questa vicenda si sviluppa un secondo filone narrativo: anche Roran, il cugino di Eragon, vive una serie di mirabolanti avventure. Galbatorix ha mandato a Carvahall i Ra'zac e una legione di soldati imperiali per catturarlo al fine di usarlo contro Eragon, ma Roran riesce a fuggire sulla Grande Dorsale. Insieme agli altri abitanti del villaggio cerca di mettere in fuga i soldati, ma parecchi uomini muoiono nel tentativo. Quando Sloan il macellaio - che odia Roran e si oppone al fidanzamento del giovane con sua figlia Katrina - lo tradisce rivelando ai Ra'zac il suo nascondiglio, di notte le ripugnanti creature attaccano il giovane nella sua camera da letto. Con una fuga rocambolesca Roran riesce a mettersi in salvo, ma i Ra'zac rapiscono Katrina portandola sull'Helgrind.\nRoran, facendo sfoggio di improvvise doti da oratore, convince gli abitanti di Carvahall a lasciare il villaggio per cercare asilo dai Varden nel Surda. Si mettono in viaggio verso ovest per raggiungere la costa, dove sperano di poter trovare una nave che li porti nel Surda. Con grande tenacia e coraggio, Roran guida la popolazione oltre il valico della Grande Dorsale fino a Teirm, sulla costa. Nella citt\u00e0 portuale incontrano Jeod, che rivela a Roran che Eragon \u00e8 un Cavaliere e che l'obiettivo della prima missione dei Ra'zac a Carvahall era Saphira. Jeod si offre di aiutare Roran e i suoi compaesani a raggiungere il Surda, dove, una volta al sicuro fra i Varden, Roran potr\u00e0 contare su Eragon per salvare Katrina. Jeod e gli abitanti di Carvahall si impadroniscono di una nave e fanno vela per il Surda.\nEragon e Saphira arrivano dai Varden, che si stanno preparando alla battaglia. Eragon viene a sapere che l'orfanella a cui ha inflitto il fardello della sua benedizione si chiama Elva e che, sebbene sia ancora molto piccola, ha l'aspetto di una bambina di quattro anni e la voce e il modo di fare di un'adulta. L'incantesimo di Eragon la condanna a sentire il dolore di tutte le persone che vede e la costringe a proteggerle; se si oppone all'impulso, lei stessa ne soffre.\nEragon, Saphira e i Varden si apprestano a combattere le truppe imperiali sulle Pianure Ardenti, una vasta distesa di terra da cui si levano fumi e bagliori dovuti a fuochi di torba sotterranei. La comparsa di un altro Cavaliere in groppa a un drago rosso lascia tutti sgomenti. Il nuovo Cavaliere uccide Rothgar, il re dei nani, e poi ingaggia un selvaggio duello con Eragon e Saphira. Quando Eragon riesce a strappargli via l'elmo, scopre sbigottito che si tratta di Murtagh.\nMurtagh non era morto nell'agguato degli Urgali sotto il Farthen D\u00fbr. Erano stati gli infidi Gemelli a ordire la trappola per uccidere Ajihad e catturare Murtagh per portarlo da Galbatorix. Il re ha costretto Murtagh a giurargli fedelt\u00e0 nell'antica lingua (dopo aver scoperto il suo vero nome), e ora Murtagh e il suo giovane drago Castigo sono schiavi di Galbatorix. Murtagh dichiara che il giuramento non gli permetter\u00e0 mai di disobbedire al re, anche se Eragon lo implora di abbandonare Galbatorix e di unirsi ai Varden.\nMurtagh riesce a sopraffare Eragon e Saphira con una prova di forza inspiegabile, ma alla fine li lascia liberi in nome della vecchia amicizia. Prima di andarsene, strappa Zar'roc dalle mani di Eragon, sostenendo che gli spetta di diritto, in qualit\u00e0 di Eldest (primogenito in inglese) di Morzan. Infatti rivela ad Eragon di non essere l'unico figlio del Rinnegato: Eragon e Murtagh sono fratelli, entrambi figli di Selena, la sposa di Morzan. I Gemelli avevano scoperto la verit\u00e0 scrutando i ricordi di Eragon il giorno stesso che era arrivato nel Farthen D\u00fbr.\nAncora sconvolto per la rivelazione di Murtagh sulle sue origini, Eragon si ritira con Saphira e si unisce a Roran e agli altri abitanti di Carvahall, giunti sulle Pianure Ardenti appena in tempo per aiutare i Varden a vincere la battaglia. Roran combatte da eroe e uccide i Gemelli.\nIl libro finisce con Eragon e Roran che fanno pace, poich\u00e9 Roran riteneva il cugino responsabile indiretto della morte di Garrow, ed Eragon gli giura che lo aiuter\u00e0 a salvare Katrina dai Ra'zac.\nPersonaggi principali.\nPersonaggi gi\u00e0 introdotti in Eragon:\nPersonaggi introdotti in Eldest:"}
{"id": "253401", "revid": "289247", "url": "https://it.wikipedia.org/wiki?curid=253401", "title": "Tiberio (imperatore romano)", "text": ""}
{"id": "253406", "revid": "125098147", "url": "https://it.wikipedia.org/wiki?curid=253406", "title": "Federico Chabod", "text": "Biografia.\nNato a Aosta dal notaio Laurent, originario di Tignet (Valsavarenche), e da Giuseppina Baratono di Ivrea, compiuti gli studi secondari al Regio Ginnasio e Liceo d'Aosta, frequent\u00f2 la Facolt\u00e0 di Lettere dell'Universit\u00e0 degli Studi di Torino, dove si laure\u00f2 nel 1923 con Pietro Egidi e Gaetano Salvemini con una tesi su Niccol\u00f2 Machiavelli, da cui scatur\u00ec nel 1924 un saggio intitolato \"Introduzione al 'Principe\"'.\nDopo la laurea, frequent\u00f2 i seminari di Friedrich Meinecke all'Universit\u00e0 di Berlino e avvi\u00f2 la sistematica esplorazione dell'archivio spagnolo di Simancas, da cui nacquero gli studi sul Ducato di Milano nell'et\u00e0 di Carlo V e di Filippo II. Dal 1928 inizi\u00f2 la collaborazione con l'Enciclopedia Italiana per la quale scrisse numerosi articoli sull'Europa dal Rinascimento all'Illuminismo.\nPrest\u00f2, come la grande maggioranza dei docenti universitari, il giuramento di fedelt\u00e0 al fascismo imposto dal regime pena la perdita della cattedra e l'esclusione dall'insegnamento\nEsponente del pensiero laico e anticlericale, nel 1934 inizi\u00f2 la sua carriera universitaria alla Facolt\u00e0 di Scienze politiche dell'Universit\u00e0 degli Studi di Perugia per passare poi, nel 1938, alla facolt\u00e0 di Lettere dell'Universit\u00e0 degli Studi di Milano. Nel 1936 progett\u00f2 una storia della politica estera italiana dal 1861 al 1914 alla quale lavor\u00f2 fino al 1951. Vicino al Partito d'Azione, partecip\u00f2 alla resistenza in Valle d'Aosta con il nome di battaglia \"Lazzaro\" (it.) o \"Lazare\" (fr.), prese parte alla stesura della Dichiarazione di Chivasso e divenne in seguito primo presidente del Consiglio della Valle, contribuendo ad assicurarle la condizione di regione a statuto speciale. Chabod si distinse anche nella lotta contro un'eventuale annessione della Valle d'Aosta alla Francia.\nNel 1946 fu chiamato alla facolt\u00e0 di Lettere della Sapienza - Universit\u00e0 di Roma e, lo stesso anno, alla direzione dell'Istituto Italiano per gli Studi Storici fondato da Benedetto Croce. Fu direttore della \"Rivista storica italiana\" e della Scuola di storia moderna e contemporanea dell'Universit\u00e0 di Roma, membro dell'Accademia nazionale dei Lincei, della British Academy, dottore \"honoris causa\" all'Universit\u00e0 di Oxford e di Granada, presidente della Societ\u00e0 internazionale degli storici. Mor\u00ec a causa di un male incurabile a Roma il 14 luglio 1960. \nGli \u00e8 intitolata la Biblioteca di Storia moderna e contemporanea dell'Universit\u00e0 La Sapienza a Roma.\nIl fratello minore Renato Chabod \u00e8 stato un politico, avvocato e alpinista italiano, senatore dal 1958 al 1968.\nOmaggi postumi.\nNel 1966 le guide della Valsavarenche gli dedicarono un rifugio ai piedi della parete nord-ovest del Gran Paradiso, vetta che Chabod, alpinista d'eccezione, per primo ascese senza guide dal lato sud-ovest.\nAd Aosta, gli sono stati intitolati un viale e il convitto regionale. A Ivrea, una strada della citt\u00e0.\nStoria della politica estera italiana dal 1870 al 1896.\nLe premesse di questo importante libro sono tracciate gi\u00e0 nel 1943, mentre gli anni successivi sono dedicati a costanti ampliamenti e messe a punto, fino alla prima edizione del 1951.\nL'interesse principale dell'opera \u00e8 quello di capire quali fossero le aspirazioni e le forze morali che componevano l'Italia dell'epoca considerandone per\u00f2 gli uomini presi come singoli individui con le proprie passioni.\nInfatti nel capitolo \"\u2026.e gli uomini\" del primo volume (\"Le cose e gli uomini\") presenta i ritratti dei protagonisti della vita politica dell'epoca come il re Vittorio Emanuele II, affiancato da personaggi come il conte di Robilant e vari ministri e diplomatici.\nIl lavoro di Chabod mostra quale sia l'idea di etica di lavoro storico, il cosiddetto \"canone Chabod\". Innanzitutto bisogna prendere conoscenza di pi\u00f9 fonti possibili per poterle confrontare, e nell'ambito della stesura del testo e nel dialogo con il lettore, \u00e8 necessario evidenziare le note di riferimento, cos\u00ec da creare una connessione tra il lettore e le fonti scientifiche. Nasce quindi una nuova storiografia che si distanzia da quella precedente.\nIl canone Chabod fu sostanzialmente rispettato da tutti gli storici venuti dopo, come Renzo De Felice (che si laure\u00f2 proprio con Chabod a Roma nel 1954) e Rosario Romeo.\nRiconoscimenti.\nNel 1955 l'Accademia dei Lincei gli ha conferito il Premio Feltrinelli per la Storia."}
{"id": "253407", "revid": "287204", "url": "https://it.wikipedia.org/wiki?curid=253407", "title": "Bonnoeuvre", "text": ""}
{"id": "253408", "revid": "1305772", "url": "https://it.wikipedia.org/wiki?curid=253408", "title": "Carlo Petrini (gastronomo)", "text": "Biografia.\nFiglio di un'ortolana e un ferroviere, conduce studi in sociologia presso l'Universit\u00e0 di Trento e partecipa attivamente all'attivit\u00e0 politica, venendo eletto consigliere comunale per la lista del Partito di Unit\u00e0 Proletaria a Bra. Si occupa di enogastronomia dal 1977 sui principali periodici e giornali italiani e partecipa attivamente alla nascita, con Stefano Bonilli, del Gambero Rosso, inizialmente inserto mensile del \"Manifesto\". In questo periodo, tramite l'Arci, collabora con il Club Tenco ed \u00e8 lo scopritore, nel 1980, delle Gemelle Nete. Fonda la \"Libera e Benemerita Associazione degli Amici del Barolo\", che diventer\u00e0 nel luglio 1986 Arcigola, mantenendo forti legami col Gambero Rosso e con la rivista \"La Gola\".\n\u00c8 ideatore di importanti manifestazioni come \"Cheese\", il \"Salone del Gusto\" di Torino e la manifestazione biennale\"Terra Madre\", giunta nel 2018 alla ottava edizione, che si svolge a Torino in contemporanea al \"Salone del Gusto\". Il 9 dicembre 1989 a Bra viene fondato il Movimento Internazionale \"Slow Food\". Ha curato l'edizione della \"Guida ai Vini del Mondo\" ed \u00e8 stato curatore della \"Guida ai Vini d'Italia\". Ha collaborato tra le altre testate con \"l'Unit\u00e0\" e \"La Stampa\"; dal 2007 \u00e8 una firma di \"Repubblica\".\n\u00c8 in prima linea in una battaglia contro gli OGM, trovandosi spesso in disaccordo con esponenti del mondo scientifico, favorevoli alla ricerca sugli Organismi Geneticamente Modificati e al loro utilizzo. \nIl 23 maggio 2007 viene nominato tra i 45 membri del Comitato promotore nazionale per il Partito Democratico. Nel 2008 il quotidiano inglese \"Guardian\" lo posiziona tra le 50 persone che potrebbero salvare il pianeta e nell'agosto dello stesso anno \u00e8 nominato \"Ashoka fellow\". Nel 2012 viene indicato da Vittorio Sgarbi come candidato premier del suo movimento politico e nel 2013 da Michele Santoro come possibile ministro per un governo.\nNutrire il pianeta.\nCarlo Petrini \u00e8 in Italia uno dei convinti sostenitori di una agricoltura maggiormente \"compatibile\", individuando in essa anche una modalit\u00e0 di maggiori rese e combatte quindi lo strapotere dell'industria agro-alimentare. &lt;br&gt;In contrapposizione a questo assunto vi sono coloro, come il premio Nobel Norman Borlaug, il padre della rivoluzione verde, o l'agronomo Antonio Saltini, che prevedono invece un futuro in cui si assister\u00e0 ad un nuovo drammatizzarsi del problema delle carenza di derrate alimentari a causa dell'esaurirsi delle potenzialit\u00e0 delle scoperte e dei mezzi tecnici che hanno consentito in cinque decenni di triplicare le produzioni cerealicole del globo."}
{"id": "253409", "revid": "287204", "url": "https://it.wikipedia.org/wiki?curid=253409", "title": "Paimboeuf", "text": ""}
{"id": "253410", "revid": "287204", "url": "https://it.wikipedia.org/wiki?curid=253410", "title": "Beaumont-Pied-de-Boeuf (Mayenne)", "text": ""}
{"id": "253411", "revid": "287204", "url": "https://it.wikipedia.org/wiki?curid=253411", "title": "Thuboeuf", "text": ""}
{"id": "253413", "revid": "287204", "url": "https://it.wikipedia.org/wiki?curid=253413", "title": "Beaumont-Pied-de-Boeuf (Sarthe)", "text": ""}
{"id": "253414", "revid": "287204", "url": "https://it.wikipedia.org/wiki?curid=253414", "title": "Courceboeufs", "text": ""}
{"id": "253415", "revid": "599013", "url": "https://it.wikipedia.org/wiki?curid=253415", "title": "Castel Pergine", "text": "Castel Pergine \u00e8 una fortificazione che si erge a est del borgo di Pergine Valsugana. Dall'alto del colle Tegazzo, a un'altezza di 657 metri, domina tutta l'Alta Valsugana dalla conca del Lago di Caldonazzo sino al torrente Fersina.\nAnche se mancano documentazioni certe si presume fosse la sede di un castelliere romano (o addirittura preromano, in particolare di epoca Retica e Longobarda) in et\u00e0 antica. Il castello \u00e8 di origine medievale e la sua posizione risulta particolarmente strategica:\nsia per l'ampio domino di terre che questa fortificazione pu\u00f2 controllare, sia per l'importante punto di collegamento tra Veneto e Trentino su cui poteva vigilare.\nNonostante sia stato edificato in pieno periodo rinascimentale, \u00e8 un tipico esempio di architettura militare gotica.\nStoria.\nSecondo alcuni storici, Castel Pergine, \u00e8 sorto in epoca longobarda, forse su un precedente presidio di epoca preromana. Anche se le prime notizie certe risalgono all'anno 845, la prima notizia documentata \u00e8 del 1155, quando Odorico da Pergine ed Ezzelino compaiono tra i testimoni di un importante documento compilato a Riva del Garda. Il Castello pass\u00f2 poi nelle mani della famiglia dei signori di Pergine imparentata con le maggiori famiglie feudali del Trentino.\nAttorno al XIII secolo Castel Pergine venne preso ed espugnato dalle truppe di Ezzelino da Romano, che diedero alle fiamme il borgo di Pergine.\nIl castello non era del tutto ricostruito quando il principe Enrico II lo riscatt\u00f2 dai vincitori consegnandolo al figlio Adriano. La cerimonia si svolse a Trento, nel palazzo vescovile, dove venne deciso di conservare e ricostruire la fortezza come presidio, per assicurare la sicurezza del traffico lungo il confine della Valsugana.\nPoco dopo, il castello divenne feudo di Mainardo II, conte del Tirolo e verso la fine del secolo la fortezza fu protagonista di alcuni avvenimenti bellici di notevole importanza. \nCastel Pergine venne raggiunto dall'incursione del condottiero padovano Marsilio Partenopeo, alleato con i principi-vescovi di Trento e Bressanone. Il potere dei vescovi era stato ridotto e indebolito a tal punto da renderli in tutto e per tutto dipendenti dai conti del Tirolo. Essi attaccarono mentre gli Scaligeri, alleati di Mainardo, fortificavano il \"Dos Trento\" (1278). Mainardo II si ritrov\u00f2 quindi solo ad affrontare la minaccia bellica. La fortezza venne espugnata e nel 1322 divenne vicario del vescovo di Trento Bonaventura Gardelli. Fu costui che consegn\u00f2 la fortezza a Jacopo da Carrara per scongiurare l'invasione della capitale del principato vescovile da parte del duca Corrado di Teck capitano dell'esercito del marchese Lodovico di Brandeburgo. Il principato aveva affidato la difesa di Trento a Dioniso Gardelli, zio di Bonaventura Gardelli, ma egli a tradimento apr\u00ec le porte del castello del Buonconsiglio al nemico, licenzi\u00f2 le truppe che il signore di Padova aveva inviato, uccise Giovanni D'Arsio e consegn\u00f2 nel gennaio del 1349 la torre \"Vanga\" ai nemici. Pochi giorni dopo si rec\u00f2 a Castel Pergine per convincere il nipote Buonaventura a consegnare il castello in mano nemica; il nipote non solo rifiut\u00f2 la proposta ma decise perfino di giustiziare lo zio. Su richiesta di Bonaventura, Jacopo di Carrara invi\u00f2 un esercito di cavalieri e di fanti a presidiare il castello.\nIl dominio su Pergine dei Carrara dur\u00f2 fino al 1356 quando il pievano Enrico di Bopfingen, capitano del Tirolo, giunse con i suoi armati sul dosso del ponte di Fersina. Dal 1356 al 1531 vi fu una dominazione tirolese. Verso la met\u00e0 del Quattrocento il castello fu ricostruito in stile gotico. Dopo vi fu l'acquisto della giurisdizione del castello da parte del vescovo Bernardo di Cles, cardinale di Trento. Il Firmian rimase nel castello fino al 1581 quando il barone Fortunato Madruzzo gli successe. I successori furono i membri della famiglia Wolkenstein fino a quando la chiesa tridentina ne riscatt\u00f2 la giurisdizione amministrandola direttamente. L'ultimo capitano fu Antonio Giuseppe Girardi (1795-1805).\nNei primi anni del '900 il castello fu acquistato da una societ\u00e0 tedesca, capeggiata da Julius Friedrich Lehmann editore antisemita e nazionalista di Monaco di Baviera, che cominci\u00f2 un restauro invasivo per adibire la struttura ad albergo-ristorante. Nel 1913 il restauro fu disapprovato dalle autorit\u00e0 per la salvaguardia artistica del territorio.\nTra i personaggi principali che soggiornarono nella fortezza si ricordano in particolare il Duca austriaco Federico \"Tascavuota\", Massimiliano I, il cardinale Bernardo Clesio, Cristoforo Madruzzo e il poeta ind\u00f9 Jiddu Krishnamurti. Il Castello, passato nel 1956 in mano privata, \u00e8 stato in seguito restaurato e trasformato in albergo e ristorante. Nel 2018 \u00e8 stato acquistato dalla Fondazione Castel Pergine ONLUS sostenuta soprattutto da persone private, enti e associazioni di Pergine e della Valsugana. La Fondazione ha mantenuto la vocazione ad albergo e ristorante del maniero ed ha allo stesso tempo sviluppato le attivit\u00e0 culturali al suo interno, tra le quali teatro, mostre d'arte contemporanea, musica e convegni.\nDescrizione.\nIl maniero \u00e8 circondato da una cinta muraria esterna e l'accesso \u00e8 situato attraverso una torre quadrata, sulla strada che porta al paese di Pergine. La cinta percorre tutto il perimetro circostante il maniero, con un alternarsi di torri di guardia.\nL'impianto del castello vero e proprio si trova sulla sommit\u00e0 della collina, di pianta quadrangolare. Al suo interno c'\u00e8 un giardino circondato dalla cinta muraria principale e accessibile solo dall'interno del maniero. I collegamenti verticali si attuano attraverso imponenti scale a chiocciola in pietra, che consentono di raggiungere i piani superiori;\nArchitettura.\nLe mura esterne costituite da due cinte murate, suddivise in cortine, comprendono il palazzo gotico, la torre grande e proseguono sui tre lati meno protetti del colle.\nSul quarto lato, il palazzo e la torre sono inseriti nella cinta diventando parte integrale delle mura stesse.\nA destra della torre di guardia si erge un'imponente torre cilindrica: la cosiddetta \"torre delle torture\".\nFondata sulla roccia ha un poderoso basamento, \u00e8 fornita di feritoie e finestre a falsa croce guelfa. La cortina ha grandi merli a coda di rondine muniti di piccole feritoie e si estende dalla torre delle torture sino alla torre quadrata della guardia. Tra l'ingresso e la torre di guardia si trovava un ponte levatoio oggi ormai andato distrutto. \nIn cima alla rupe, nel punto di giunzione delle cortine, \u00e8 arroccata la torre grande.\nIl \"palazzo clesiastico\" si inserisce nella cortina per poi lasciare il posto al muro merlato che volge verso il dirupo. Tra la cinta muraria esterna e quella interna si estendevano due rivellini. Dalla torre della guardia si sale per mezzo di rozze gradinate scavate nella roccia al palazzo gotico; costruito in stile gotico e dalle pareti annerite dai secoli, \u00e8 formato da quattro facciate prive di gronde. La facciata nord \u00e8 formata da due ordini di finestre centrali, da cinque finestre sommitali e da una bellissima finestra a spacco in corrispondenza del piano terreno dove si apre una porta gotica. L'angolo Nord-Est s'incunea presso lo sperone del bastione angolare semicilindrico. Il bastione ha il basamento scarpato, fondato sulla roccia del burrone. Dagli spalti della cinta presso la \"torre della Madonna\" si pu\u00f2 vedere una vasta la cosiddetta \"prigione dei cortelli\". La facciata verso sera \u00e8 caratterizzata da due lunghi e stretti sporti con delle finestre a croce. La facciata di mezzogiorno volge presso il prato della rocca ed \u00e8 caratterizzata da finestre con inferriate. La facciata verso il burrone \u00e8 movimentata dal bastione angolare, ed \u00e8 formata da un'antica torre quadrangolare di pietre bugnate al basamento.\nAccessibilit\u00e0.\nIl pianterreno, il primo e il secondo piano del palazzo sono accessibili al pubblico.\nDa aprile a novembre si effettuano visite guidate."}
{"id": "253416", "revid": "287204", "url": "https://it.wikipedia.org/wiki?curid=253416", "title": "Annoeullin", "text": ""}
{"id": "253418", "revid": "2175", "url": "https://it.wikipedia.org/wiki?curid=253418", "title": "Cr\u00e8vecoeur-sur-l'Escaut", "text": ""}
{"id": "253420", "revid": "287204", "url": "https://it.wikipedia.org/wiki?curid=253420", "title": "Escaudoeuvres", "text": ""}
{"id": "253422", "revid": "287204", "url": "https://it.wikipedia.org/wiki?curid=253422", "title": "Goeulzin", "text": ""}
{"id": "253425", "revid": "287204", "url": "https://it.wikipedia.org/wiki?curid=253425", "title": "Marcq-en-Baroeul", "text": ""}
{"id": "253428", "revid": "287204", "url": "https://it.wikipedia.org/wiki?curid=253428", "title": "Mons-en-Baroeul", "text": ""}
{"id": "253429", "revid": "287204", "url": "https://it.wikipedia.org/wiki?curid=253429", "title": "Roeulx", "text": ""}
{"id": "253430", "revid": "287204", "url": "https://it.wikipedia.org/wiki?curid=253430", "title": "Dennebroeucq", "text": ""}
{"id": "253431", "revid": "287204", "url": "https://it.wikipedia.org/wiki?curid=253431", "title": "Murrisk", "text": "Murrisk (\"Muraisc\" in gaelico irlandese) \u00e8 un piccolo villaggio del Mayo, situato sulla costa meridionale della baia di Clew a poco pi\u00f9 di sei chilometri dalla cittadina di Westport.\nNonostante le sue esigue dimensioni e la scarsa popolazione, il villaggio ha una certa importanza per ben tre motivi culturali. Da Murrisk parte infatti l'annuale scalata di Croagh Patrick nel \"Reek Sunday\", ovvero l'ultima domenica di luglio: il sentiero che arriva in vetta alla montagna \u00e8 adiacente al centro abitato e la montagna lo domina con la sua mole imponente.\nA Murrisk inoltre \u00e8 situato il National Famine Memorial, monumento dell'artista John Behan ispirato e dedicato alla Grande carestia irlandese, che richiama una \"coffin ship\" con della gente moribonda a bordo. Il monumento fu esposto la prima volta in pubblico nel luglio 1997 dall'allora Presidente della Repubblica Mary Robinson.\nDi discreto interesse, infine, le rovine dell'Abbazia di Murrisk, un antico edificio di culto agostiniano fondato nel 1457 dalla famiglia O'Malley sulla parte costiera appena fuori dal villaggio, che riusc\u00ec a sopravvivere nonostante fosse stato soppresso dalla Riforma Protestante."}
{"id": "253432", "revid": "254059", "url": "https://it.wikipedia.org/wiki?curid=253432", "title": "Primogenitura", "text": "La primogenitura \u00e8 la condizione del primo figlio nato di un individuo, chiamato appunto primogenito a prescindere dal sesso del nascituro.\nDa non confondere con il primo figlio maschio o femmina che non sono necessariamente primogeniti.\nNel caso sia di rilievo il primo figlio maschio, anche non primo in assoluto a nascere, prende il nome di \"primogenito maschio\". Analogamente si parla di \"primogenita femmina\".\nEbraismo.\nSecondo un'antica legge ebraica il primogenito maschio era sacro a Dio e per il suo riscatto presso il tempio del Signore veniva offerta una coppia di tortore in sacrificio.\nAlla morte del padre, la propriet\u00e0 delle terre spettava al figlio primogenito maschio e, in assenza di eredi maschi, veniva divise fra le figlie in eguale misura. Alle figlie spettava l'eredit\u00e0 anche se si sposavano, purch\u00e9 il marito appartenesse alla stessa trib\u00f9 di Israele, in modo da non violare l'assegnazione delle terre alle dodici trib\u00f9 cos\u00ec come stabilita da Dio. L'ebraismo fu una delle prime civilt\u00e0 antiche ad ammettere le donne alla successione ereditaria.\nFin dal primo capitolo della Genesi, la Bibbia non associa la primogenitura ad un privilegio divino di tipo assoluto e incondizionato, ma al contrario subordina la concessione della grazia divina alla scelta di univoca sottomissione a Dio da parte dell'uomo creato libero. \nCaino fu il \"primo figlio primogenito\" della storia umana, primo figlio di Adamo ed Eva, capostipiti del genere umano secondo Genesi 1: la primogenitura non imped\u00ec che fosse maledetto e condannato all'esilio da Dio, a seguito dell'uccisione del fratello Abele. Caino si macchi\u00f2 non soltanto dell'omicidio del fratello Abele, ma anche della scelta di non sacrificare a Dio le primizie del raccolto agricolo, nello stesso modo in cui Abele riserv\u00f2 a Dio \"i primogeniti\" raccolti nel gregge della famiglia (). Caino perse la primogenitura con l'esilio causato dalla sua dissubedienza, mentre Dio gli prefer\u00ec il secondogenito Abele, poich\u00e9 \"eseguiva sacrifici\" come era prescritto al figlio maggiore di una famiglia patriarcale. Il sacrificio prevale sulla primogenitura di nascita.\nMonarchia.\nNella maggior parte delle monarchie, l'ereditariet\u00e0 al trono \u00e8 destinata al primogenito maschio.\nQuesta usanza deriva probabilmente dal medioevo, durante il quale i feudatari lasciavano in eredit\u00e0 il feudo al loro primo figlio maschio. Si trattava di un modo per evitare il frazionamento della propriet\u00e0 fra una moltitudine di eredi, e la perdita del potere economico e politico del casato. Legata a questa considerazione economica, \u00e8 la pratica di matrimoni combinati fra famiglie nobili che hanno un patrimonio familiare simile, e talora fra famiglie imparentate. In questa tipologia, rientrano le unioni e parentele createsi negli ultimi secoli fra alcune famiglie di nobile origine e ricche famiglie borghesi.\nPrimogenitura assoluta.\nCol termine di \"assoluta\", \"eguale\" o \"lineare\" si indica un tipo di primogenitura nella quale il sesso non \u00e8 un fattore rilevante al fine della successione. Dal 1980 quasi tutte le monarchie europee applicano tale tipologia di primogenitura.\nSecondo Poumarede (1972), i baschi del Regno di Navarra sono ancora soliti trasmetter titoli e propriet\u00e0 al primogenito senza riguardo al sesso. Tale tradizione affonda le proprie radici nel medioevo. La monarchia navarrese, ad ogni modo, venne ereditata da dinastie esterne alla Navarra, le quali seguivano differenti leggi di successione, tra cui la pi\u00f9 diffusa era la primogenitura di preferenza maschile.\nNel 1980, la Svezia ha emendato la propria costituzione a favore della primogenitura assoluta, privando tanto il primogenito di Carlo XVI Gustavo, il principe Carlo Filippo, dell'ereditariet\u00e0 del trono a favore della sorella maggiore, Vittoria. Altre monarchie hanno seguito questo esempio: Paesi Bassi nel 1983, Norvegia nel 1990, Belgio nel 1991, Danimarca nel 2009, Lussemburgo nel 2011 e Regno Unito nel 2015.\nIl Principato di Monaco, i Paesi Bassi e la Norvegia hanno ad ogni modo realizzato una \"primogenitura deviata\" a cavallo tra XX e XXI secolo, restringendo la successione alla corona ai soli parenti dell'ultimo monarca, con precisi requisiti.\nRecentemente, altre monarchie hanno cambiato o considerato di mutare il loro regime verso la primogenitura assoluta:\nPrimogenitura agnatizia.\nSulla base della primogenitura agnatizia o agnatica, o patrilineare, il successore di un monarca (maschio o femmina) \u00e8 il suo figlio primogenito e tutta la sua discendenza (\"agnates\"), estinta la quale la successione spetta al secondogenito e alla sua discendenza e cos\u00ec via, con esclusione di tutte le femmine.\nPrimogenitura cognatizia.\nLa primogenitura cognatizia o cognatica ammette alla successione anche le figlie femmine, che generalmente sono posposte all'ultimo figlio maschio.\nPrimogenitura di preferenza maschile.\nLa primogenitura di preferenza maschile prevede che la successione al trono sia accordata di preferenza ad un membro maschio della famiglia (diretto oppure che nessun fratello maschio abbia avuto eredi maschi) e solo in seconda battuta alla primogenita figlia femmina.\nTale pratica era comune per i troni di Inghilterra e Scozia nel Regno Unito sino al 2015, quando tale primogenitura venne mutata a favore di una nuova legislazione.\nAttualmente nella sola Europa rimangono i troni di Monaco e Spagna ad aver mantenuto tale primogenitura.\nPur in rispetto della legislazione emessa, le baronie del Regno Unito continuano comunque a seguire il corso naturale della loro successione storica in quanto alla morte dell'ultimo titolare maschio il titolo si estingue con lui pur se questi ha dei parenti in linea femminile."}
{"id": "253433", "revid": "287204", "url": "https://it.wikipedia.org/wiki?curid=253433", "title": "Escoeuilles", "text": ""}
{"id": "253436", "revid": "287204", "url": "https://it.wikipedia.org/wiki?curid=253436", "title": "Humeroeuille", "text": ""}
{"id": "253439", "revid": "1627355", "url": "https://it.wikipedia.org/wiki?curid=253439", "title": "Guerra del Kippur", "text": "La guerra del Kippur o guerra dello Yom Kippur (in arabo \u062d\u0631\u0628 \u0623\u0643\u062a\u0648\u0628\u0631, \"\u1e24arb Okt\u014dber\" o \u062d\u0631\u0628 \u062a\u0634\u0631\u064a\u0646, \"\u1e24arb Tishr\u012bn;\" in ebraico \u05de\u05dc\u05d7\u05de\u05ea \u05d9\u05d5\u05dd \u05d4\u05db\u05d9\u05e4\u05d5\u05e8\u05d9\u05dd, \"Milhemet Yom HaKipurim\"), nota altres\u00ec come guerra del Ramadan (in arabo: \u062d\u0631\u0628 \u0631\u0645\u0636\u0627\u0646), guerra d'ottobre (in arabo: \u062d\u0631\u0628 \u062a\u0634\u0631\u064a\u0646) o guerra israelo-araba del 1973, fu un conflitto armato combattuto dal 6 al 25 ottobre 1973 tra una coalizione araba, composta principalmente da Egitto e Siria, e Israele.\nQuarta guerra arabo-israeliana, il conflitto ebbe inizio con l'attacco improvviso degli eserciti dell'Egitto e della Siria che colse di sorpresa la dirigenza politico-militare israeliana e mise in forte difficolt\u00e0 le forze armate di Israele. Le truppe egiziane, ben equipaggiate con missili sovietici anticarro e antiaerei, attraversarono con successo il canale di Suez e respinsero con intense perdite i primi, affrettati contrattacchi israeliani, mentre contemporaneamente le forze siriane penetravano con forze corazzate nel Golan.\nGli israeliani si trovarono in grande difficolt\u00e0 e si temette un crollo soprattutto nel Golan; nella seconda parte della guerra, tuttavia, le unit\u00e0 corazzate israeliane riuscirono a passare alla controffensiva, respinsero i siriani e penetrarono in Egitto riattraversando a sorpresa il canale. L'intervento delle due superpotenze, Stati Uniti e Unione Sovietica, riusc\u00ec a evitare un\"'escalation\" del conflitto e, dopo alcune fasi drammatiche che fecero temere un conflitto globale, impose un cessate il fuoco alle parti in lotta.\nLa guerra termin\u00f2 quindi senza esiti risolutivi dal punto di vista militare ma segn\u00f2 un importante successo politico e propagandistico per gli arabi, che si dimostrarono per la prima volta in grado di mettere in difficolt\u00e0 militare Israele, che aveva sconfitto pesantemente i propri avversari nella precedente guerra dei sei giorni del 1967. Nello stato ebraico l'andamento della guerra e soprattutto la sorpresa iniziale innescarono forti polemiche politiche che culminarono con le dimissioni del primo ministro Golda Meir, del ministro della difesa Moshe Dayan e del capo di stato maggiore David Elazar.\nLa guerra inoltre ebbe pesanti conseguenze nell'economia e nella politica di molti Paesi per la decisione dei paesi arabi associati all'OPEC (l'organizzazione dei paesi esportatori di petrolio) di sostenere l'azione di Egitto e Siria tramite robusti aumenti del prezzo del barile e un embargo nei confronti dei paesi maggiormente filoisraeliani, atto che diede il via alla crisi petrolifera che provoc\u00f2, a partire dalla fine del 1973 e per tutti gli anni Settanta almeno, notevoli ripercussioni economiche e sociali in quasi tutto il mondo.\nIl conflitto arabo-israeliano.\nDopo la guerra dei Sei giorni.\nLa guerra dei sei giorni del giugno 1967 si era conclusa con la totale vittoria di Israele che in brevissimo tempo era divenuta la potenza militare dominante del Medio Oriente, gli eserciti di Egitto, Siria e Giordania erano stati quasi distrutti e le truppe israeliane aveano occupato la penisola del Sinai, la Cisgiordania, le alture del Golan e Gerusalemme Est; Israele si era trasformata in potenza occupante su un territorio abitato da oltre un milione di palestinesi. Nell'atmosfera euforica successiva alla grande vittoria, i politici israeliani si trovavano di fronte al problema di decidere il destino definitivo delle terre occupate e dei futuri rapporti con le potenze arabe sconfitte.\nMentre gli estremisti della destra israeliana ritenevano che le terre occupate avrebbero dovute essere subito annesse allo stato di Israele per garantire la sicurezza del paese e il suo sviluppo sulle terre storiche dello stato biblico, i dirigenti del partito laburista consideravano possibile restituire buona parte delle aree occupate in cambio di accordi di pace definitivi con gli arabi; Gerusalemme invece venne considerata capitale eterna dello stato di Israele e fin dal 27 giugno 1967 la Knesset approv\u00f2 l'annessione della citt\u00e0 vecchia araba. La comunit\u00e0 internazionale tuttavia rifiut\u00f2 di approvare questa azione israeliana e il 4 luglio 1967 l'Assemblea generale dell'ONU approv\u00f2 a schiacciante maggioranza, senza alcun voto contrario e venti astensioni, una risoluzione che dichiarava priva di valore dal punto di vista del diritto, l'annessione di Gerusalemme Est.\nI paesi arabi avevano subito una disastrosa e umiliante sconfitta che tuttavia accentu\u00f2 l'intransigenza dei dirigenti e la loro determinazione a non trattare con il nemico israeliano; nel vertice arabo di Khartoum del settembre 1967, venne affermato pubblicamente che non ci sarebbe stata la pace o il negoziato con Israele e neppure il riconoscimento del suo diritto all'esistenza come entit\u00e0 nazionale ebraica in Medio Oriente. Di fronte al sentimento di superiorit\u00e0 e alla scarsa volont\u00e0 israeliana di fare concessioni, l'estremismo arabo sembr\u00f2 confermare l'enorme difficolt\u00e0 di concludere un accordo negoziato del conflitto arabo-palestinese. L'Assemblea dell'ONU cerc\u00f2 di riaprire una fase negoziata con l'approvazione il 22 novembre 1967 della famosa risoluzione 242 proposta dalla Gran Bretagna che per decenni sarebbe rimasta la base fondamentale di partenza di ogni tentativo negoziale.\nLa Risoluzione 242 in primo luogo riconosceva il diritto all'esistenza entro confini sicuri di tutti gli stati della regione, e quindi anche di Israele, ma affermava anche che avrebbe dovuto essere data una \"giusta soluzione al problema dei rifugiati\", in cui si faceva riferimento alla popolazione palestinese espulsa dalle sue terre all'atto della costituzione dello stato ebraico nel 1948-49, e soprattutto che l'esercito di Israele avrebbe dovuto ritirarsi dai territori occupati; questa clausola tuttavia si prestava ad interpretazioni discordanti in quanto non chiariva espressamente se avrebbero dovuto essere evacuati \"tutti\" i territori occupati o solo \"una parte\".\nCambiamenti in Medio Oriente.\nNegli anni successivi l'inviato dell'ONU, il diplomatico svedese Gunnar Jarring cerc\u00f2 di sviluppare dei concreti negoziati di pace sulla base della Risoluzione 242 ma i suoi tentativi, che continuarono fino al 1971 non diedero risultati effettivi. In realt\u00e0 il presidente egiziano Gamal Abd el-Nasser, uscito umiliato dalla sconfitta della guerra dei sei giorni, era disposto a parlare con Jarring e anche, secondo le sue parole, \"con gli Stati Uniti o con il diavolo in persona\", ma egli riteneva essenziale restaurare il prestigio delle forze armate egiziane ed era convinto che sarebbe stato possibile \"liberare la nostra terra solo con la forza delle armi\". Nasser quindi diede inizio nel giugno 1968 alla cosiddetta guerra d'attrito che sarebbe continuata con esito alterno fino ad agosto 1970. Per molte settimane si succedettero cannoneggiamenti sulle due sponde del canale di Suez, incursioni di commando per colpire postazioni, centri di controllo, basi navali delle due parti; molto intensa fu l'attivit\u00e0 aerea con attacchi in profondit\u00e0 e pesanti sbarramenti di missili antiaerei egiziani. L'Unione Sovietica forn\u00ec all'Egitto equipaggiamenti moderni e invi\u00f2 anche alcune migliaia di militari per controllare le postazioni missilistiche e diverse squadriglie di caccia che intervennero in alcune occasioni subendo anche perdite contro gli efficienti aerei israeliani. Una fragile tregua per tre mesi fu concordata con la mediazione degli Stati Uniti il 6-7 agosto 1970.\nDopo il successo della guerra dei sei giorni, gli israeliani erano riluttanti ad avviare negoziati sul ritorno del bottino di guerra, sentendosi particolarmente protetti dal punto di vista della sicurezza nazionale. Israele eresse due linee fortificate nel Sinai e sulle alture del Golan. Nel 1971 Israele spese 500 milioni di dollari per fortificare ulteriormente le posizioni sul canale di Suez, con un lavoro mastodontico che pass\u00f2 con il nome di Linea Bar-Lev, dal nome del generale e capo di stato maggiore israeliano Haim Bar-Lev.\nIl presidente egiziano Nasser mor\u00ec nel settembre 1970 e gli succedette Anwar al-S\u0101d\u0101t, che decise di combattere Israele e riconquistare con una prova di forza i territori persi. Nel 1971 S\u0101d\u0101t, rispondendo a un'iniziativa promossa da Gunnar Jarring, intermediario delle Nazioni Unite nella regione, dichiar\u00f2 che se Israele si fosse impegnato a un \u00abritiro delle sue forze dal Sinai e dalla Striscia di Gaza\u00bb, nonch\u00e9 al rafforzamento della Risoluzione 242 del Consiglio di Sicurezza, l'Egitto sarebbe stato \u00abpronto ad avviare accordi di pace con Israele\u00bb. Israele rispose che non si sarebbe ritirato sulle linee precedenti il 5 giugno 1967, pena il ritorno inevitabile alle condizioni iniziali di reale minaccia araba, che portarono al conflitto del 1967.\nS\u0101d\u0101t sperava che infliggendo una sconfitta, ancorch\u00e9 piccola, agli israeliani, lo \"status quo\" sarebbe cambiato. \u1e24\u0101fi\u1e93 al-Asad, capo di Stato siriano, la vedeva per\u00f2 in maniera differente, infatti aveva poco interesse a un negoziato e propugnava un'azione puramente militare per la riconquista delle alture del Golan. Da ormai sei anni al-Asad aveva promosso una serie di iniziative per la ricostruzione delle forze armate e sperava di poter vedere la Siria come potenza dominante tra gli Stati arabi a est dell'Egitto. Con l'aiuto dell'Egitto, al-Asad sperava di poter avere ragione delle forze israeliane, e garantire un ruolo di spicco della Siria nella regione della Mezzaluna Fertile. Pertanto al-Asad vedeva la possibilit\u00e0 di un negoziato solo dopo aver rioccupato il Golan con la forza, potendo in tal modo premere su Israele perch\u00e9 rinunciasse alla Cisgiordania e alla Striscia di Gaza, in cambio di eventuali concessioni da parte araba.\nS\u0101d\u0101t doveva affrontare alcuni problemi interni, prima di sferrare un attacco. \u00abI tre anni successivi all'ascesa di S\u0101d\u0101t [...] furono i pi\u00f9 demoralizzanti della storia egiziana [...]. Un'economia inaridita si aggiungeva alle difficolt\u00e0 del Paese. La guerra era una scelta disperata.\u00bb. Nella sua biografia di S\u0101d\u0101t, Raphael Israeli sostiene che S\u0101d\u0101t vedeva la radice del problema nella grande onta patita con la guerra dei sei giorni, e prima che qualunque riforma potesse essere promossa era necessario superare questa vergogna. L'economia egiziana era in difficolt\u00e0 e S\u0101d\u0101t sapeva che le grandi riforme economiche necessarie sarebbero state impopolari per gran parte della popolazione. Una vittoria militare gli avrebbe invece dato la popolarit\u00e0 di cui aveva bisogno per avviare profondi cambiamenti. Non a caso, una parte degli egiziani - soprattutto studenti universitari che avevano effettuato vibranti manifestazioni di protesta - desiderava una guerra che riportasse il Sinai all'Egitto ed era seriamente ostile al fatto che S\u0101d\u0101t non avesse ancora avviato alcuna azione dopo tre anni dalla sua nomina a Presidente della Repubblica egiziana.\nGli altri Stati arabi si mostravano molto pi\u00f9 riluttanti a impegnarsi completamente in una nuova guerra. Re Husayn di Giordania temeva un'altra forte emorragia di territori, come era accaduto nel 1967 con l'occupazione israeliana della Cisgiordania, fino ad allora sotto il controllo della Giordania. S\u0101d\u0101t appoggiava anche le richieste dell'OLP, che voleva naturalmente per s\u00e9 i territori palestinesi di Cisgiordania e della Striscia di Gaza: S\u0101d\u0101t aveva infatti promesso che, in caso di vittoria, Yasser Arafat avrebbe ottenuto il loro controllo. Re Husayn per\u00f2 sperava forse che la Cisgiordania rimanesse a far parte del suo regno, malgrado suo nonno \u02bfAbd All\u0101h I avesse proclamato nel 1948 di tenere \u00abin sacro deposito\u00bb i territori palestinesi conquistati dalla sua Legione araba finch\u00e9 non fosse stato costituito uno Stato arabo indipendente di Palestina. Di certo per\u00f2 \u00e8 che le relazioni fra palestinesi e giordani erano pesantemente peggiorate con la crisi del Settembre nero in Giordania del 1970, quando era quasi scoppiata una guerra civile tra l'OLP e il governo giordano: uno scontro in cui la Siria era intervenuta militarmente a favore dell'OLP, lasciando al-Asad e re Husayn in pessimi rapporti per i tempi a venire.\nAnche tra Siria e Iraq le relazioni erano abbastanza deteriorate. Gli iracheni rifiutarono infatti di prendere inizialmente parte all'offensiva, anche per la mancanza di frontiere con Israele e l'indisponibilit\u00e0 di Siria e Giordania ad aprire le loro. Il Libano, che confinava col settentrione israeliano, non prevedeva di unirsi allo sforzo bellico arabo a causa della sua scarsa efficacia militare e all'instabilit\u00e0 interna, gi\u00e0 molto evidente. Nei mesi prima dell'offensiva, S\u0101d\u0101t avvi\u00f2 una sostanziale offensiva diplomatica per acquistare consensi e appoggio internazionale. , principalmente Paesi della Lega araba, del Movimento dei paesi non allineati e dell'Organizzazione per l'Unit\u00e0 Africana. S\u0101d\u0101t lavor\u00f2 anche per convincere della sua causa le nazioni europee, e quindi guadagnare comprensione (se non proprio simpatia) anche prima della guerra stessa, cosicch\u00e9 Gran Bretagna e Francia si schierarono col Consiglio di Sicurezza dell'ONU, e quindi con le nazioni arabe e contro Israele, mentre la Germania Ovest divenne una delle pi\u00f9 generose rifornitrici egiziane di materiale (bellico e no).\nVerso la guerra.\nAnwar al-S\u0101d\u0101t nel 1972 dichiar\u00f2 pubblicamente che Il Cairo stava per muovere guerra a Israele, e che la leadership egiziana era pronta a \u00absacrificare un milione di soldati egiziani\u00bb. Dalla fine dell'anno, l'Egitto cominci\u00f2 a concentrare gli sforzi per ricostruire le proprie forze, ricevendo un buon numero di MiG-21, alcuni MiG-23, svariate batterie antiaeree SA-6 e lanciarazzi c/c RPG-7, oltre soprattutto agli AT-3 Sagger (missili guidati anticarro) dall'Unione Sovietica: un riarmo in grado di migliorare sensibilmente le capacit\u00e0 tattiche delle proprie forze armate. I generali di estrazione politica, in gran parte responsabili della disfatta del 1967, furono rimpiazzati da ufficiali pi\u00f9 competenti.\nIl ruolo delle grandi potenze fu peraltro un fattore non marginale nell'esito delle due guerre. La politica estera dell'Unione Sovietica, ad esempio, era una delle cause principali della debolezza militare egiziana: mentre gli Stati Uniti e altre nazioni alleate rifornivano Israele di armi di ultima generazione sia a livello offensivo sia difensivo, i sovietici fornivano all'Egitto solo armamenti ispirati alla difesa, e non senza una certa riluttanza. Non \u00e8 un caso, infatti, se i comandi dell'aviazione egiziana sotto Gam\u0101l 'Abd al-N\u0101ser furono capaci di costruire una difesa missilistica antiaerea solo dopo che quest'ultimo si rec\u00f2 personalmente a Mosca e richiese formalmente aiuto al Cremlino: dichiar\u00f2 che se gli aiuti non fossero stati concessi avrebbe fatto ritorno in patria dicendo agli egiziani che Mosca li aveva abbandonati.\nTemendo che Gam\u0101l \u02bfAbd al-N\u0101\u1e63er o il suo successore si affidasse ai finanziamenti occidentali e all'influenza americana - un rischio che Mosca non voleva permettere perch\u00e9 ci\u00f2 avrebbe comportato un'influenza americana troppo importante nella regione - l'Unione Sovietica invi\u00f2 prontamente uomini (con l'ambiguo ruolo di \u00abconsiglieri\u00bb) e mezzi.\nUno degli obiettivi non dichiarati della guerra d'attrito era stato quello di spingere i sovietici a fornire all'Egitto armi e materiale bellico aggiornato: le scaramucce e gli incidenti di confine erano anche un modo, secondo i vertici militari egiziani, di dimostrare quanto obsolete fossero le armi sovietiche arrivate in Egitto dopo il 1967 a fronte dei nuovi armamenti di origine americana in mano agli israeliani.\nLa politica estera di Gam\u0101l \u02bfAbd al-N\u0101\u1e63er dopo la guerra dei sei giorni cozzava cos\u00ec con quella dell'Unione Sovietica: i sovietici cercavano di spingere Il Cairo a una soluzione pacifica dell'intera questione vicino-orientale, soprattutto nell'ottica di evitare (pur per interposta persona) uno scontro con gli Stati Uniti. La cosa fu chiara quando le superpotenze si incontrarono a Oslo, e si trovarono d'accordo nel mantenimento della situazione cos\u00ec com'era.\nQuesta era per contro una risoluzione inaccettabile dall'Egitto; infatti, quando la notizia dei preparativi per il superamento del Canale filtr\u00f2 a Mosca, divenne imperativo espellere i \u00abconsiglieri\u00bb sovietici dal paese. Nel giugno 1972 S\u0101d\u0101t dette l'ordine di partenza a quasi tutti i 20\u00a0000 militari sovietici e orient\u00f2 le proprie attenzioni a una politica pi\u00f9 favorevole agli USA.\nDa Mosca non ci si faceva illusioni sull'esito della guerra, e S\u0101d\u0101t fu avvisato che, secondo le stime degli stessi consiglieri militari che ben conoscevano l'entit\u00e0 delle forze arabe, qualunque tentativo di superare le pesanti fortificazioni di Suez avrebbe provocato perdite ingenti. I sovietici, che stavano ricercando un rapporto migliore con gli statunitensi nel processo di distensione, non vedevano di buon occhio una destabilizzazione del Vicino Oriente, e nel giugno 1973, in un incontro col presidente statunitense Richard Nixon, il leader sovietico Leonid Bre\u017enev propose che Israele tornasse ai confini del 1967, specificando che se Israele non lo avesse fatto \u00abnoi avremo difficolt\u00e0 nell'evitare che la situazione precipiti\u00bb \u2013 un'indicazione chiara che l'Unione Sovietica era stata incapace di limitare i piani di S\u0101d\u0101t.\nIn un'intervista pubblicata sul numero di \"Newsweek\" del 9 aprile 1973, S\u0101d\u0101t minacci\u00f2 ancora guerra con Israele. Diverse volte nel corso dell'anno le forze arabe avevano condotto esercitazioni di ampio raggio che avevano messo l'IDF in uno stato di massima allerta, rientrato solo qualche giorno dopo. I comandanti israeliani, nel frattempo, avevano maturato la convinzione che, in caso di un effettivo attacco egiziano, l'aviazione sarebbe stata capace di respingerlo.\nQuasi un intero anno prima della guerra, il 24 ottobre 1972, in un incontro col Consiglio Supremo delle Forze Armate, S\u0101d\u0101t dichiar\u00f2 la sua intenzione di muovere guerra contro Israele anche senza un adeguato sostegno sovietico. I piani dell'operazione furono fatti nel pi\u00f9 totale riserbo\u00a0\u2013 anche gli elementi di maggiore importanza dell'esercito non furono resi edotti dei piani nei loro dettagli fino a una settimana prima dell'inizio delle ostilit\u00e0, e ai soldati non fu detto niente fino al giorno prima. Al piano per attaccare Israele di concerto con la Siria fu dato il nome in codice \"Operazione Badr\" (\"luna piena\" in arabo, ma di fatto rievocante la prima vittoria musulmana ai tempi del profeta Maometto).\nLa decisione di un attacco a sorpresa.\nIl servizio di spionaggio militare israeliano (Aman), il \u00abpi\u00f9 importante\u00bb della \u00abfamiglia dei servizi di spionaggio\u00bb, aveva la responsabilit\u00e0 di fornire cifre e stime al paese sulla situazione dei vicini. Le sue affermazioni sulla probabilit\u00e0 di una guerra erano basate su diverse considerazioni. Innanzitutto, si presumeva correttamente che la Siria non sarebbe entrata in guerra con Israele senza l'Egitto. In secondo luogo, era stato scoperto per bocca di un infiltrato ad alti livelli - un personaggio la cui identit\u00e0 \u00e8 tuttora avvolta dal segreto, entrata negli annali come \u00abLa Fonte\u00bb - che l'Egitto voleva riconquistare l'intero Sinai, ma non si sarebbe mosso prima dell'arrivo di forniture ben specifiche dall'URSS: cacciabombardieri in grado di neutralizzare l'aviazione israeliana, e missili Scud da usare contro le citt\u00e0 israeliane come deterrente, in modo da sventare attacchi da Israele alle infrastrutture sul suolo egiziano. Poich\u00e9 i sovietici non avevano ancora fornito gli aerei, e poich\u00e9 gli Scud erano stati consegnati alla fine di agosto (l'addestramento del personale che li avrebbe usati era durato quattro mesi), Aman predisse che la guerra con l'Egitto non era imminente.\nQueste conclusioni sui piani strategici egiziani, conosciute come \u00abil Concetto\u00bb, influenzarono pesantemente qualunque visione sul rischio di un attacco, e portarono gli israeliani a ignorare gran parte degli allarmi che si crearono successivamente.\nGli egiziani fecero tutto quel che poterono per nutrire questa convinzione. Sia in Israele sia negli USA l'espulsione del personale militare sovietico era stata salutata come un decisivo indebolimento della capacit\u00e0 militare offensiva dell'Egitto, e proprio da qui ci si assicur\u00f2 che il flusso di informazioni in uscita dal Paese sulla situazione interna continuasse a parlare di problemi tecnici, di mancanza di manutenzione, di ricerca di personale qualificato per far funzionare gli equipaggiamenti di ultima generazione. Gli egiziani produssero ripetuti rapporti su una (inesistente) mancanza di pezzi di ricambio, e questi rapporti giunsero per vie traverse anche in Israele, dove rassicurarono in maniera straordinariamente efficace anche gli animi pi\u00f9 guardinghi tra coloro che avevano l'incarico di decidere sulla sicurezza della nazione. Ormai le promesse di guerra fatte da S\u0101d\u0101t, che era un esperto del rischio calcolato, erano cos\u00ec frequenti da non destare pi\u00f9 alcuna preoccupazione. Nei mesi di maggio e agosto l'esercito inizi\u00f2 imponenti esercitazioni nei pressi del confine, e l'IDF si mobilit\u00f2 in entrambe le occasioni richiamando parte della riserva\u00a0\u2013 operazione che cost\u00f2 quasi 10 milioni di dollari al cambio di allora.\nPochi giorni prima dello Yom Kippur (che quell'anno cadeva nel mese islamico di Ramadan), gli egiziani organizzarono una settimana di esercitazioni in prossimit\u00e0 del canale di Suez. I servizi di spionaggio israeliani, dopo aver osservato e valutato i movimenti di truppe verso il confine, li qualificarono come ulteriori esercitazioni. Il movimento delle truppe siriane verso il confine nel Golan generava legittimi dubbi sulla buona fede degli egiziani ma la stretta osservanza del \u00abprecetto\u00bb del digiuno islamico rassicur\u00f2, ancora una volta, la leadership militare israeliana, in questo caso abbastanza superficiale: i siriani non avrebbero attaccato senza l'Egitto, e l'Egitto non avrebbe attaccato perch\u00e9 il resto del materiale sovietico ancora non era arrivato.\nIl giorno scelto per l'invasione appare, oggi come allora, ovvio. La festivit\u00e0 ebraica dello Yom Kippur prevede tradizionalmente che l'intero paese si fermi per 25 ore, compresi i mezzi di comunicazione e tutte le attivit\u00e0 commerciali, eccezion fatta per una minima sezione dei servizi di emergenza. \u00c8 un giorno in cui non solo gli ebrei osservanti, ma anche una sostanziale fetta degli ebrei secolari digiunano, si astengono da qualunque \u00ablavoro\u00bb ivi compreso l'uso del fuoco, dell'elettricit\u00e0 e di qualunque mezzo di trasporto. L'intero traffico veicolare nel Paese risulta bloccato e molti soldati lasciano le strutture militari per restare a casa, in una giornata di preghiera e di penitenza dove il focolare domestico appare decisamente pi\u00f9 confortante di qualunque altra sistemazione. \u00c8 il giorno in cui, per tutti questi motivi, Israele \u00e8 militarmente in assoluto pi\u00f9 vulnerabile, con gran parte delle sue forze smobilitate. In realt\u00e0 proprio la concomitanza della ricorrenza ebraica dello Yom Kippur con l'inizio, per i musulmani, del mese sacro di Ramadan, in cui i soldati osservanti sarebbero stati costretti a digiunare per un intero mese, anche se limitatamente a tutto il d\u00ec, serv\u00ec a convincere ulteriormente i servizi segreti israeliani che l'attacco non sarebbe stato comunque imminente.\nNonostante avesse rinunciato a prender parte subito al conflitto, re Husayn di Giordania \u00abaveva avuto un incontro con S\u0101d\u0101t e con al-Asad ad Alessandria due settimane prima. Dati i sospetti che i leader arabi si scambiavano l'un l'altro, \u00e8 improbabile ch'egli abbia ricevuto precisi piani di guerra - eppure \u00e8 probabile che S\u0101d\u0101t e al-Asad abbiano esternato l'intenzione di muovere guerra a Israele in termini pi\u00f9 generali, per saggiare la volont\u00e0 della Giordania di unirsi\u00bb. La notte del 25 settembre, Husayn vol\u00f2 segretamente a Tel Aviv per avvertire il Premier israeliano Golda Meir di un imminente attacco siriano. \u00ab\"Faranno la guerra senza gli egiziani?\" chiese la Meir. Il re rispose di no. \"Penso che loro\"\u00bb [gli egiziani] \u00abcoopereranno\"\u00bb. Sorprendentemente, l'avviso cadde nel vuoto. Aman concluse che il re non aveva detto nulla che gli israeliani gi\u00e0 non sapessero. \u00abUndici allarmi di guerra sono stati inviati a Israele in settembre, da fonti bene informate. Ma Zvi Zamir\u00bb [direttore del Mossad] \u00abcontinuava a insistere che la guerra non sarebbe stata una scelta araba. Neanche gli avvertimenti di [re] Husayn servirono a diradare i suoi dubbi\u00bb. In seguito, avrebbe amaramente commentato che \u00absemplicemente, non ci sembrava fossero capaci di farlo\u00bb.\nAlla fine, Zvi Zamir si rec\u00f2 personalmente in Europa per prendere contatto con \u00abLa Fonte\u00bb (l'alto ufficiale egiziano) nella notte tra il 5 e il 6 ottobre. In quell'incontro, \u00abLa Fonte\u00bb, che molti ritengono fosse Ashraf Marwan\n, lo inform\u00f2 che un attacco congiunto siro-egiziano era imminente, e fu soprattutto questo avvertimento, assieme a tutti quelli che lo avevano preceduto, a riportare il comando israeliano in azione. Qualche ora prima dell'attacco, il generale Moshe Dayan approv\u00f2 l'ordine di un parziale richiamo delle riserve. Per ironia della sorte, richiamare le riserve fu pi\u00f9 facile del previsto, poich\u00e9 quasi tutti erano in sinagoga o a casa per la vacanza.\nMancanza di un attacco preventivo israeliano.\nLa strategia militare israeliana prevedeva un attacco preventivo a fronte dell'imminenza di un attacco nemico, e si basava per la gran parte sull'affidabilit\u00e0 dei servizi segreti, la cui previsione poteva dare per certa un'invasione non pi\u00f9 tardi di 48 ore prima dell'attacco stesso.\nGolda Meir, Moshe Dayan e il generale David Elazar si incontrarono alle 8:05 del mattino dello Yom Kippur, sei ore prima dell'inizio della guerra. Dayan cominci\u00f2 argomentando che la guerra non era una certezza. Elazar sostenne la necessit\u00e0 di un attacco preventivo sulle forze siriane: gli aeroporti a mezzogiorno, le installazioni missilistiche alle 15, e le forze di terra alle 17. \u00abQuando tutti presentarono la loro idea, il Primo Ministro mostr\u00f2 incertezza per qualche istante ma pales\u00f2 una decisione chiara: non ci sarebbe stato alcun attacco preventivo. Israele avrebbe potuto avere bisogno dell'assistenza americana molto presto, ed era imperativo che nessuna colpa di aver iniziato la guerra potesse essergli addossata. \"Se colpiamo per primi - disse - non avremo l'aiuto di nessuno\"\u00bb. Le nazioni europee, sotto la minaccia di un embargo petrolifero e di un boicottaggio commerciale, avevano interrotto le forniture di munizioni. Come risultato, Israele era del tutto dipendente dagli Stati Uniti per l'approvvigionamento militare, ed era particolarmente sensibile a qualunque cosa che potesse mettere in pericolo quella relazione.\nIn retrospettiva, la decisione di non colpire per primi fu probabilmente una decisione saggia. L'Operazione Nickel Grass, il ponte aereo americano che riforn\u00ec Israele di ogni genere di merci a partire dall'inizio del conflitto (13 ottobre), anche se non rimpiazz\u00f2 immediatamente le perdite di equipaggiamento israeliane, permise nondimeno di servirsene pi\u00f9 liberamente. Se avessero colpito per primi, secondo Henry Kissinger, gli israeliani avrebbero ottenuto \u00abtanto quanto un'unghia\u00bb.\nLa guerra.\nIl Sinai.\nL'attraversamento.\nIl piano egiziano era quello di un'avanzata non fulminea e non in profondit\u00e0, per evitare di perdere la protezione delle batterie SAM. Nella guerra dei sei giorni, l'aviazione israeliana aveva tempestato gli eserciti arabi, privi di una qualunque protezione antiaerea. L'Egitto (assieme alla Siria) aveva avuto sei anni per riprendersi dagli errori e fortificare pesantemente il proprio schieramento, pur all'interno delle linee del cessate-il-fuoco, con batterie terra-aria di costruzione sovietica, contro le quali l'IAF non aveva realizzato alcuna contromisura. In tal modo Israele, che tanto aveva investito per costruire e rendere operativa la pi\u00f9 imponente aviazione del Vicino Oriente, vedeva vanificati quasi per intero i propri sforzi.\nPer l'esercito egiziano fu sorprendentemente facile penetrare nelle posizioni israeliane della linea Bar-Lev e attraversare rapidamente il canale di Suez in quello che poi divenne famoso come \u00abl'Attraversamento\u00bb. La linea era costituita da 16 fortini di prima linea difesi dalla fanteria della \"brigata Gerusalemme\", e da altri 11 fortini costruiti in posizione pi\u00f9 arretrata lungo la cosiddetta \"strada dell'artiglieria\", difesi da due battaglioni di carri armati. Dopo lunghe discussioni tra i generali israeliani, fra fautori della linea statica e seguaci di tattiche pi\u00f9 aggressive di difesa mobile, si era deciso di mantenere in efficienza solo 16 delle iniziali 31 fortificazioni previste e di ridurre il numero dei soldati impiegati in compiti difensivi di presidio che di conseguenza erano in netta inferiorit\u00e0 numerica al momento dell'attacco egiziano. Il comando israeliano continuava a sottovalutare le capacit\u00e0 degli eserciti arabi e prevedeva una rapida controffensiva a ovest del canale.\nL'esercito egiziano invece era schierato in forze e aveva un piano razionale studiato accuratamente; circa nove divisioni effettuarono l'attacco suddivise tra la II Armata a nord e la III Armata a sud, equipaggiate con 1.200 cannoni e circa 1.500 mezzi corazzati; il piano prevedeva una prima fase con l'attraversamento del canale di cinque divisioni di fanteria seguita da una \"pausa operativa\" per affrontare e respingere la prevedibile controffensiva israeliana; quindi sarebbe stato effettuato il passaggio a est del canale del grosso delle riserve corazzate e la spinta offensiva verso oriente in direzione dei passi del Sinai.\nGli egiziani avevano previsto un rapido contrattacco israeliano, e avevano disposto l'equipaggiamento della prima ondata d'invasione con una fortissima concentrazione di armi controcarro\u00a0\u2013 soprattutto RPG e i pi\u00f9 devastanti AT-3 Sagger. Un soldato su tre nelle file egiziane era dotato di un'arma anticarro. \u00abMai in precedenza \u00e8 stata schierata sul campo di battaglia una cos\u00ec potente forza anticarro\u00bb.\nGli israeliani avevano costituito le posizioni difensive tra enormi terrazze di sabbia compressa, dove l'esperienza insegnava che sarebbe stato impossibile bersagliarli con l'artiglieria o coi bombardieri. Il genio militare egiziano decise di attaccare le terrazze con gli idranti, alimentati direttamente con l'acqua del Canale. La compattezza della sabbia si dissolse, lasciando le posizioni difensive israeliane scoperte.\nLe unit\u00e0 a guardia della fortificazione Bar-Lev, trovandosi di fronte una forza pi\u00f9 numerosa di almeno un ordine di grandezza, furono sopraffatte. Solo una, Budapest (quella pi\u00f9 settentrionale), rest\u00f2 sotto il controllo israeliano per l'intera durata della guerra. Le forze egiziane si consolidarono sulla linea fin l\u00ec raggiunta.\nLe posizioni strategicamente pi\u00f9 importanti del Sinai erano i tre passi, Mitla, Giddi e Khatmia, che permettevano di valicare i rilievi centrali della penisola; gli israeliani, dopo il crollo della Linea Bar-Lev, difendevano questi passi con la 14\u00aa Brigata corazzata del colonnello Amnon Reshef, e la 401\u00aa Brigata corazzata del colonnello Dan Shomron. Queste formazioni, equipaggiate in totale di circa 280 mezzi blindati principalmente di tipo M48 e M60, dipendevano dal comando della Divisione del Sinai del generale Avraham Mendler \"Albert\" che alle ore 12:00 diede l'ordine di avanzare a partire dalle ore 16:00 verso il canale per contrattaccare. Alle ore 16:30 i primi carri armati della brigata del colonnello Shomron entrarono in contatto con le unit\u00e0 egiziane nel settore meridionale e videro l'avanzata in massa oltre il canale della fanteria nemica. Nel pomeriggio e nella serata le brigate blindate israeliane tentarono di portare aiuto ai fortini Orkal, Hizayion, Pourkan, Nissan e Budapest che ancora resistevano, ma, impiegati a piccoli gruppi, i carri armati subirono forti perdite sotto il tiro della fanteria e dell'artiglieria egiziana; oltre 100 mezzi corazzati furono distrutti principalmente dalle armi anticarro della fanteria egiziana.\nAlle ore 09.00 del mattino della domenica 7 ottobre, il generale Shmuel Gonen, il comandante del Fronte meridionale israeliano, giunto al posto avanzato di Oum Kheshiba, diede ordine di evacuare i fortini della Linea Bar-Lev; le forze egiziane erano ormai incontenibili e oltre 500 carri armati erano gi\u00e0 oltre il canale su una linea 10-15 chilometri ad est, all'interno del Sinai. Anche le brigate corazzate dei colonnelli Shomron e Reshef avevano ripiegato su una seconda linea ad una decina di chilometri dal canale dopo aver perso altri mezzi corazzati ed essere scese a solo 130 carri armati ancora disponibili dopo aver perso in totale 153 mezzi corazzati. Il generale Mendler ritir\u00f2 il suo quartier generale a Motza, nel sud della penisola del Sinai in attesa dell'arrivo dei rinforzi.\nFallimento dei contrattacchi israeliani.\nFin dalla mattina del 7 ottobre erano iniziate ad arrivare nel Sinai le unit\u00e0 blindate di riserva israeliane della 162\u00aa Divisione corazzata \"HaPlada\" del generale Avraham Adan \"Bren\" e della 143\u00aa Divisione corazzata del generale Ariel Sharon \"Arik\" che furono concentrate rispettivamente a nord, a Baluza e al centro, a Tasa, mentre i resti della divisione del generale Mendler \"Albert\" avevano ripiegato a sud, a Motza. Il generale Sharon, irruente e battagliero, e il ministro della Difesa Moshe Dayan, nel pomeriggio si incontrarono con i generali Gonen e Mendler; Dayan parve scoraggiato e depresso e propose addirittura di ripiegare fino a passi del Sinai centrale mentre al contrario il generale Sharon recrimin\u00f2 a lungo per il cedimento dei fortini della linea Bar-Lev. In serata mentre Dayan, tornato a Tel Aviv, sembr\u00f2 ancora pessimista parlando con Golda Meir, al posto di comando di Oum Khesheiba, i generali Gonen, Mendler, Adan, Sharon e Yitzhak Rabin, arrivato a sua volta al fronte, concordarono un piano di controffensiva per il giorno seguente con cui si sperava di ritornare alla linea del canale.\nIl mattino del 8 ottobre 1973, terzo giorno della guerra, il generale Shmuel Gonen, il comandante del Fronte Meridionale israeliano che aveva assunto la carica da tre mesi, dopo il ritiro temporaneo del generale Sharon, ordin\u00f2 un contrattacco generale che nelle sue ottimistiche speranze avrebbe dovuto permettere di capovolgere la situazione. Gonen e gli altri generali israeliani sottovalutarono gravemente il nemico e i rischi connessi all'efficacia delle difese anticarro e antiaeree egiziane; inoltre invece di concentrare le forze per la controffensiva, si decise di sferrare due attacchi separati con la divisione corazzata del generale \"Bren\", Avraham Adan, che avrebbe marciato da nord verso i ponti di Ismailia dalle ore 08.00 alle ore 12.00, e la divisione corazzata di \"Arik\", il reintegrato Ariel Sharon, che avrebbe attaccato da est verso Suez a partire dalle ore 12.00. Nonostante gli insuccessi iniziali, permaneva nell'alto comando israeliano grande ottimismo; nei primi scontri del mattino nel settore meridionale del Sinai i carri superstiti della divisione del generale Mendler riuscirono a trattenere le forze nemiche, ma pi\u00f9 a nord gli egiziani avevano ormai schierato 600 carri armati e sei divisioni di fanteria equipaggiate con potenti armi anticarro.\nAlle ore 11,30 il capo di stato maggiore David Elazar, dopo alcuni ottimistici rapporti iniziali inviati dal generale Adan, durante una conferenza stampa sembr\u00f2 sicuro di una imminente vittoria e parl\u00f2 di \"varcare il canale\" dopo aver completamente sbaragliato gli egiziani. La realt\u00e0 operativa sul campo era invece molto diversa. La controffensiva israeliana delle due divisioni corazzate di riserva dei generali Adan e Sharon si concluse l'8 ottobre 1973 con una pesante sconfitta; la mattina le formazioni del generale Adan attaccarono per prime senza coordinarsi con le truppe del generale Sharon, senza sostegno dell'artiglieria e con scarso appoggio delle forze aeree. Durante l'avanzata nel deserto in direzione dei fortini della linea di Bar-Lev e dei ponti di Ismailia i carri armati israeliani incapparono negli sbarramenti anticarro della fanteria egiziana. I generali Adan e Gonen non compresero la realt\u00e0 della situazione e per ore continuarono a credere in una facile vittoria, solo alle ore 11.50 il generale Adan comunic\u00f2 al generale Gonen che le sue unit\u00e0 avevano subito \"perdite serie, veramente pesanti\". A met\u00e0 mattinata alcuni carri israeliani avevano raggiunto il canale al ponte di Firdan, ma nelle ore successive la situazione della divisione di Adan era divenuta critica di fronte agli schieramenti anticarro egiziani equipaggiati con missili \"Sagger\" e lanciatori individuali RPG-7. Numerosi carri armati furono distrutti o danneggiati e un intero battaglione corazzato israeliano cadde in un'imboscata della fanteria egiziana con RPG-7; il battaglione venne distrutto e il suo comandante, tenente colonnello Assaf Yaguri, fu catturato e subito mostrato alla televisione egiziana a scopo propagandistico.\nNella tarda mattinata era entrato in azione anche il generale Sharon che, tuttavia impieg\u00f2 inizialmente solo una parte delle sue forze; inoltre l'irascibile comandante rifiut\u00f2 di obbedire agli ordini del generale Gonen che gli richiedevano di sospendere la marcia a sud verso il canale e risalire verso nord in soccorso del generale Adan che era in grande difficolt\u00e0 dopo aver perso 70 carri armati. Alle ore 17.00 il generale Sharon si diresse di sua iniziativa e in contrasto con le ripetute indicazioni del generale Gonen, verso i fortini della Linea Bar-Lev che ancora resistevano di Lakekan, Matzmed e Hizayion. Costretto alla fine a fermarsi dagli ordini superiori dei generali Gonen e Elazar, il generale Sharon nella mattinata del 9 ottobre fece un nuovo tentativo di raggiungere il canale al fortino Pourkan ma i suoi reparti non ottennero alcun successo e al contrario gli egiziani nel corso della giornata respinsero gli attacchi e guadagnarono altro terreno.\nI rapporti tra i generali israeliani sul fronte del Sinai erano pessimi; sia il generale Adan che il generale Sharon avevano scarsa fiducia nel generale Gonen. Dopo la nuova insubordinazione di Sharon, il generale Gonen richiese espressamente allo stato maggiore la destituzione del comandante della 143\u00aa Divisione corazzata; il capo di stato maggiore, generale Elazar, prima invi\u00f2 in missione conoscitiva il suo aiutante generale Israel Tal che arriv\u00f2 al posto di comando di Oum Kheshiba nella serata del 9 ottobre, quindi decise di inviare subito nel Sinai anche l'esperto generale Bar-Lev come suo rappresentante personale con pieni poteri. Il generale Gonen apprese con grande disappunto questa notizia che sembrava dimostrare la scarsa fiducia dello stato maggiore nelle sue capacit\u00e0 e di fatto riduceva fortemente la sua autorit\u00e0 di comando nel Fronte Meridionale.\nLa sconfitta israeliana del 8-9 ottobre ebbe profonde conseguenze sull'andamento complessivo della guerra; divenne nota come \"l'incubo dei carristi\" a causa delle pesanti perdite subite dalle divisioni dei generali Adan e Sharon. Divenne evidente che massicce offensive corazzate senza appoggio, secondo le tattiche israeliane delle guerre precedenti, erano ormai destinate a rovinosi fallimenti; nello scoraggiamento generale seguito all'eccessiva euforia iniziale, i dirigenti israeliani credevano quasi impossibile riconquistare la linea del canale e in particolare Dayan appariva preda di un cupo pessimismo e parlava di prendere provvedimenti disperati per mobilitare ragazzi, studenti e anziani e ripiegare anche a est dei passi del Sinai per evitare la \"caduta del Terzo Tempio\", cio\u00e8 la fine di Israele.\nFase di stallo.\nLa sera del 9 ottobre il capo di stato maggiore israeliano, generale Elazar, dovette ammettere, dopo le precedenti trionfalistiche dichiarazioni, che il nemico non era \"n\u00e9 sconfitto n\u00e9 in ritirata\", ma evit\u00f2, pur mostrando segni di nervosismo e stanchezza, di parlare esplicitamente del fallimento della controffensiva. La sera del 10 ottobre invece il consigliere speciale di Golda Meir, generale Aharon Yariv, dichiar\u00f2 esplicitamente in una conferenza stampa tenuta al posto del ministro Dayan, che \"la guerra sar\u00e0 lunga e difficile\" e che era finito il tempo delle \"vittorie rapide ed eleganti\".\nI dirigenti israeliani compresero quindi dopo le sconfitte del 6-9 ottobre che offensive affrettate e contemporanee nel Sinai e nel Golan erano impossibili, che una nuova offensiva nel settore meridionale avrebbe richiesto una accurata preparazione e che attacchi frontali in massa di mezzi corazzati contro l'esercito egiziano solidamente schierato e trincerato a difesa non avrebbero potuto avere successo e al contrario avrebbero logorato completamente l'esercito. Era evidente, nel caso in cui gli egiziani non avessero preso l'iniziativa avanzando verso i passi del Sinai centrale, il rischio di trasformare il conflitto in una guerra di logoramento, che Israele, in enorme inferiorit\u00e0 numerica, non avrebbe potuto sostenere a lungo. Il generale Sharon fin dall'inizio aveva proposto di passare all'offensiva in territorio egiziano dopo aver attraversato audacemente il canale di Suez, ma questo piano appariva rischioso e di difficile esecuzione; lo stato maggiore israeliano riteneva che fosse essenziale in un primo tempo attirare le riserve corazzate nemiche nel Sinai per indebolirle. Tra gli ufficiali israeliani del teatro meridionale continuava a regnare la discordia; il generale Gonen era estremamente contrariato per l'arrivo del generale Bar-Lev con l'incarico di \"rappresentante del capo di stato maggiore\", mentre i contrasti di opinione erano quotidiani tra i generali Sharon e Adan da una parte e lo stesso Gonen dall'altra; peraltro neppure i generali Elazar e Adan andavano d'accordo con l'intrattabile e indisciplinato Sharon. La mattina del 10 ottobre inizi\u00f2 con un nuovo disastro per gli israeliani; durante uno scontro di carri armati a dieci chilometri da Motza, cadde in un'imboscata il generale Avraham Mendler, la cui postazione di comando nel deserto era stata individuata attraverso l'intercettazione delle comunicazioni radio; i carri armati egiziani aprirono il fuoco e uccisero il generale e due suoi collaboratori; il generale Kalman Magen subentr\u00f2 nel comando della divisione corazzata del Sinai.\nDopo qualche giorno di attesa S\u0101d\u0101t, che voleva alleggerire la pressione sui Siriani, ordin\u00f2 ai suoi comandanti sul campo (Sa\u02bfd al-Sh\u0101dhl\u012b e Ahmad Ism\u0101\u02bf\u012bl \u02bfAl\u012b) di attaccare. Gli egiziani portarono nel Sinai le loro riserve e cominciarono il contrattacco il 14 ottobre. \u00abL'attacco, il pi\u00f9 massiccio dall'inizio dell'offensiva, fu un fallimento totale, il primo grande scacco agli egiziani dall'inizio della guerra. Invece di concentrare gli sforzi sulla manovrabilit\u00e0 delle truppe, al di l\u00e0 delle zone degli uadi dove la spinta \u00e8 stata maggiore, li hanno spesi per un assalto frontale contro le brigate israeliane in attesa. Le perdite egiziane della giornata sono stimate tra i 150 e i 250 carri\u00bb.\n Il giorno seguente, 15 ottobre 1973, gli israeliani lanciarono l'Operazione \u00abUomo Intrepido\u00bb \u2013 il contrattacco contro gli egiziani e l'attraversamento del Canale di Suez da est verso ovest. L'attacco fu un radicale cambiamento tattico israeliano, poich\u00e9 i difensori si erano affidati nei giorni precedenti al sostegno aereo e corazzato, e avevano perso gran parte di quel che avevano schierato per mano delle forze egiziane, ben preparate a questo tipo di azione. Gli israeliani fecero uso della fanteria per attaccare le posizioni dei SAM e delle batterie anticarro egiziane, le quali non avevano modo di proteggersi da un attacco di soldati di fanteria. Una divisione comandata dal generale Ariel Sharon attacc\u00f2 le linee nemiche poco a nord del Grande Lago Amaro, in prossimit\u00e0 di Ism\u0101\u02bf\u012bliyya.\nGli israeliani sfondarono in un punto debole delle linee arabe: la congiunzione tra la Seconda Armata a nord e la Terza Armata a sud. In quelli che passarono come i pi\u00f9 brutali scontri della guerra in prossimit\u00e0 e corrispondenza della \u00abFattoria Cinese\u00bb (un progetto d'irrigazione a est del canale e a nord del punto di attraversamento), gli israeliani aprirono un varco nelle difese nemiche e raggiunsero la linea d'acqua. Una frazione delle forze israeliane attravers\u00f2 il Canale e stabil\u00ec una testa di ponte dall'altro lato, consentendo il trasporto delle truppe a ovest del Canale su piccoli gommoni\u00a0\u2013 un'operazione che richiese pi\u00f9 di 24 ore e che fu possibile grazie alla protezione degli M72 LAW, lanciarazzi anticarro che impedirono agli egiziani di costituire una minaccia. Una volta neutralizzate le difese antiaeree e anticarro arabe, la fanteria pot\u00e9 fare nuovamente affidamento sul soverchiante sostegno dell'aeronautica e della fanteria corazzata.\nPrima della guerra, temendo un attraversamento del Canale, nessuna nazione occidentale aveva fornito a Israele l'equipaggiamento che serviva per costruire ponti mobili. Gli israeliani avevano acquistato, peraltro da un lotto di eccedenze di produzione francese, soltanto quello che serviva per imbastire una passerella galleggiante. Sviluppando il materiale a loro disposizione come un ponte di barche, la divisione di Avraham Adan attravers\u00f2 la linea d'acqua e si diresse rapidamente a sud, con l'intento di tagliar fuori la Terza Armata egiziana prima che potesse ritirarsi al di l\u00e0 del confine. Nello stesso tempo, Adan prepar\u00f2 diverse incursioni contro le postazioni antiaeree a est del canale.\nIl giorno della fine delle ostilit\u00e0, gli israeliani erano a 101\u00a0km dal Cairo, capitale egiziana.\nIl Golan.\nSulle alture del Golan, i siriani attaccarono le difese israeliane, che consistevano in 2 brigate e 11 batterie di artiglieria, con 5 divisioni e 188 batterie. Allo scoppio delle ostilit\u00e0, circa 180 carri israeliani si trovarono di fronte circa 1\u00a0400 mezzi corazzati siriani. Nonostante le probabilit\u00e0 di successo fossero bassissime, e nonostante i carri siriani fossero dotati anche di visori per il combattimento notturno, ogni carro israeliano prese parte ai combattimenti iniziali. I commandos elitrasportati siriani presero il controllo dell'importante nodo difensivo del \"Jabal al-Shaykh\" (Monte Hermon, detto in arabo \"Montagna del vecchio\" a causa della neve della sua cima, come capelli sulla testa di una persona anziana), che era peraltro dotato di imponenti apparati di sorveglianza.\nL'Alto Comando israeliano decise di dare assoluta priorit\u00e0 ai combattimenti in corso sul Golan e di stare sulla difensiva sul Sinai, per cause di cautela geografica: mentre il Sinai era sufficientemente lontano da non costituire una minaccia diretta per Israele, perdere il Golan avrebbe significato una rapida avanzata dei siriani nel cuore di Israele, essendo le alture a poche decine di chilometri da importanti citt\u00e0 come Netanya, Haifa e Tel Aviv. L'ordine era di inviare i riservisti sul Golan prima possibile, pur con una serie di svantaggi operativi: i soldati sarebbero stati assegnati ai carri con un equipaggio diverso rispetto a quello con cui si erano addestrati in precedenza, i carri sarebbero stati sprovvisti di alcune migliorie (molti dovettero montare le mitragliatrici \u00abstrada facendo\u00bb) e molti mezzi sarebbero scesi in battaglia senza la possibilit\u00e0 di calibrare il cannone (una lunga procedura per tarare gli strumenti di puntamento).\nEsattamente come gli egiziani nel Sinai, i siriani procedettero ad avanzare stando bene attenti a non uscire dall'ombrello protettivo delle batterie SAM. Anche sul Golan gli attaccanti fecero uso di armi anticarro, le quali perdettero molto della loro efficacia a causa del terreno scosceso e irregolare, a totale differenza del piatto deserto vicino al Canale.\nI siriani avevano previsto che le prime riserve avrebbero raggiunto il fronte non prima di 24 ore dall'attacco. I riservisti israeliani ne impiegarono solo 15.\nAlla fine del primo giorno di battaglia, i siriani (che schieravano 9 soldati per ogni soldato nemico) avevano ottenuto un moderato successo. Nel tardo pomeriggio una brigata corazzata siriana, che era passata attraverso il Passo di Rafid, punt\u00f2 a Nord-Ovest, lungo una strada poco usata, conosciuta come la \"Tapline Road\" (Strada della Compagnia Transaraba degli Oleodotti), che attraversava diametralmente il Golan. Questo tracciato si sarebbe dimostrato come uno dei cardini della battaglia, dal momento che collegava direttamente il punto di sfondamento dei siriani a Nafekh, che non era soltanto il luogo del Quartier Generale divisionale israeliano, ma il pi\u00f9 importante crocevia delle alture. Durante la notte, il comandante Zvika Greengold, che era appena arrivato in battaglia da solo col suo carro (senza quindi portarsi dietro una squadra o con l'appoggio di altri carri), attacc\u00f2 i siriani di propria iniziativa, e gli scontri durarono fino all'arrivo dei rinforzi. \nDopo quattro giorni di combattimenti, la VII Brigata israeliana (al comando di Yanush Ben Gal) dislocata a nord del fronte, riusc\u00ec a mantenere la rocciosa linea collinare che difendeva da nord il loro quartier generale di Nafekh. A sud, invece, la Brigata Barak (\u00abFulmine\u00bb), allo scoperto per la mancanza di alcuna difesa naturale, cominci\u00f2 a subire pesanti perdite. Il suo comandante, il colonnello Shoham, fu ucciso durante i primi giorni di combattimento, mentre i siriani spingevano disperatamente per raggiungere il Mar di Galilea.\nL'avanzata israeliana.\nLa marea nel Golan cominci\u00f2 a rifluire quando le riserve israeliane arrivarono sul campo e furono capaci di contenere e respingere, a partire dall'8 ottobre, l'offensiva siriana. La regione delle alture era, del resto, troppo ristretta per fungere da cuscinetto territoriale (come era stato previsto per il Sinai, cui era stata tolta la priorit\u00e0 difensiva), ma dette prova di essere un luogo strategicamente importantissimo vista la difendibilit\u00e0 e la cruciale conformazione geografica, che imped\u00ec fattivamente il bombardamento delle citt\u00e0 israeliane sottostanti. Mercoled\u00ec 10 ottobre 1973 l'ultima unit\u00e0 siriana del settore centrale era stata respinta oltre la linea porpora (il confine prebellico).\nA questo punto si poneva il dilemma\u00a0\u2013 ovvero se rallentare il combattimento e concludere il conflitto al confine, o spingere sul territorio siriano. L'Alto Comando israeliano pass\u00f2 l'intera giornata del 10 ottobre a discuterne, fino a notte inoltrata. Alcuni favorivano il disimpegno, che avrebbe permesso ai soldati di essere riportati sul Sinai (la tremenda sconfitta di Shmuel Gonen a Hizayon sul Sinai era accaduta solo due giorni prima). Altri favorivano un attacco in Siria, verso Damasco, che avrebbe messo fuori combattimento la Siria oltre naturalmente a ristabilire l'immagine israeliana di potenza militare dominante nella regione, magari con qualche vantaggio dopo la fine del conflitto. Altri opposero che in Siria vi erano poderose difese\u00a0\u2013 trincee anticarro, campi minati, fortificazioni\u00a0\u2013 e che era comunque meglio combattere da posizioni difensive e sopraelevate, piuttosto che sull'altopiano siriano. Comunque, il Primo Ministro Golda Meir cap\u00ec il pi\u00f9 nodoso degli argomenti esposti: \nDall'11 al 14 ottobre, le forze israeliane si spinsero in territorio siriano, conquistando un'ulteriore area di quasi cinquanta km\u00b2 nel Bashan, dalla quale furono capaci di colpire i sobborghi di Damasco lontana solo 40 chilometri, usando l'artiglieria pesante campale.\nMentre la posizione araba sui campi di battaglia decadeva su tutti i fronti, fu fatta pressione su Re Husayn perch\u00e9 inviasse un contingente in azione. Egli trov\u00f2 un modo per soddisfare queste esigenze senza aprire il suo regno a un attacco aereo israeliano: invece di attaccare Israele attraverso il confine che divideva con esso, mand\u00f2 una forza di spedizione in Siria. Fece sapere a Israele le proprie intenzioni attraverso intermediari statunitensi, nella speranza che Israele accettasse che non si trattava di un \"casus belli\" per giustificare un attacco in Giordania. Dayan si guard\u00f2 bene dall'offrire alcuna rassicurazione di questo tipo, ma sapeva bene che Israele non aveva intenzione di aprire un terzo fronte. Anche l'Iraq mand\u00f2 una forza di spedizione sul Golan, formata da 30\u00a0000 uomini, 500 carri e 700 APC (trasporto truppe).\nI contrattacchi combinati delle truppe siriane, giordane e irachene prevennero qualunque ulteriore conquista israeliana. Eppure, non furono in grado di respingere gli israeliani oltre il saliente di Bashan.\nIl 22 ottobre, la Brigata Golani e alcuni commando della \"Sayeret Matkal\" (o \"Unit\u00e0 767\" ) - reparto delegato all'acquisizione di informazioni (\"intelligence gathering\") e alle operazioni speciali - ricatturarono gli avamposti sull'Hermon, dopo che alcuni cecchini siriani, posizionati strategicamente sul monte, ebbero causato pesanti perdite agli israeliani: 55 morti e 79 feriti che si andavano ad aggiungere ai 25 morti e 67 feriti dell'assalto di due settimane prima. Un bulldozer corazzato israeliano D9 irruppe aprendo una breccia nella linea che consent\u00ec alla fanteria israeliana di avanzare fino alla cima, che cos\u00ec rimase israeliana al momento del cessate-il-fuoco e conseguentemente anche dopo la guerra. Una brigata di paracadutisti prese infine la linea di avamposti siriani lungo l'altra parte del fronte.\nSul mare.\nLa battaglia di Latakia, un rivoluzionario scontro navale tra israeliani e siriani, ebbe luogo il 7 ottobre, il secondo giorno di guerra, e port\u00f2 a una sorprendente vittoria israeliana che dette prova della straordinaria potenza delle sue piccole e veloci navi lanciamissili equipaggiate con efficaci contromisure elettroniche (ECM, \"electronic countermeasures\"). Questa fu la prima battaglia al mondo tra imbarcazioni armate di missili antinave. La battaglia prov\u00f2 che la marina israeliana, sempre considerata come la \u00abpecora nera\u00bb dell'IDF, era una forza formidabile ed efficacemente all'avanguardia. In seguito a questo e ad altri piccoli scontri, le marine egiziana e siriana ritirarono il loro naviglio militare nei porti sul Mar Mediterraneo, permettendo alle rotte marine che si affacciavano sul bacino di rimanere aperte e fornendo una sicura via di rifornimento: tutto quello che, essendo relativamente meno urgente, non richiedeva una spedizione attraverso il ponte aereo di Nickel Grass (vale a dire la gran parte degli equipaggiamenti e del vettovagliamento a sostegno della popolazione) arriv\u00f2 in Israele via mare su navi mercantili americane.\nComunque, la marina israeliana fu meno in grado di rompere il blocco navale sul Mar Rosso che impediva alle navi israeliane e degli alleati di Israele di transitare, e che quindi interrompeva le forniture di petrolio che passavano dal porto di Eilat. Israele non aveva un numero sufficiente di lanciamissili sul Mar Rosso per spezzare l'isolamento: un errore sul quale i vertici militari israeliani avrebbero avuto modo di ripensare negli anni a venire.\nDurante il resto del conflitto, i commando di forze speciali (la Shayetet 13) attaccarono diverse volte i porti egiziani sul Mediterraneo, con lo scopo di distruggere quelle imbarcazioni che avrebbero potuto trasportare gruppi di uomini scelti nemici dietro le linee israeliane. L'effetto generale di queste azioni sull'andamento del conflitto fu relativamente scarso.\nInterventi di altri Stati arabi.\nOltre a Egitto, Giordania, Siria e Iraq, molte altre nazioni arabe furono coinvolte nella guerra, sia a livello di appoggio militare sia finanziario\u00a0\u2013 per quanto l'intero flusso dei fondi destinati alle nazioni coinvolte non sia mai stato delineato.\nArabia Saudita e Kuwait fornirono aiuto finanziario e inviarono una piccola quantit\u00e0 di truppe per testimoniare la propria presenza in battaglia. Il Marocco invi\u00f2 tre brigate e si registrarono in combattimento anche unit\u00e0 provenienti dalla Cisgiordania occupata e dalla Giordania. Il Pakistan invi\u00f2 16 piloti.\nDal 1971 al 1973, Mu\u02bfammar al-Qadhdh\u0101f\u012b fece pervenire dalla Libia alcuni caccia \"Dassault Mirage III\" e diede all'Egitto circa 1 milione di dollari per sovvenzionare le spese militari. L'Algeria invi\u00f2 alcuni squadroni di caccia e bombardieri, brigate corazzate e decine di carri armati. La Tunisia invi\u00f2 pi\u00f9 di 1\u00a0000 soldati, che lavorarono con gli egiziani sul delta del Nilo, e il Sudan invi\u00f2 un contingente di 3\u00a0500 uomini.\nLa radio nazionale ugandese riport\u00f2 che Idi Amin Dada aveva inviato forze ugandesi a combattere contro Israele. Cuba invi\u00f2 un contingente di 1\u00a0500 soldati, compresi carri armati e piloti per elicotteri da combattimento. Questi ultimi, secondo i registri, furono effettivamente coinvolti in combattimento contro l'IDF.\nArmamenti.\nLe armi utilizzate sui due fronti riflettevano la realt\u00e0 della guerra fredda: gli arabi usavano per lo pi\u00f9 armi sovietiche, gli israeliani armi occidentali.\nLe immediate conseguenze del cessate il fuoco.\nLa 3\u00aa Armata egiziana in trappola.\nLe Nazioni Unite imposero un cessate il fuoco, largamente negoziato tra Stati Uniti e Unione Sovietica, il 22 ottobre, per il quale si invocava la fine delle ostilit\u00e0 tra Israele ed Egitto (ma tecnicamente non tra Siria e Israele), e che entr\u00f2 in vigore 12 ore dopo, alle 18.52 ora israeliana. Poich\u00e9 divenne effettivo dopo il tramonto, fu impossibile per i satelliti determinare l'esatta posizione della linea del fronte quando fu dichiarata la fine degli scontri.\nQuando inizi\u00f2 il cessate il fuoco, le forze israeliane erano a poche centinaia di metri dal loro obiettivo\u00a0\u2013 l'ultima strada che collegava Il Cairo e Suez. Nottetempo, gli egiziani ruppero la tregua in un certo numero di punti, distruggendo nove carri armati israeliani; in risposta, il capo di stato maggiore David Elazar chiese l'autorizzazione per proseguire a sud, e la ottenne da parte del ministro della difesa, Moshe Dayan. Le truppe israeliane finirono quello che avevano iniziato: conquistarono la strada, tagliarono l'ultima via di rifornimento e intrappolarono la Terza Armata egiziana a ovest del Canale di Suez.\nLa mattina seguente, 23 ottobre, ci fu un turbin\u00eco di attivit\u00e0 diplomatiche. Aerei ricognitori sovietici confermarono che le forze israeliane stavano dirigendosi a sud, e da Mosca arrivarono a Gerusalemme accuse di tradimento. In una telefonata con Golda Meir, Henry Kissinger chiese, \u00abcome pu\u00f2 mai sapere qualcuno dove sia o fosse una linea in pieno deserto?\u00bb Meir rispose, \u00abLo sapranno, eccome\u00bb. Kissinger venne a sapere dell'accerchiamento della Terza Armata egiziana poco dopo.\nKissinger cap\u00ec che la situazione presentava agli Stati Uniti un'opportunit\u00e0 pi\u00f9 unica che rara: l'Egitto dipendeva completamente dagli USA per quel che riguardava la salvezza dell'Armata intrappolata, poich\u00e9 Israele avrebbe seguito le direttive statunitensi, e perch\u00e9 per gli egiziani la situazione era disperata, viste le migliaia di soldati nel deserto senza cibo e senz'acqua. Una rapida valutazione portava gli Stati Uniti a proporsi nel delicato ruolo di forte mediatore, con l'opportunit\u00e0 di spingere l'Egitto fuori dall'influenza sovietica.\nCome risultato, gli USA esercitarono una formidabile pressione su Israele per impedire loro di distruggere l'Armata accerchiata, anche minacciando il proprio sostegno a una risoluzione ONU che forzasse gli israeliani a ritornare alla linea del fronte del 22 ottobre se non avessero permesso ai rifornimenti umanitari di raggiungere i soldati. In una telefonata all'ambasciatore israeliano Simcha Dinitz, Kissinger disse che la distruzione della Terza Armata egiziana era \u00abun'opzione che non esiste\u00bb.\nLa fase calante dei governi laburisti.\nLa destra del Likud nella condotta della guerra vide una formidabile arma propagandistica per attaccare i laburisti, al potere da trent'anni; come effetto a lungo termine, vi si \u00e8 ricollegata la vittoria elettorale di Begin nel 1977."}
{"id": "253440", "revid": "1762097", "url": "https://it.wikipedia.org/wiki?curid=253440", "title": "Pisistrato", "text": "Biografia.\nImparentato con Solone da parte di madre, Pisistrato \u00e8 stato uno dei tiranni pi\u00f9 importanti di Atene. \nPisistrato il polemarco.\nIn veste di polemarco il giovane Pisistrato acquist\u00f2 fama vincendo i megaresi contro i quali Atene era in guerra, sottraendogli cos\u00ec definitivamente l'isola di Salamina e il porto saronico di Nisea. Questi successi militari gli valsero un prestigio e un credito tali da renderlo un attore di primo piano della politica dell'epoca. Inizialmente ottenne anche il sostegno del popolo, che poi, per\u00f2, si trasform\u00f2 in timore.\nIl quadro politico ateniese.\nAtene all'epoca era travagliata da una convulsa lotta politica, con partiti e fazioni capeggiate dalle famiglie aristocratiche. Tuttavia il quadro politico che si delineava era di una notevole complessit\u00e0, superiore a quella delle altre citt\u00e0 greche, non riducibile a semplificate contrapposizioni sociali.\nLa polis era allora divisa tra la fazione legata alla zona costiera (i cosiddetti \"paralii\", dal greco \"paralia\", costa), capeggiati dall'alcmeonide Megacle, e la fazione legata all'entroterra (i cosiddetti \"pediaci\", dal greco \"pedion\", pianura), capeggiati da Licurgo di Atene. Pisistrato, forte dei crediti guadagnati, inutilmente ostacolato da Solone, si inser\u00ec efficacemente nella lotta politica mettendosi a capo della popolazione della zona montuosa (i cosiddetti \"diacrii\", dal greco \"\u00e1kra\", montagna).\nL'investitura popolare e il primo esilio.\nPer ottenere l'appoggio popolare Pisistrato ricorse a uno stratagemma: si procur\u00f2 delle ferite per mostrarle in pubblico quale prova di un'aggressione subita da parte dei propri rivali. Il popolo decret\u00f2 per lui l'istituzione di una guardia del corpo di trecento mercenari con la quale Pisistrato occup\u00f2 l'Acropoli, senza resistenza da parte degli opliti, nel 561/560 a.C., ottenendo il potere assoluto. La presa del potere provoc\u00f2 una compattazione del fronte dell'opposizione: un'alleanza tra Licurgo e Megacle sort\u00ec l'effetto di costringerlo all'esilio.\nIl rientro ad Atene.\nPisistrato, in seguito, si alle\u00f2 con Megacle e, approfittando del clima propizio, riusc\u00ec a ritornare ad Atene, facendosi precedere da una nuova simulazione: fece vestire una fanciulla di altissima statura (del demo di Peania o, secondo altri, una donna della Tracia di nome Fia) con gli abiti tradizionali della dea Atena per sfilare in processione per la citt\u00e0 su un carro, a diffondere la voce che la dea stessa consigliava agli Ateniesi di richiamarlo in citt\u00e0. \nCon questo spregiudicato accordo Pisistrato scacci\u00f2 Licurgo e, dopo avere sposato la figlia del suo alleato, fu da quest'ultimo appoggiato quale tiranno di Atene.\nLa rottura con Megacle.\nPisistrato aveva gi\u00e0 una prole legittima dal primo matrimonio (oltre che una illegittima da una concubina Argiva) e non sembrava volerne dalla nuova moglie perch\u00e9, stando a Erodoto, non voleva figli dalla stirpe sacrilega degli Alcmeonidi.\nQuando Megacle si spazient\u00ec delle sue inadempienze coniugali, che vanificavano i suoi disegni, ruppe l'alleanza e lo scacci\u00f2 da Atene (556 a.C.). In questo frangente entrambi gli attori politici avrebbero mostrato quindi di avere in mente un progetto politico di consolidamento del potere (o di ottenimento, nel caso di Megacle) da perseguire per via dinastica.\nIl ritorno e la prova di forza.\nIl tiranno, nuovamente esiliato, strinse amicizia con molti potentati greci e nel 545 a.C. sbarc\u00f2 a Maratona (regione a lui fedele) con un esercito fornito da Eretria, Tebe e Nasso con altri mercenari che pagava con l'argento delle sue miniere in Tracia. Con un forte esercito sconfisse gli opliti ateniesi nei pressi del tempio di Atena Pallenide: con questo atto di forza riprese il potere sulla citt\u00e0.\nL'ultimo governo tirannico di Pisistrato.\nDurante il suo dominio i cittadini furono certamente privati di molte libert\u00e0 civili e morali, tra le quali quella di potere entrare in citt\u00e0 (creando per\u00f2 i giudici nei vari demi), ma nonostante ci\u00f2 il giudizio degli antichi su Pisistrato non \u00e8 molto severo, poich\u00e9 essi lo ritenevano un tiranno dotato di grande abilit\u00e0 e lungimiranza, vista anche la sua moderazione a differenza delle tirannidi contemporanee, come anche la riappacificazione con la famiglia degli Alcmeonidi e l'insediamento dei Filaidi nel Chersoneso tracico.\nAdott\u00f2 una riforma territoriale a scopi fiscali e militari, che suddivideva il territorio ateniese in 48 \"naucrarie\", dodici per ciascuna delle quattro trib\u00f9 gentilizie, le quali tra l'altro dovevano fornire i mezzi necessari alla costruzione e al mantenimento di una nave allo stato, tramite una tassazione del 5% delle entrate dell'associazione. Sotto il suo ultimo periodo di tirannide inizi\u00f2 la prima coniazione di monete ad Atene, che erano in argento.\nAll'estero fu promotore di una politica espansionistica, affermando il dominio di Atene sulle isole dell'Egeo e sull'Ellesponto, mentre all'interno della penisola greca coltiv\u00f2 buone relazioni con i Tessali e Corinto, senza incrinare quelle con gli Argivi e i Beoti.\nA lui sono attribuite diverse riforme e miglioramenti: incentiv\u00f2 infatti la piccola propriet\u00e0 terriera a discapito dei latifondi, increment\u00f2 il commercio, favorendo cos\u00ec la crescita della classe mercantile, e favor\u00ec i ceti meno abbienti con l'esecuzione di un vasto piano di opere pubbliche, come la costruzione del tempio di Atena nell'acropoli. Inoltre il suo governo segn\u00f2 una tappa notevole nella storia edilizia della citt\u00e0 e nello sviluppo dell'arte greca. Infatti \u00e8 da ricordare la trascrizione su papiro dell'Iliade e dell'Odissea, per cui probabilmente \u00e8 grazie al tiranno ateniese che i due poemi sono giunti fino a noi. Inoltre vennero istituite nuove feste religiose: le Dionisie, in onore del dio Dioniso, e le Panatenee.\nLa successione tirannica.\nPisistrato mor\u00ec nel 528/527 a.C. trasmettendo il potere al figlio Ippia accompagnato dal fratello Ipparco. Si inaugurava una dinastia tirannica che avrebbe segnato una nuova fase politica cui sarebbe toccato il ruolo di incubatrice per i fermenti che portarono poi alla svolta democratica.\nControversie storiche.\nSecondo questa ricostruzione la tirannide di Pisistrato sarebbe passata attraverso tre tentativi, solo l'ultimo dei quali coronato dal successo. Alcuni studiosi moderni, anche a causa di qualche incongruenza cronologica, ritengono tuttavia che il racconto che Erodoto fa della ragazza nelle vesti di Atena, sia in realt\u00e0 un doppione dell'unico rientro ad Atene e perci\u00f2 tendono a riconoscere un'unica espulsione di Pisistrato."}
{"id": "253448", "revid": "1543377", "url": "https://it.wikipedia.org/wiki?curid=253448", "title": "Stock option", "text": "Le stock options sono opzioni \"call\" europee o americane che danno il diritto di acquistare azioni di una societ\u00e0 ad un determinato prezzo d'esercizio (detto \"strike\"). Le stock option non esistono per tutte le societ\u00e0 per azioni, ma solo per quelle quotate. Nel dicembre 2012 il Decreto Sviluppo ha introdotto la possibilit\u00e0 di usare le stock option anche per la srl innovativa.\nNelle opzioni call, tale diritto \u00e8 esercitato se il prezzo d'esercizio \u00e8 inferiore al valore corrente dell'azione quotata.\nTuttavia, le stock option sono un caso particolare. Esse sono conferite gratuitamente ai dipendenti (solitamente ai manager). I dipendenti non pagano alcun prezzo d'acquisto; l'opzione perde ogni valore dopo la scadenza e, dunque, prima della scadenza viene esercitata se il prezzo d'esercizio (strike price) \u00e8 inferiore al valore di mercato cui \u00e8 quotata l'azione sottostante.\nSe il dipendente non investe in Borsa e non dispone di un portafoglio gi\u00e0 diversificato, le azioni conferite direttamente o tramite opzioni esercitate entro la scadenza sono associate al rischio specifico dell'impresa e del settore, oltre a quello non eliminabile legato all'alta volatilit\u00e0 dei titoli azionari anche nel breve termine.\nLe opzioni su un titolo azionario sottostante hanno rispetto al conferimento diretto di azioni, un profilo rischio/rendimento pi\u00f9 bilanciato e ottimizzato.\nAzioni e opzioni vengono distribuite ai dipendenti come incentivo ad aumentare la loro produttivit\u00e0.\nIl salario \u00e8 composto di una parte fissa (salario base) e di una parte variabile, della quale le stock option sono una componente prevalente nei salari dei dirigenti.\nLe azioni vengono valorizzate ad un prezzo inferiore al prezzo di mercato (la quotazione di borsa al momento della vendita) contro la legge di concentrazione che prevede che qualsiasi scambio di azioni da parte di qualunque soggetto economico, non possa avvenire al di fuori della borsa.\nIl conferimento \u00e8 legittimo poich\u00e9 il dipendente non paga queste azioni/opzioni. Le azioni in quanto sono un frazionamento della propriet\u00e0 dell'impresa, come qualunque propriet\u00e0, possono essere cedute gratuitamente (donazione) o contro un prezzo (vendita). La legge di concentrazione restringe alla Borsa il luogo della vendita della propriet\u00e0 d'impresa, ma non d\u00e0 restrizioni alla donazione.\nTuttavia, fornisce un'opportunit\u00e0 di arbitraggio, di un guadagno certo e immediato, rivendendo o esercitando le stesse opzioni in Borsa. Nel caso delle opzioni, l'arbitraggio \u00e8 possibile se ad esempio il prezzo d'esercizio fissato \u00e8 inferiore al valore al quale \u00e8 quotato il titolo il giorno del conferimento dell'opzione, o nei giorni precedenti. La volatilit\u00e0 dei titoli azionari \u00e8 comunque alta anche nel breve periodo.\nL'arbitraggio pi\u00f9 evidente \u00e8 nella rivendita in Borsa di un'opzione che non \u00e8 costata nulla al lavoratore. Questa alternativa \u00e8 facilmente prevedibile che sia preferita al trattenimento dell'opzione per esercitarla quando il prezzo del sottostrante supera lo strike, specialmente se l'opzione \u00e8 europea e pu\u00f2 essere esercitata e divenire liquida soltanto a scadenza.\nLa rivendita in Borsa ha analoghe commissioni e tassazione, ma \u00e8 a rischio zero (il derivato ha un ampio mercato e, dunque, un'alta probabilit\u00e0 di vendita) ed \u00e8 subito liquidabile.\nInfatti, per l'opzione il prezzo \u00e8 stabilito con il modello di Black e Scholes che ipotizzano un moto browniano geometrico, una variazione casuale e continua dell'azione sottostante. Tale ipotesi \u00e8 applicabile per i titoli di Borsa che variano con continuit\u00e0, ossia che godono di un ampio mercato secondario. Solo su azioni molto contrattate, scambiate quotidianamente in grandi volumi si sviluppa anche un mercato di derivati.\nL'arbitraggio non ha per\u00f2 un costo nullo, in termini fiscali e di commissioni per l'esercizio di un'opzione.\nIl pagamento delle opzioni.\nL'esercizio della stock option impegna l'impresa che pu\u00f2 pagare in tre modi:\nNei primi due casi, l'operazione diminuisce la cassa o accresce la voce del passivo, il capitale sociale, diminuendo gli utili. \u00c8 visibile in bilancio agli azionisti.\nNel terzo caso, invece, il passaggio di quote non varia la voce del capitale sociale, ma soltanto la sua composizione. Salvo una citazione nella nota integrativa, pu\u00f2 sfuggire agli azionisti. Se il conferimento di stock option con questa modalit\u00e0 riguarda migliaia di dipendenti o ha una cadenza mensile (anzich\u00e9 annuale), l'entit\u00e0 di azioni della societ\u00e0 cedute \u00e8 rilevante ed \u00e8 un'informazione price-sensitive non comunicata al mercato.\nL'aumento salariale a costo zero.\nIn alternativa, senza alcun intervento dell'azienda n\u00e9 contabilit\u00e0, il dipendente pu\u00f2 rivendere in Borsa la stessa opzione senza esercitarla.\nQuesta \u00e8 una possibilit\u00e0 di un aumento retributivo a costo zero per l'impresa. L'impresa emette delle opzioni (costo d'emissione nullo). Il dipendente che le riceve in \"regalo\" non le esercita, non le presenta all'incasso dell'impresa, ma le rivende in Borsa. Il possessore del titolo non esercita l'opzione a scadenza perch\u00e9 non \u00e8 conveniente (valore dell'azione inferiore al prezzo d'esercizio). Non necessariamente quest'\"arricchimento\" a costo zero del lavoratore avviene a discapito di qualche soggetto con un flusso finanziario negativo (che ci rimette del denaro). La persona che non esercita l'opzione, pu\u00f2 essersi cautelata sottoscrivendo un'opzione di segno opposto (un'opzione put con lo stesso prezzo d'esercizio e scadenza).\nQuando il prezzo dell'azione quotata \u00e8 maggiore del prezzo d'esercizio (strike) \u00e8 conveniente esercitare l'opzione. L'azienda dovr\u00e0 fornire delle azioni; anche qui il flusso non \u00e8 negativo in quanto il prezzo di vendita (sia lo strike che la quotazione di borsa) non possono essere inferiori al valore nominale dell'azione. Essendo illegale vendere azioni sotto la pari, si possono stipulare opzioni con strike pari o superiore al valore nominale (che non varia nel tempo) delle azioni sottostanti; diversamente il contratto-derivato \u00e8 nullo. La cessione delle azioni sar\u00e0 una vendita alla pari senza alcun guadagno oppure \"sopra la pari\", un aumento di capitale sociale a pagamento con un sovrapprezzo che genera un utile per l'azienda.\nNel lungo periodo, il flusso di cassa dell'operazione pu\u00f2 diventare negativo se si considera che \u00e8 maggiore il numero di azioni da remunerare con gli utili oppure che il prezzo pu\u00f2 essere penalizzato da un calo del dividendo per azione. L'azienda pu\u00f2 azzerare tale fenomeno emettendo delle opzioni call di eguale scadenza e strike che incasser\u00e0 se conveniente a scadenza. Cos\u00ec, le azioni che dovr\u00e0 cedere al mercato saranno quante quelle di cui rientrer\u00e0 in possesso, senza cambiare la composizione dell'azionariato dell'impresa.\nIl conferimento di azioni non viene contabilizzato come costo, nonostante esista un costo figurato, non rappresentativo di uscite di cassa (flusso finanziario) per il mancato incasso che l'azienda poteva conseguire vendendo le stesse azioni in borsa anzich\u00e9 a dipendenti e/o dirigenti. Le stock option possono essere considerate una componente del salario che non rientra nel costo del lavoro.\nLa decisione del conferimento spetta all'Assemblea degli Azionisti, il cui pronunciamento \u00e8 in generale incerto. Da una parte, pu\u00f2 essere restia a dare gratis azioni che da parte loro sono state pagate, e ad aumenti di capitale non a pagamento dai quali l'impresa non incassa un sovrapprezzo per finanziare la crescita. Tali aumenti allargano solo il numero di azioni (e di azionisti) fra i quali frazionare i dividendi senza allargare il raggio di attivit\u00e0 dell'impresa e accrescere gli utili.\nDall'altra parte, le stock option possono aumentare la produttivit\u00e0 in termini di costi ridotti e maggior fatturato per risorsa umana, e portare maggiori utili dalle attivit\u00e0 attuali, anche se non sono stati creati nuovi business per i nuovi azionisti-dipendenti della societ\u00e0.\nQuindi, le stock option possono essere utilizzate anche perch\u00e9 consentono un incremento reale dei salari senza formalmente diminuire gli utili.\nSalario e profitto.\nEsiste una tradizionale contrapposizione fra salario e profitto che spiega agevolmente le reazioni positive della Borsa davanti alle notizie di licenziamenti o comunque tagli al costo del lavoro; le stock option sono un modo non visibile al mercato (non sono iscritte a bilancio) che riduce se non formalmente i profitti, la quota di utili che \u00e8 effettivamente distribuibile.\nAl conferimento di stock option e azioni si aggiunge una considerazione ideologica ed economica. Le azioni sono \"pezzi d'impresa\", la propriet\u00e0 dell'impresa frazionata; un loro possesso da parte dei dipendenti significa la partecipazione del lavoratore alla propriet\u00e0 dei mezzi di produzione.\nLa diffusione della partecipazione dai soli dirigenti, ai quadri e ai dipendenti pu\u00f2 essere intesa come il passaggio ad un modello di azionariato diffuso, sul modello di una public company americana. Ci\u00f2 pu\u00f2 essere visto come l'impresa che si apre alla societ\u00e0, coinvolgendo nella propriet\u00e0 un numero crescente di persone.\nInfine, \u00e8 rilevante una considerazione organizzativa. Conferire ai dipendenti azioni della societ\u00e0 significa allineare il loro interesse personale a quello degli azionisti, ossia massimizzare il valore economico. Qualora i dipendenti divenissero azionisti sarebbero direttamente interessati a utili e dividendi della societ\u00e0. Tale considerazione \u00e8 tanto pi\u00f9 importante quanto pi\u00f9 \u00e8 vera la precedente e l'impresa, avviandosi ad essere una public company, vede una crescente lontananza tra chi fa gli utili (manager e dipendenti) e gli azionisti che ne sono \"proprietari\".\nTutte le considerazioni fatte sono valide, se il dipendente tiene le azioni nel lungo periodo, che equivale a speculare al rialzo e scommettere sul successo dell'impresa. Non valgono, se come prassi, azioni e opzioni vengono subito rivendute.\nTrattamento fiscale.\nSistema in vigore fino al 25 giugno 2008.\nFino al 25 giugno 2008, data di entrata in vigore del D.L. 112/2008, il plusvalore lucrato dal dipendente o dall'amministratore non doveva essere inserito nella dichiarazione dei redditi con il sistema della tassazione ordinaria e progressiva per scaglioni, ma era assoggettato ad un'imposta sostitutiva del 12,50% secondo il regime del \"capital gain\".\nQuesto trattamento fiscalmente favorevole era subordinato a queste 6 condizioni:\nSistema in vigore dopo il 25 giugno 2008.\nDal 25 giugno 2008, quando \u00e8 entrato in vigore il D.L. 112/2008, \u00e8 stato abrogato l'art. 51 comma 2 lettera g-bis del TUIR, e questo ha comportato la soppressione del regime agevolato per le azioni assegnate ai dipendenti da questa data.&lt;br&gt;\nIn questo modo, la differenza tra il valore delle azioni al momento dell'assegnazione del diritto d'opzione e l'ammontare corrisposto dal dipendente o dall'amministratore costituisce un reddito assoggettato in busta paga a tassazione ordinaria, progressiva e per scaglioni, e non pi\u00f9 all'imposta sostitutiva del 12,50%.&lt;br&gt;\nLa contribuzione previdenziale (sia a carico del dipendente che a carico del datore di lavoro) \u00e8 stata esclusa in sede di conversione in legge del D.L. 112/2008 con effetto dal 25 giugno 2008, mediante l'aggiunta dei commi 24 bis e 24 ter al testo originario dell'art. 82.&lt;br&gt;\nL'eventuale plusvalenza derivante dalla cessione delle azioni ricevute sar\u00e0 assoggettata a tassazione quale capital gain con l'aliquota del 12,50%.\nA scopo esplicativo di queste modifiche ai regimi fiscale e previdenziale delle stock option, dall'Agenzia delle Entrate \u00e8 stata emessa la Circ. 54/E del 9 settembre 2008.\nObblighi legali.\nEsistono azioni di vario tipo; prima dell'introduzione della riforma del diritto societario le stock option erano azioni ordinarie che l'azienda doveva remunerare.\nAlle stock option \u00e8 legato il reato di insider trading che si manifesta qualora il dirigente operasse una gestione volta a temporanei rialzi dei corsi azionari per trarre profitto dalla vendita delle sue azioni (compravendite frequenti con bassi margini di guadagno su moltissime operazioni) oppure approfittasse di informazioni che dovrebbe diffondere tempestivamente, tenendole invece riservate il tempo necessario a collocare le sue azioni prima di un crollo di prezzo.\nUn altro modo per indurre un forte rialzo del prezzo delle azioni \u00e8 la notizia di licenziamenti. I tagli al costo del lavoro creano un'attesa di maggiori profitti e dividendi nel breve termine, misurabile con un maggiore dividend yield. La crescita del prezzo dei corsi azionari rende conveniente l'esercizio delle stock option.\nIl prezzo deve incorporare in ogni istante tutta l'informazione disponibile sul mercato.\nEsiste un obbligo di comunicazione con un certo anticipo di queste operazioni qualora la vendita superi una certa soglia critica che potrebbe abbassare notevolmente il prezzo di mercato. La soglia \u00e8 fissata in Italia al 2% del capitale sociale della societ\u00e0 quotata.\nSociet\u00e0 specializzate provvedono ad acquistare e rivendere tutte insieme azioni di grandi detentori in piccoli pacchetti tramite una molteplicit\u00e0 di soggetti in modo che nessuno raggiunga la soglia critica e debba dare notizia al mercato dell'operazione.\nPiani di stock-option.\nIl Consiglio di Amministrazione normalmente individua al proprio interno le Commissioni necessarie a rendere pi\u00f9 efficace e pi\u00f9 rapido l'iter di modifica e approvazione dei provvedimenti. Il Comitato Paghe e Remunerazioni identifica le retribuzioni fisse, variabili e i benefit che spettano ai singoli dirigenti. In genere, \u00e8 composto da una numero prevalente di amministratori non esecutivi e indipendenti, ossia che non ricoprono incarichi dirigenziali nell'azienda (non esecutivi) e non hanno relazioni di parentela o affinit\u00e0 con gli amministratori, con gli azionisti o con i dipendenti, non ricoprono o hanno ricoperto altre cariche che lo pongono in conflitto con la societ\u00e0, non forniscono alla societ\u00e0 o a sue affiliate prodotti e/o servizi (indipendenti). La definizione dei piani stock-option \u00e8 parte della retribuzione variabile dei dirigenti.\nIl Comitato Paghe e Remunerazioni stabilisce:\nSecondo le \"best practice\" degli anni '90-2000, il prezzo delle stock-option \u00e8 determinato a partire dal prezzo medio ponderato delle azioni nel mese precedente la data di emissione, la data di scadenza \u00e8 entro un anno dalla data di emissione, l'accertamento degli obiettivi individuali \u00e8 successivo all'approvazione e certificazione del bilancio d'esercizio, il bilancio contiene l'indicazione delle quote azionarie e stock-option acquistate, vendute e in possesso dei singoli dirigenti.\nNel 2003 la Microsoft di Bill Gates fu la prima azienda statunitense ad eliminare le stock-option dal sistema premiante dei propri dipendenti e manager."}
{"id": "253450", "revid": "2175", "url": "https://it.wikipedia.org/wiki?curid=253450", "title": "Ableuvenettes", "text": ""}
{"id": "253451", "revid": "118572811", "url": "https://it.wikipedia.org/wiki?curid=253451", "title": "Pavle Merk\u00f9", "text": "Biografia.\nNato da padre sloveno, madre italiana e con una nonna tedesca, fin dall'inizio della sua vita fu immerso in un ambiente multiculturale e poliglotta. Nel 1950 ha conseguito la laurea in Filologia slava presso l'Universit\u00e0 di Lubiana e successivamente, nel 1960, si \u00e8 laureato a Roma in Lettere moderne. Ha studiato il violino inizialmente sotto la guida del padre e poi con Cesare Barison. Contemporaneamente agli studi violinistici, si \u00e8 dedicato alla composizione studiando con Ivan Grbec e Vito Levi. Di notevole importanza \u00e8 stato il suo incontro con Luigi Dallapiccola, con cui ha avuto una lunga frequentazione durata fino alla scomparsa di quest'ultimo.\nNegli anni tra il 1950 e 1965 \u00e8 stato docente di letteratura e storia nelle scuole slovene a Lubiana prima e a Trieste poi; nello stesso periodo ha collaborato come consulente e critico musicale per varie testate giornalistiche. In seguito, tra il 1965 e 1987, \u00e8 stato nominato responsabile dei programmi musicali e collaboratore dei programmi culturali in lingua slovena della Radiotelevisione Italiana, sede del Friuli-Venezia Giulia. \nNumerosi negli anni settanta anche gli scritti, recensioni e critiche pubblicati da vari editori in Italia, Slovenia, Ungheria, Austria, Germania e altri paesi europei.\nOltre alla musica, \u00e8 stato attivo nel campo della linguistica e della glottologia con numerosi interventi in convegni e pubblicazioni in merito. In campo etnomusicologico \u00e8 stato autore di un monumentale lavoro, frutto di una ricerca pluriennale, \"Le tradizioni popolari degli sloveni in Italia\", recentemente ristampato.\nLa sua produzione.\nHa scritto musica da camera, sinfonica e corale, di cui soprattutto quest'ultima viene correntemente eseguita in tutti i continenti. Durante la sua lunga carriera ha ricevuto numerosi premi e riconoscimenti in ambito internazionale, tra cui il premio della \"Fondazione Pre\u0161eren\" di Lubiana nel 1971.\nNel 1985 \u00e8 stato eletto membro corrispondente dell'Accademia delle Arti e Scienze di Lubiana.\nParticolarmente attivo in ambito etnomusicologico, si dedicato alla ricerca di melos arcaici provenienti dalla tradizione popolare della sua terra d'origine (Slovenia, Friuli e Venezia Giulia); tali ricerche spesso contribuirono ad arricchire la propria produzione compositiva con numerose elaborazioni per coro a voci miste e per coro di voci bianche, organico questo da lui trattato con particolare attenzione e passione.\nCopiosa la sua produzione vocale per voci soliste e strumenti, per coro e strumenti e per coro a cappella su testi poetici greci, latini, tedeschi, sloveni, italiani, friulani e sardi.\nTra le opere liriche di Pavle Merk\u00f9 vanno ricordate \"La libellula\", rappresentata nel 1976 in prima assoluta al Teatro Comunale \"Giuseppe Verdi\" di Trieste, e l'opera radiofonica \"Il noce che ride\". Nella musica strumentale vanno citati i concerti per violino e orchestra, per clarinetto e orchestra, per tromba e orchestra nonch\u00e9, pi\u00f9 recente degli altri (eseguito per la prima volta nel 2003 a Lubiana), quello per sassofono baritono e orchestra. \nRilevante pure la sua musica da camera, e in particolare quella per strumenti soli, tra cui in anni recenti numerosi lavori per flauto solo e sassofono solo.\nLo stile.\nLo stile di Pavle Merk\u00f9 fonda le sue radici nel tardo romanticismo che, negli anni di formazione del compositore, imperava nelle accademie e nei conservatori. Ben presto per\u00f2 il contesto culturale musicale italiano sar\u00e0 destinato ad un repentino cambiamento che si far\u00e0 sentire soprattutto in quelle citt\u00e0, come Trieste, contraddistinte da un preponderante clima mitteleuropeo.\nEcco che quindi Merk\u00f9 dai modelli neoclassici di Hindemith si diriger\u00e0 verso un espressionismo lirico di stampo berghiano, mentre successivamente, grazie ai suoi frequenti contatti con Dallapiccola, passer\u00e0 all'approfondimento dei metodi dodecafonici della seconda scuola di Vienna.\nIl suo sguardo sar\u00e0 in seguito rivolto particolarmente ad autori, quali Dmitrij \u0160ostakovi\u010d, che gli suggeriranno un nuovo modo per trattare i colori orchestrali, per l'uso espressivo dei timbri dei fiati, quali fagotti, corni, ma anche delle percussioni con un impiego fondamentale della ritmicit\u00e0 intesa non pi\u00f9 come struttura, bens\u00ec come elemento di spicco della composizione."}
{"id": "253452", "revid": "2175", "url": "https://it.wikipedia.org/wiki?curid=253452", "title": "Baffe", "text": ""}
{"id": "253454", "revid": "599013", "url": "https://it.wikipedia.org/wiki?curid=253454", "title": "Suore adoratrici del Sangue di Cristo", "text": "Le suore adoratrici del Sangue di Cristo (in latino \"Sorores Adoratrices Pretiossimi Sanguinis\") sono un istituto religioso femminile di diritto pontificio: i membri di questa congregazione pospongono al loro nome la sigla A.S.C..\nStoria.\nLa congregazione venne fondata il 4 marzo del 1834 ad Acuto (Frosinone) dalla religiosa italiana Maria De Mattias (1805-1866): la De Mattias venne ispirata dal fondatore dei missionari del Preziosissimo Sangue, il sacerdote Gaspare del Bufalo (1786-1836).\nL'istituto ricevette il pontificio decreto di lode il 30 maggio 1855 e venne approvato definitivamente dalla Santa Sede il 4 gennaio 1878.\nLa fondatrice \u00e8 stata canonizzata da papa Giovanni Paolo II il 18 maggio 2003.\nAttivit\u00e0 e diffusione.\nLe adoratrici del Sangue di Cristo si dedicano all'apostolato missionario svolgendo opera di evangelizzazione e promozione umana. La spiritualit\u00e0 dell'istituto \u00e8 incentrata sul culto del sangue di Ges\u00f9, ritenuto fonte di pace e di riconciliazione: per questo le suore considerano prioritari l'impegno per la riconciliazione, la non violenza, la solidariet\u00e0 e il rispetto della vita.\nSono presenti in Europa (Albania, Austria, Belgio, Bosnia ed Erzegovina, Croazia, Germania, Italia, Liechtenstein, Polonia, Russia, Serbia, Spagna, Svizzera, Ucraina), nelle Americhe (Argentina, Bolivia, Brasile, Colombia, Guatemala, Stati Uniti d'America), in Asia (Corea del Sud, Filippine, India), in Africa (Guinea-Bissau, Tanzania) e in Australia: la sede generalizia \u00e8 a Roma.\nAl 31 dicembre 2005, la congregazione contava 1.751 religiose in 330 case."}
{"id": "253458", "revid": "2175", "url": "https://it.wikipedia.org/wiki?curid=253458", "title": "Beulay", "text": ""}
{"id": "253459", "revid": "2175", "url": "https://it.wikipedia.org/wiki?curid=253459", "title": "Bourgonce", "text": ""}
{"id": "253460", "revid": "287204", "url": "https://it.wikipedia.org/wiki?curid=253460", "title": "Bresse", "text": "La Bresse (Arpitano: \"Br\u00easse\") era un'antica provincia francese. Comprende zone facenti parte delle regioni Rodano-Alpi, Borgogna e Franca Contea nella Francia orientale. Geograficamente \u00e8 suddivisibile in due aree distinte: \"Bresse bourguignonne\" (o \"louhannaise\"), situata nella zona est del dipartimento Saona e Loira, e \"Bresse de l'Ain\" o \"savoyarde\", posta nel dipartimento dell'Ain. Gli abitanti della regione si definiscono \"Bressans\".\nLa Bresse \u00e8 delimitata a sud dal fiume Dombes, a nord dal fiume Doubs, a est dal fiume Sa\u00f4ne e ad ovest dalle montagne del Giura, per un'estensione di circa 60 km nel senso della latitudine e di 20 km nel senso della longitudine. La zona cos\u00ec delimitata \u00e8 un altopiano con un'altezza media sul livello del mare compresa tra i 150 e i 250 m, con pochi rilievi notevoli e una leggera inclinazione verso occidente. Lande incolte e boschi cedui si alternano a pascoli e terre coltivabili; nella zona settentrionale troviamo numerose paludi e specchi d'acqua. La regione \u00e8 attraversata dai fiumi Veyle, Reyssouze e Seille, tutti tributari della Sa\u00f4ne. Il suolo \u00e8 argilloso ma abbastanza fertile e molto diffuso \u00e8 l'allevamento: molto note sono le anatre allevate in questa zona.\nStoria.\nIl paese della Bresse appartenne nel corso del Medioevo ai signori di B\u00e2g\u00e9, per poi passare nel 1272 ai Conti di Savoia.\nElevata a contea la Bresse appartenne poi per pi\u00f9 di tre secoli ai conti, quindi ai duchi di Savoia.\nFu un periodo di prosperit\u00e0 per la regione, soprattutto il XV secolo. B\u00e2g\u00e9 era il capoluogo originario dove vivevano i conti. Tuttavia la vicinanza della frontiera francese favor\u00ec l'emergere di Bourg-en-Bresse che divenne la nuova capitale all'inizio del XV secolo. La provincia dovette fronteggiare le mire del re di Francia, che desiderava ingrandire il proprio stato.\nDopo il 1350 la Bresse fu governata, a nome del conte di Savoia, da luogotenenti generali che dovevano rendere conto al cancelliere ed al consiglio di Savoia, ed erano revocabili a discrezione dal conte.\nFra i 1506 ed il 1532 Margherita d'Austria fece costruire la chiesa di Brou, monumentale sepolcro sabaudo.\nScoppiata la guerra franco-savoiarda tra la Francia di Enrico IV ed il ducato di Savoia di Carlo Emanuele I, la Bresse fu conquistata dal maresciallo Carlo di Gontaut, duca di Biron nell'agosto del 1600; alla fine della guerra, con il trattato di Lione del gennaio 1601 la contea venne ceduta dal duca Carlo Emanuele I al regno di Francia, insieme ad altri territori sabaudi, in cambio del marchesato di Saluzzo.\nDopo l'annessione alla Francia, il territorio fu aggregato alla generalit\u00e0 di Borgogna e governato secondo la legge consuetudinaria di tale regione (\"Coutume de Bourgogne\").\nNel 1790 la Bresse fu ricompresa nel nuovo dipartimento dell'Ain."}
{"id": "253461", "revid": "1104133", "url": "https://it.wikipedia.org/wiki?curid=253461", "title": "Hounds of Love", "text": "Hounds of Love (data di pubblicazione: 16 settembre 1985) \u00e8 il quinto album di Kate Bush.\nDescrizione.\nPubblicato nel settembre del 1985, \u00e8 il quinto album di Kate Bush. Prodotto nuovamente dalla cantautrice, venne registrato presso il suo studio privato. L'album \u00e8 stato accolto molto calorosamente da fan e critica, specialmente grazie al successo planetario ottenuto dal singolo \"Running Up That Hill\". Viene considerato dalla maggior parte dei fan il suo miglior album. Grande popolarit\u00e0 ha anche avuto il video del secondo singolo \"Cloudbusting\" che raggiunge la seconda posizione massima, ispirato alla vita di Wilhelm Reich e interpretato da Donald Sutherland; per il video viene ingaggiato il personale tecnico che lavor\u00f2 al film Alien e la Bush venne premiata ai Music Video Awards come miglior interprete femminile.\nL'album \u00e8 diviso in due parti, \"Hounds of Love\" e \"The Ninth Wave\". La seconda parte \u00e8 un concept ed \u00e8 una narrazione musicale di una storia con diverse interpretazioni. Quella pi\u00f9 accreditata (avvalorata inoltre dalle parole della stessa artista) \u00e8 che riguardi una donna che si ritrova a galleggiare in mare osservando le stelle e che perde poco a poco lucidit\u00e0. I singoli prodotti furono quattro: \"Running Up That Hill\", \"Cloudbusting, Hounds of Love, The Big Sky.\" Tra i brani non inclusi nell'album la splendida \"Not this time\" inspiegabilmente rilasciata solo come bside\".\" Oltre a quest'ultima \"The Handsome Cabin Boy\" fu il retro del singolo \"Hounds of love\" ed anch'esso non fu incluso nell'album.\nNel 1992 il disco fu ristampato con l'inserimento di alcune canzoni come il singolo \"Be Kind To My Mistakes\" uscito nell'87, alcuni remix, la canzone \"Under The Ivy\" b-side di \"Running up thet hill\" e \"My Lagan Love\", in cui Kate Bush canta senza nessun accompagnamento musicale.\nVersione 1997.\nNel 1997 \u00e8 uscita una versione ristampata del cd contenente diverse tracce aggiuntive:"}
{"id": "253464", "revid": "2175", "url": "https://it.wikipedia.org/wiki?curid=253464", "title": "Clerjus", "text": ""}
{"id": "253467", "revid": "125915619", "url": "https://it.wikipedia.org/wiki?curid=253467", "title": "Sean Penn", "text": "\u00c8 stato per cinque volte nominato all'Oscar come miglior attore, vincendolo in due occasioni. Interprete camaleontico, \u00e8 famoso per le partecipazioni a celebri film tra i quali \"Carlito's Way\", \"Dead Man Walking - Condannato a morte\", \"La sottile linea rossa\", \"Mystic River\" (premio Oscar al miglior attore protagonista nel 2004), \"21 grammi\" e \"Milk\" (premio Oscar al miglior attore protagonista nel 2009) e per la regia, produzione e sceneggiatura del pluripremiato \"Into the Wild - Nelle terre selvagge\".\nHa vinto i principali premi di interpretazione nei pi\u00f9 prestigiosi festival; l'Orso d'argento al migliore attore al Festival di Berlino per \"Dead Man Walking - Condannato a morte\", il Prix d'interpr\u00e9tation masculine al Festival di Cannes per \"She's So Lovely - Cos\u00ec carina\" e 2 volte la Coppa Volpi per la migliore interpretazione maschile alla Mostra internazionale d'arte cinematografica di Venezia per \"Bugie, baci, bambole &amp; bastardi\" e \"21 grammi\".\nBiografia.\nNasce nella contea di Los Angeles, California, dal regista e attore Leo Penn e dall'attrice Eileen Ryan. I nonni paterni erano ebrei immigrati dalla Russia e dalla Lituania. Ha origini spagnole da parte del padre, infatti il vero cognome del nonno paterno era Pi\u00f1\u00f3n. La madre Eileen invece \u00e8 cattolica, di origini italo-irlandesi. Aveva due fratelli: Michael (1958, musicista) e Chris (1965-2006, attore, morto di cardiomiopatia). Penn frequent\u00f2 la Santa Monica High School, e cominci\u00f2 a girare i suoi primi cortometraggi con alcuni dei suoi amici d'infanzia, tra cui i fratelli Emilio Estevez e Charlie Sheen, che vivevano nei pressi della sua casa.\nCarriera.\nIl suo debutto come attore avviene nel 1974 in un episodio della serie \"La casa nella prateria\", mentre il suo debutto cinematografico risale al 1981 con \"Taps - Squilli di rivolta\"; in seguito si specializza nel ruolo del giovane violento e ribelle, prima in \"Bad Boys\" (1983), crudo melodramma ambientato in un riformatorio, poi ne \"Il gioco del falco\" (1985) di J. Schlesinger accanto a Timothy Hutton e successivamente nell'interessante \"A distanza ravvicinata\" (1986), storia vera di un ragazzo succube di un padre delinquente. \nDopo alcune prove nelle commedie \"Shanghai Surprise\" (1986) e \"Non siamo angeli\" (1989), dove recita rispettivamente con la sua ex moglie Madonna e il suo amico Robert De Niro, interpreta un avvocato cinico e corrotto nel \"gangster-movie\" \"Carlito's Way\" (1993) di Brian De Palma accanto ad Al Pacino.\nNel 1991 debutta nella regia con \"Lupo solitario\", affresco disperato della provincia americana, a cui segue 5 anni dopo \"3 giorni per la verit\u00e0\" (1996), storia di un padre che si vendica dell'assassino del figlio. Nel 1996 \u00e8 stato il protagonista del discusso \"Dead Man Walking - Condannato a morte\" di Tim Robbins, grazie al quale ottiene l'Orso d'argento per il miglior attore al Festival di Berlino ed una \"nomination\" come miglior attore protagonista agli Oscar; nel 1997 ha interpretato \"She's So Lovely - Cos\u00ec carina\" di Nick Cassavetes (premio per la miglior interpretazione maschile al Festival di Cannes), \"U Turn - Inversione di marcia\" e \"The Game - Nessuna regola\".\nPremiato nel 1998 come miglior attore al Festival di Venezia per \"Bugie, baci, bambole &amp; bastardi\", nello stesso anno \u00e8 stato tra i protagonisti di \"La sottile linea rossa\" di Terrence Malick. Woody Allen l'ha voluto interprete del chitarrista geniale e squinternato di \"Accordi e disaccordi\". Considerevole anche la sua partecipazione a \"Il mistero dell'acqua\" di Kathryn Bigelow. Nel 2001 ha ottenuto la \"nomination\" all'Oscar quale miglior attore per la sua interpretazione di un padre ritardato in \"Mi chiamo Sam\" di Jessie Nelson.\nAlterna la recitazione con la regia (\"La promessa\", pi\u00f9 un episodio in \"11 settembre 2001\") e vince l'Oscar come miglior attore protagonista nel 2004 (oltre al Golden Globe) con una grande interpretazione in \"Mystic River\", di Clint Eastwood, dove interpreta un padre di famiglia con passato criminale, la cui vita viene sconvolta dall'assassinio della figlia. Nel 2004 interpreta il ruolo del protagonista in \"The Assassination\", la storia vera del tentativo (sventato) di Samuel Byck, un modesto negoziante di Cincinnati, di far schiantare un piccolo aereo sulla Casa Bianca allo scopo di uccidere il presidente Nixon. L'anno successivo recita con Nicole Kidman in \"The Interpreter\", girato nel Palazzo di Vetro dell'ONU messo a disposizione da Kofi Annan.\nNel 2007 torna dietro la macchina da presa per dirigere l'intensa storia di Christopher McCandless in \"Into the Wild - Nelle terre selvagge\", il film di maggior successo del regista. Penn ha dovuto attendere oltre dieci anni per ottenere i diritti dall'autore del libro, da cui \u00e8 tratto il film, Jon Krakauer, e poter realizzare questo film. Nel maggio del 2008 \u00e8 presidente della giuria del Festival di Cannes. Il 22 febbraio 2009 vince il suo secondo Oscar per la \"performance\" nel film \"Milk\", dove interpretata Harvey Milk, paladino dei diritti gay assassinato nel 1978. Entra cos\u00ec a far parte della ristretta cerchia (Spencer Tracy, Gary Cooper, Fredric March, Marlon Brando, Dustin Hoffman, Jack Nicholson, Tom Hanks, Daniel Day-Lewis e Anthony Hopkins) degli attori che hanno ottenuto due Oscar per il miglior attore protagonista.\nVita privata.\nNegli anni ottanta \u00e8 stato brevemente fidanzato con le attrici Pamela Springsteen (conosciuta sul set di \"Fuori di testa\"), Elizabeth McGovern (conosciuta sul set di \"In gara con la luna\") e Susan Sarandon.\nNell'agosto del 1985, la vita personale di Penn cominci\u00f2 ad attirare l'attenzione dei media dopo il suo primo matrimonio con la cantante Madonna a Malib\u00f9. I due recitarono insieme in \"Shanghai Surprise\", e Madonna gli dedic\u00f2 il suo terzo album intitolato \"True Blue\", dove definisce l'attore californiano come \"il ragazzo pi\u00f9 cool dell'universo\". La relazione \u00e8 stata segnata anche da violente reazioni contro la stampa, tra cui un incidente nel quale Penn fu arrestato per aver aggredito un fotografo su un set cinematografico. Per quest'episodio, l'attore fu condannato a 60 giorni di carcere a met\u00e0 del 1987, scontandone 33. Pi\u00f9 tardi Penn fu anche accusato di violenza domestica. Nel gennaio 1989 i due firmano le carte per il divorzio.\nDopo 7 anni di fidanzamento, nel 1996 sposa l'attrice Robin Wright, da cui aveva avuto due figli: Dylan Frances (1991) e Hopper Jack (1993). Alla fine del 2007, la coppia annuncia la separazione. Penn e la moglie si riconciliano brevemente un paio di volte, per poi annunciare il divorzio definitivo nel 2010.\nNel 2011 ha avuto una relazione di cinque mesi con l'attrice Scarlett Johansson. Tra il 2014 e il 2015 \u00e8 stato sentimentalmente legato all'attrice Charlize Theron. Nel 2016 si \u00e8 legato a Leila George, figlia degli attori Greta Scacchi e Vincent D'Onofrio, che ha sposato il 30 luglio 2020. La coppia ha divorziato il 15 ottobre 2021.\nFan di Charles Bukowski, Lloyd Cole, cantautore britannico, gli ha dedicato la canzone \"Sean Penn Blues\", contenuta nell'album \"Mainstream\" del 1987.\nAttivismo.\nSean Penn \u00e8 sostenitore dei diritti gay e favorevole al matrimonio tra persone dello stesso sesso, infatti \u00e8 protagonista nel 2008 del film \"Milk\" per cui vince l'Oscar. Durante il discorso d'accettazione del premio dichiara:\nIn risposta a chi manifestava contro le unioni omosessuali e indirizzava insulti all'attore Heath Ledger (per il suo ruolo nel film \"I segreti di Brokeback Mountain\") al di fuori del Kodak Theatre, in cui si svolge la cerimonia degli Oscar, dice:\nSul fronte della politica estera, Penn \u00e8 contrario alla guerra in Iraq e ha anche prodotto un film-documentario al riguardo intitolato \"War made Easy\". Dal 2003 non ha mai nascosto il suo disaccordo per le scelte dell'allora Presidente George W. Bush e il suo supporto per il Presidente Barack Obama. Ha inoltre sostenuto la politica del presidente del Venezuela Hugo Ch\u00e1vez, marxista terzomondista. Nel marzo 2010, l'attore ha dichiarato che i giornalisti che lo diffamano chiamandolo dittatore meriterebbero di essere arrestati.\nAlla morte di Ch\u00e1vez nel 2013, Penn lo ha cos\u00ec commemorato:\nSean Penn inoltre fa parte dell'Advisory Board dell'organizzazione per la protezione della vita marina Sea Shepherd.\nDopo l'attacco russo nei confronti dell'Ucraina, nel febbraio 2022 si reca a Kyiv con il fine di girare un documentario che testimoni gli effetti devastanti dell'invasione, ricevendo i ringraziamenti del presidente ucraino Volodymyr Zelens'kyj. L'attore, che era gi\u00e0 stato in Ucraina nel novembre del 2021, raggiunge la zona di guerra della capitale dopo essere arrivato nel paese prima della chiusura dello spazio aereo, e partecipa nella giornata del 24 febbraio ad una conferenza con la vice primo ministro Iryna Vereshchuk, come testimoniato dalle foto ufficiali. La conferma della presenza di Penn in Ucraina \u00e8 arrivata anche dalla casa produttrice del film-documentario. \nDoppiatori italiani.\nNelle versioni in italiano dei suoi film, Sean Penn \u00e8 stato doppiato da:\nDa doppiatore \u00e8 sostituito da:"}
{"id": "253468", "revid": "2175", "url": "https://it.wikipedia.org/wiki?curid=253468", "title": "Croix-aux-Mines", "text": ""}
{"id": "253469", "revid": "287204", "url": "https://it.wikipedia.org/wiki?curid=253469", "title": "Eloyes", "text": ""}
{"id": "253470", "revid": "287204", "url": "https://it.wikipedia.org/wiki?curid=253470", "title": "Etival-Clairefontaine", "text": ""}
{"id": "253473", "revid": "599013", "url": "https://it.wikipedia.org/wiki?curid=253473", "title": "Evaux-et-M\u00e9nil", "text": ""}
{"id": "253475", "revid": "113340341", "url": "https://it.wikipedia.org/wiki?curid=253475", "title": "Ancelle dell'Immacolata (Capua)", "text": "Le ancelle dell'Immacolata sono un istituto religioso femminile di diritto pontificio: le suore di questa congregazione pospongono al loro nome la sigla S.A.I.\nI primi tempi.\nNel 1872, il sacerdote Donato Giannotti, gi\u00e0 fondatore di un orfanotrofio per ragazzi, cominci\u00f2 ad accogliere bambine orfane, in una casa presa in affitto a Santa Maria Capua Vetere. Col passare degli anni alcune fanciulle dell'orfanotrofio, raggiunta la maggiore et\u00e0, insieme ad alcune coetanee, decidono di intraprendere, sotto la guida del Giannotti, un cammino spirituale che le porter\u00e0 alla consacrazione. Inizia, cos\u00ec, quello che sar\u00e0 il \"Pio Ritiro delle ancelle di Maria Immacolata\" le orfanelle vivono in comune con le religiose che seguono una regola non ancora definita, ma ispirata da padre Giannotti.\nNel 1879 le ancelle di Maria Immacolata si iscrivono al Terz'ordine francescano. Si delineano, cos\u00ec, le tre caratteristiche proprie della futura congregazione:\nLe religiose si dedicavano alla confezione di biancheria e fiori artificiali, al ricamo, alla tessitura di cotone.\nNel 1899, entra a far parte della comunit\u00e0 Virginia Arena nobile casertana, che diverr\u00e0 la prima Superiora generale ed \u00e8 riconosciuta come cofondatrice delle ancelle dell'immacolata.\nLa fondazione.\nNel 1925 alcune ancelle furono inviate per servire nella mensa del seminario di Capua. Ci\u00f2 comport\u00f2 la necessaria dispensa dall'obbligo di clausura. Nel 1928 le ancelle fondano una casa a Vitulazio (Caserta), dove aprono un asilo e un laboratorio di taglio, cucito e ricamo. Nel 1930 fondano a Pietramelara (Caserta) un ritiro per anziane. Nei decenni successivi fondano alcuni conventi in varie regioni italiane, che oggi ammontano, complessivamente a 22.\nNel 1938 si \u00e8 avuta l'approvazione definitiva delle Costituzioni, con decreto dell'arcivescovo di Capua e, nel 1947 l'approvazione pontificia delle stesse Costituzioni.\nNel 1987, le ancelle iniziano l'attivit\u00e0 missionaria, inviando tre suore nelle Filippine. Nel 1995, altre suore furono inviate in Brasile. In queste nazione le ancelle gestiscono due case religiose, con annesse opere assistenziali per l'infanzia.\nAl 31 dicembre 2005, la congregazione contava 159 religiose in 19 case."}
{"id": "253480", "revid": "729019", "url": "https://it.wikipedia.org/wiki?curid=253480", "title": "Porta San Paolo", "text": "La Porta San Paolo \u00e8 una delle porte meridionali delle Mura aureliane a Roma, ed \u00e8 tra le pi\u00f9 imponenti e meglio conservate tra le porte originali dell'intera cerchia muraria.\nStoria.\nAd oriente e ad occidente della Piramide Cestia furono costruite due porte che davano il passo alla via Ostiense, e ad una sua biforcazione tracciata nell'immediato esterno delle mura. La duplicazione dell'asse stradale e quindi degli ingressi urbani era stata resa necessaria dall'intensit\u00e0 dei traffici tra Roma e il porto di Ostia. Quasi come un immenso spartitraffico la piramide divideva l'ingresso orientale, che dava origine al \"vicus portae Radusculanee\" fino alla sommit\u00e0 dell'Aventino, da quello occidentale che dava il passo alla vera via Ostiense verso i granai della \"Marmorata\" lungo le sponde del Tevere. Quest'ultima fu edificata come una piccola porta ma venne chiusa presto sia per la crescita d'importanza del porto di Fiumicino, sia perch\u00e9 i granai del Tevere erano meglio collegati tramite la via Portuense. Fu demolita solo nel 1888, e ne resta soltanto una descrizione del Lanciani: \"essa misura m 3,60 di luce, ed ha le spalle murate con massi di travertino grossi m 0,67. I battenti della porta sono formati da cornici intagliate, poste verticalmente, la soglia monolita di travertino \u00e8 lunga oltre a m 4 e si trova nell'istesso piano della piramide.\"\nIl nome originale della porta superstite era Porta Ostiensis, perch\u00e9 da l\u00ec iniziava, e tuttora inizia, la via Ostiense, la strada che collega Roma ad Ostia e quindi al suo antico porto.\nCon la perdita d'importanza del porto di Ostia anche il ruolo preminente della porta venne meno finch\u00e9, coinvolta in quel processo di cristianizzazione di tante altre porte romane, fu ribattezzata col nome attuale di Porta San Paolo, perch\u00e9 era l'uscita per la Basilica di San Paolo fuori le mura, che aveva ormai ereditato l'importanza che fino a qualche secolo prima era del porto. Di conseguenza, non era pi\u00f9 necessario mantenere i due fornici che, anzi, in caso di pericolo esterno avrebbero comportato una notevole difficolt\u00e0 difensiva. Quando pertanto, tra il 401 e il 403, l'imperatore Onorio ristruttur\u00f2 buona parte delle mura e delle porte, provvide anche, come in quasi tutti gli altri interventi, a ridurre ad uno solo i fornici d'ingresso (ma non per la controporta), demolendo la parte centrale e ricostruendola con una sola arcata (ad un livello circa un metro pi\u00f9 alto della precedente), ed a fornire la facciata di un attico con una fila di finestre ad arco per dar luce alla camera di manovra. Con l'occasione rinforz\u00f2 le due torri rialzandole e munendole di merli e finestre. La solita lapide commemorativa dei lavori, che Onorio ha lasciato su ogni intervento effettuato sulle mura o sulle porte, sembra fosse presente almeno fino al 1430, ma alcuni studiosi ritengono che l'intervento possa essere di almeno un secolo posteriore.\nNel 549 gli Ostrogoti di Totila riuscirono da qui a penetrare nella citt\u00e0 a causa del tradimento della guarnigione, che lasci\u00f2 la porta aperta.\nGi\u00e0 dal V secolo e almeno fino al XV, \u00e8 attestato come prassi normale l'istituto della concessione in appalto o della vendita a privati delle porte cittadine e della riscossione del pedaggio per il relativo transito. In un documento del 1467 \u00e8 riportato un bando che specifica le modalit\u00e0 di vendita all'asta delle porte cittadine per un periodo di un anno. Da un documento del 1474 apprendiamo che il prezzo d'appalto per la porta \u201cS.Paulo\u201d era pari a \"\u201dfiorini 49, bol. 19, den. 8 per sextaria\u201d\" (\u201crata semestrale\u201d); si trattava di un prezzo non altissimo, e a quell'epoca ormai anche il traffico cittadino per la porta non doveva essere pi\u00f9 come una volta, sufficiente comunque per poter assicurare un congruo guadagno al compratore. Guadagno che era regolamentato da precise tabelle che riguardavano la tariffa di ogni tipo di merce, ma che era abbondantemente arrotondato da abusi di vario genere, a giudicare dalla quantit\u00e0 di \"gride\", editti e minacce che venivano emessi.\nAll'interno del \"Castelletto\" - la controporta che sembra una piccola fortificazione - \u00e8 attualmente ospitato il Museo della Via Ostiense, con ricostruzioni dei porti di Ostia e dei monumenti ritrovati lungo la \"via Ostiensis\".\nLa battaglia del 10 settembre 1943.\nIl 10 settembre 1943, Porta San Paolo fu teatro dell'ultimo tentativo dell'esercito italiano di evitare l'occupazione tedesca di Roma.\nLa sera del 9, la 21\u00aa Divisione fanteria \"Granatieri di Sardegna\" si spost\u00f2 verso il centro, ingaggiando duri combattimenti sulla via Laurentina (localit\u00e0 Tre Fontane), attorno alla Collina dell'Esposizione (attuale quartiere EUR) e al Forte Ostiense. Le truppe tedesche marciarono sulla via Ostiense, verso il cuore di Roma.\nNonostante la schiacciante superiorit\u00e0 numerica e d'armamento del nemico le mura di Porta San Paolo divennero un baluardo difensivo della resistenza, protette da barricate e carcasse di veicoli. I granatieri si batterono anche qui con coraggio, insieme ai numerosi civili accorsi.\nGiunsero in aiuto dei Granatieri di Sardegna reparti della legione territoriale Carabinieri di Roma, il Reggimento Lancieri di Montebello, il I squadrone del Reggimento \"Genova Cavalleria\", alcuni reparti della divisione Sassari, lo squadrone guidato dal tenente Maurizio Giglio, paracadutisti del X Reggimento Arditi e moltissimi civili armati alla bell'e meglio.\nA fianco dei granatieri trov\u00f2 la morte Maurizio Cecati, diciassettenne. Fu forse il primo caduto nella lotta di Liberazione a cui venne riconosciuta la qualifica di partigiano; sar\u00e0 decorato di croce al merito di guerra al V.M. alla memoria.\nL'azionista Vincenzo Baldazzi, insieme ad alcuni volontari, si attest\u00f2 sin dall'alba nei pressi della piramide Cestia, sul lato destro di porta San Paolo, fra piazza Vittorio Bottego e il mattatoio. Qui, all'altezza di via delle Conce, due civili della formazione, con armi anticarro, distrussero due carri armati tedeschi. Sandro Pertini si pose a capo di uno dei primi gruppi combattenti della Resistenza, anche utilizzando come munizioni delle pietre. Con lui combatterono il futuro ministro Mario Zagari, il sindacalista Bruno Buozzi, Giuseppe Gracceva e il medico del carcere di Regina Coeli Alfredo Monaco.\nPresero parte ai combattimenti Romualdo Chiesa, Alcide Moretti e Adriano Ossicini del movimento dei cattolici comunisti; Fabrizio Onofri del PCI e gli studenti Mario Fiorentini e Marisa Musu, futuri gappisti. Sabato Martelli Castaldi e Roberto Lordi, entrambi generali di brigata aerea in congedo, giunsero a porta San Paolo armati di due fucili da caccia. Faranno entrambi parte della Resistenza.\nIntorno alle 12:30 circa accorse sulla linea del fuoco, in abito civile e sommariamente armato, l'azionista Raffaele Persichetti, insegnante, ufficiale dei granatieri in congedo da appena una settimana, per schierarsi al comando di un drappello rimasto senza guida. Verso le ore 14:00, armato di moschetto e con le cartucce sull'abito civile, fu costretto a indietreggiare all'inizio di viale Giotto, ferito.\nPorta San Paolo fu oltrepassata dai tedeschi alle ore 17:00. Il sottotenente Enzo Fioritto, al comando di un plotone di carristi, effettu\u00f2 un estremo tentativo di arrestare l'avanzata dal lato di viale Giotto, ma cadde colpito da una granata in Viale Baccelli. In Viale Giotto perse la vita combattendo anche Persichetti, come da testimonianza di Maria Teresa Regard, studentessa iscritta al Partito comunista e futura gappista, accorsa per fornire vettovaglie ai combattenti insieme ad altre donne. A Persichetti, caduto a 28 anni, sar\u00e0 conferita la medaglia d'oro al V.M. alla memoria e gli verr\u00e0 dedicata la via a fianco di Porta San Paolo.\nIl drappello dei superstiti del movimento dei cattolici comunisti fu guidato da Adriano Ossicini attraverso il cimitero acattolico, sino al Campo Testaccio, dove la formazione si sciolse.\nL'accordo della resa di Roma era gi\u00e0 stato firmato alle ore 16:00 dal generale Giorgio Carlo Calvi di Bergolo, mentre i combattimenti ancora infuriavano.\nStruttura.\nLa struttura, in travertino, \u00e8 fiancheggiata da due torri a base semicircolare (a ferro di cavallo) ed aveva originariamente due fornici. Sul lato interno della struttura Massenzio, all'inizio del IV secolo, ne edific\u00f2 un'altra con funzione di controporta (l'unica controporta delle mura aureliane interamente conservata), sempre a due fornici in travertino, collegata alla precedente da due muri chiusi a tenaglia a formare una sorta di piccola fortificazione, chiamata \"Castelletto\". all'interno del quale doveva trovar posto sia la guarnigione militare che la stazione dei gabellieri per la riscossione del pedaggio sulle merci in entrata e in uscita. La base delle torri, infatti, per poter offrire una valida resistenza ad eventuali attacchi da parte di macchine da guerra, doveva essere in muratura piena e non poteva quindi ospitare vasti ambienti.\nDi certo gli interventi hanno comunque reso l'intera struttura asimmetrica, irregolare e architettonicamente squilibrata, con il fornice esterno non in linea con quelli interni, le torri poco pi\u00f9 alte della facciata e, in generale, dimensioni piuttosto sproporzionate.\nAll'altezza della controporta, sul lato orientale, in corrispondenza dell'attuale via R. Persichetti doveva trovarsi una posterula, di cui per\u00f2 non rimane nulla perch\u00e9 quel punto venne devastato nel 1943 in occasione di un bombardamento aereo.\nUna strana particolarit\u00e0 della controporta, unica in tutta Roma, \u00e8 che la chiusura era verso la citt\u00e0 anzich\u00e9, come normalmente accadeva, verso l'interno della struttura. Soprattutto in epoca medievale, infatti, quando i nemici esterni rappresentavano un pericolo paragonabile a quello delle fazioni armate interne alla citt\u00e0, la porta doveva rappresentare una sorta di piccola fortezza per una guarnigione armata che, all'occorrenza, avrebbe potuto rinchiudersi all'interno. Nel caso del \"Castelletto\" della Porta San Paolo, invece, i battenti erano posizionati in modo da poter offrire un doppio ostacolo solo per eventuali aggressori esterni. La circostanza risulta ancora pi\u00f9 strana se si considera che la porta ha subito anche diversi attacchi proprio dall'interno, soprattutto nel 1410. In quell'anno la citt\u00e0 era ormai in mano al re Ladislao I di Napoli e i tre papi si combattevano per ottenere il riconoscimento ufficiale, spalleggiati dalle pi\u00f9 potenti famiglie romane in lotta quindi fra loro, prima guelfe e che per l'occasione cambiarono bandiera diventando ghibelline; il popolo romano, in preda alla pi\u00f9 totale anarchia, al seguito degli Orsini, sostenitori dell'antipapa Alessandro V, fu protagonista di diversi violenti scontri lungo le mura, culminati nell'attacco alla guarnigione napoletana asserragliata proprio nella porta San Paolo e nel bastione predisposto intorno alla vicina piramide di Caio Cestio. L'8 gennaio, dopo tre giorni di assedio, Porta San Paolo cadde insieme alla Porta Appia, seguite, a un mese di distanza, dalla Tiburtina e dalla Prenestina, lasciando via libera all'ingresso trionfale in Roma del nuovo papa.\nSulla torre orientale \u00e8 presente un'iscrizione a memoria dei lavori che Benedetto XIV effettu\u00f2 dal 1749 per il restauro di tutta la cinta muraria da qui fino a Porta Flaminia, ma intorno al 1920 la porta fu isolata dalle mura Aureliane per agevolare il traffico dell'area adiacente sul lato orientale ed in seguito, a causa di un bombardamento durante la seconda guerra mondiale, and\u00f2 distrutto anche il tratto di mura occidentale, che la collegavano alla piramide Cestia. Sui resti di questo tratto sono oggi visibili quattro lapidi di epoca recente, due a ricordo dei fatti avvenuti il 10 settembre 1943, due giorni dopo l'annuncio dell'armistizio tra l'Italia e gli Alleati, quando truppe italiane e civili, tra cui molte donne, cercarono di impedire l'occupazione nazista di Roma, pagando con 570 caduti, una a ricordo dello sbarco di Anzio del 4 giugno 1944 e l'ultima in memoria dei Caduti della Resistenza e del terrorismo.\nCollegamenti.\n Fermata tram "}
{"id": "253481", "revid": "155634", "url": "https://it.wikipedia.org/wiki?curid=253481", "title": "Nadia Fanchini", "text": "\u00c8 sorella di Elena e Sabrina, a loro volta sciatrici alpine di alto livello.\nBiografia.\nOriginaria di Montecampione di Artogne, ha fatto parte della nazionale italiana dal 2003 e apparteneva al gruppo sportivo delle Fiamme gialle.\nStagioni 2002-2005.\nAttiva in gare FIS dal dicembre del 2001, ha esordito in Coppa Europa il 18 gennaio 2003 al Passo del Tonale in slalom speciale e in Coppa del Mondo il 13 dicembre dello stesso anno in Alta Badia in slalom gigante, in entrambi i casi senza completare la gara; pochi giorni dopo ha conquistato il primo podio in Coppa Europa, il 20 dicembre a Ponte di Legno/Passo del Tonale in supergigante (2\u00aa).\nHa vinto tre titoli mondiali juniores: nel 2004 a Maribor in supergigante e nel 2005 a Bardonecchia in discesa libera e in slalom gigante, oltre a conquistare la medaglia d'argento nel supergigante. Nello stesso anno ai Mondiali di Bormio/Santa Caterina Valfurva 2005, suo esordio iridato, \u00e8 arrivata 4\u00aa nella gara di supergigante e non ha concluso quella di slalom gigante.\nStagioni 2006-2009.\nHa preso parte ai XX Giochi olimpici invernali di , suo esordio olimpico, classificandosi 10\u00aa nella discesa libera, 38\u00aa nel supergigante, 8\u00aa nello slalom gigante e 20\u00aa nella combinata. Ha conquistato il primo podio in Coppa del Mondo il 1\u00ba dicembre 2006 piazzandosi al 3\u00ba posto nella discesa libera di Lake Louise; nella stessa stagione ai Mondiali di \u00c5re si \u00e8 classificata 13\u00aa nella discesa libera e non ha concluso supergigante e supercombinata.\nSulla stessa pista di Lake Louise dove aveva ottenuto il primo podio, il 6 dicembre 2008 ha conquistato la prima vittoria in Coppa del Mondo, in supergigante; ai successivi Mondiali di Val-d'Is\u00e8re del febbraio 2009 ha ottenuto la medaglia di bronzo nella discesa libera vinta dalla statunitense Lindsey Vonn e il 9\u00ba posto nel supergigante. Alla fine di quella stagione 2008-2009 ha chiuso 2\u00aa nella classifica della Coppa del Mondo di supergigante, staccata di 45 punti dalla vincitrice Vonn, e 9\u00aa in quella generale.\nStagioni 2010-2012.\nDurante il supergigante di Coppa del Mondo disputato a Sankt Moritz il 31 gennaio 2010 la Fanchini \u00e8 stata protagonista di una rovinosa caduta dopo pochi secondi di gara: nell'impatto con una porta la sciatrice azzurra ha riportato la lesione dei legamenti crociato anteriore, crociato posteriore e collaterali delle ginocchia. \u00c8 stato l'infortunio pi\u00f9 grave patito dalla sciatrice in carriera, che le ha impedito di partecipare ai XXI Giochi olimpici invernali di .\nAnche nella stagione 2010-2011 la sciatrice \u00e8 stata protagonista di un serio incidente occorsole durante la discesa libera di Coppa del Mondo di Cortina d'Ampezzo, nel quale ha riportato la rottura del legamento crociato anteriore del ginocchio sinistro. Nel 2012 l'atleta \u00e8 ritornata a partecipare a competizioni di livello internazionale, ottenendo tra l'altro il suo ultimo podio in Coppa Europa, nello slalom gigante disputato all'Abetone il 28 febbraio (2\u00aa), e il 6\u00ba posto in Coppa del Mondo a Ofterschwang nella medesima specialit\u00e0.\nStagioni 2013-2019.\nIl 10 febbraio 2013 ha vinto la medaglia d'argento nella discesa libera ai Mondiali di Schladming, battuta dalla francese Marion Rolland; nel supergigante \u00e8 stata 21\u00aa e nello slalom gigante non ha concluso la prova. Ai XXII Giochi olimpici invernali di \u00e8 stata 22\u00aa nella discesa libera, 10\u00aa nel supergigante e 4\u00aa nello slalom gigante e ai Mondiali di Vail/Beaver Creek 2015 \u00e8 stata 12\u00aa nella discesa libera, 12\u00aa nel supergigante e 16\u00aa nello slalom gigante.\nIl 20 febbraio 2016 ha conquistato a La Thuile in discesa libera la sua seconda e ultima vittoria in Coppa del Mondo e il 14 gennaio 2018 a Bad Kleinkirchheim nella medesima specialit\u00e0 l'ultimo podio (3\u00aa); ai successivi XXIII Giochi olimpici invernali di , sua ultima presenza olimpica, si \u00e8 classificata 12\u00aa nel supergigante e non ha completato la discesa libera e ai Mondiali di\u00c5re 2019, suo congedo iridato, \u00e8 stata 14\u00aa nella discesa libera e 5\u00aa nel supergigante. Inattiva nella stagione seguente a causa di una maternit\u00e0, ha annunciato il ritiro il 22 aprile 2020, assieme alla sorella Elena; la sua ultima gara in Coppa del Mondo \u00e8 rimasta cos\u00ec il supergigante di Soldeu del 14 marzo 2019 (9\u00aa), mentre l'ultima in carriera \u00e8 stata il supergigante dei Campionati italiani 2019, disputato il 27 marzo successivo a Falcade/Passo San Pellegrino e nel quale la Fanchini ha vinto la medaglia d'oro.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nSouth American Cup.\nSouth American Cup - vittorie.\nLegenda:\nGS = slalom gigante"}
{"id": "253482", "revid": "466539", "url": "https://it.wikipedia.org/wiki?curid=253482", "title": "Recidiva", "text": "La recidiva, letteralmente \"ricaduta\", \u00e8 una circostanza aggravante prevista dal diritto penale che comporta un aumento della pena per chi, dopo essere stato condannato per un reato, ne commette un altro. In italiano, come in altre lingue, si usa lo stesso termine per designare la recidiva come istituto del codice penale e la recidiva come \"recidivismo\", cio\u00e8 quale fenomeno criminale.\nLa recidiva in Italia.\nStoria.\nLa presenza della recidiva quale circostanza aggravante in Italia \u00e8 precedente al Codice Zanardelli: in seno alla Scuola Classica si era sviluppato un fiorente dibattito sull'istituto che vedeva contrapposte posizioni abolizioniste, che vedevano nell'aggravamento del nuovo reato per una precedente condanna una violazione del principio \"ne bis in idem\", e posizioni che giustificavano la presenza dell'istituto nel sistema penale per la maggior carica di disvalore insita nel reato del recidivo, legata a una maggiore colpevolezza di quest'ultimo. Con la Scuola Positiva in seguito l'attenzione si spost\u00f2 sul valore prognostico del precedente reato, idoneo a fondare una valutazione di \"pericolosit\u00e0 sociale\" nei confronti del reo.\nEntrambe le tendenze confluirono nel Codice Rocco, che disciplinava la recidiva all'art. 99. In questa fase, la recidiva si caratterizza come aumento di pena obbligatorio e severo nella misura dell'inasprimento edittale. Successivamente alla caduta del regime fascista, con l'avvento della Costituzione, sempre pi\u00f9 voci critiche si levarono a sottolineare la poca coerenza tra la recidiva cos\u00ec disciplinata e il principio di rieducativit\u00e0 delle sanzioni penali contenuto all'art. 27, 3\u00b0 comma della Costituzione. A queste critiche segu\u00ec, nel 1974, una riforma che abbass\u00f2 la misura edittale degli aumenti di pena e rese la circostanza assoggettata al giudizio di bilanciamento tra aggravanti e attenuanti, lasciando alla discrezionalit\u00e0 del giudice la misura e l'applicazione. Nel 2005 il legislatore port\u00f2 un'ultima modifica, con la legge 251 del 2005, soprannominata \"ex Cirielli\".\nLa disciplina attuale.\nIl codice penale all'art.99 prevede tre tipologie di recidiva comune, cio\u00e8 riguardante tutti i reati:\nInoltre, nel 2005 \u00e8 stata introdotta un'ipotesi di recidiva \"speciale\", che riguarda i reati di cui all'art. 407, comma 2, lettera a), del codice di procedura penale, che d\u00e0 facolt\u00e0 al giudice di aumentare la pena e, se aggravata, pone un limite minimo alla misura dell'aumento applicabile.\nSe la riforma del 1974 ha previsto la facoltativit\u00e0 dell'applicazione dell'aumento di pena in caso di recidiva, con ci\u00f2 attribuendo al giudice un ampio potere discrezionale, nel 2005 il legislatore ha tentato di reintrodurre ipotesi di obbligatoriet\u00e0.\nSebbene il Pubblico Ministero sia sempre tenuto a contestare la recidiva, il giudice pu\u00f2 non applicarla, anche nell'ipotesi reiterata di cui al quarto comma. Questo perch\u00e9, come ha precisato la sentenza interpretativa di rigetto della Corte Costituzionale 14 giugno 2007 n. 192, la recidiva obbligatoria ricorreva soltanto nei casi reiterati ed aggravati di maggior allarme sociale specificati al quinto comma. La Corte Costituzionale con sentenza n. 185 del 23 luglio 2015 dichiara illegittima l'obbligatoriet\u00e0 citata nel quinto comma. Di fatto, quindi, non esistono forme di recidiva obbligatoria.\n\u00c8 altres\u00ec opportuno osservare che, nell'ordinamento giuridico italiano, gli effetti della recidiva sono molteplici e non influiscono solo sull'aumento della pena da infliggere. \nFra l'altro, la forma reiterata di cui al quarto comma dell'art. 99 c.p.:\na) impedisce il giudizio di prevalenza delle circostanze attenuanti sulle aggravanti (art. 69 c.p.);\nb) \u00e8 di ostacolo al cosiddetto \"patteggiamento allargato\" (art. 444 comma 1 bis c.p.p.);\nc) comporta un aumento della pena non inferiore ad un terzo di quella stabilita per il reato pi\u00f9 grave, in caso di concorso formale o di continuazione di reati (art. 81 c.p.);\nd) determina un aumento dei termini massimi di prescrizione di reati (un aumento di minore entit\u00e0 consegue anche alla recidiva aggravata di cui al secondo comma dell'art. 99, c.p.) (art. 161 c.p.);\ne) rendeva immediatamente efficace l'ordine di esecuzione anche per le pene detentive brevi (art. 656 comma 9-c) c.p.p.); detta previsione \u00e8 stata tuttavia abrogata dal D.L. n. 78/2013;\nf) limita la possibilit\u00e0 di usufruire delle misure alternative alla detenzione (artt. 47 ter, 50 bis e 58 quater L. 26 luglio 1975 n. 354 e art. 94 DPR 9 ottobre 1990 n. 309);\ng) incide sulla concessione di eventuali permessi premio ai detenuti (art. 30 L. 26 luglio 1975 n. 354). "}
{"id": "253484", "revid": "1170", "url": "https://it.wikipedia.org/wiki?curid=253484", "title": "Onde piane", "text": ""}
{"id": "253485", "revid": "827882", "url": "https://it.wikipedia.org/wiki?curid=253485", "title": "Forge (Marvel Comics)", "text": "Forge, il cui vero nome \u00e8 sconosciuto (anche se alcune fonti riportano il nome indiano di Jonothon Silvercloud), \u00e8 un personaggio dei fumetti creato da Chris Claremont (testi) e John Romita Jr. (disegni), pubblicato dalla Marvel Comics. Apparso per la prima volta sulle pagine di \"Uncanny X-Men\" n. 184 (agosto 1984), \u00e8 un nativo americano con straordinarie abilit\u00e0 nel campo della tecnologia. A contraddistinguerlo sono le sue molte dicotomie: \u00e8 sia mutante che mago, sia inventore che guerriero ed \u00e8 parte uomo e parte macchina.\nBiografia del personaggio.\nOrigini.\nNativo americano appartenente alla trib\u00f9 dei Cheyenne, i suoi poteri magici apparvero sin dalla nascita ed egli fu addestrato ai rituali mistici dal vecchio sciamano Naze. Tuttavia, decise di accompagnare gli studi mistici con quelli tecnologici in modo da migliorare le sue tecniche curative; tale scelta lo port\u00f2 spesso in contrasto con il suo mentore, fino a quando i due ruppero i ponti e Forge entr\u00f2 a far parte dell'esercito. Divenuto un ottimo soldato, combatt\u00e9 nella guerra del Vietnam e divenuto sergente gli fu proposto di entrare nello \"S.H.I.E.L.D.\", offerta che declin\u00f2 per servire nuovamente in Vietnam. Durante questo secondo mandato, il suo commando fu ucciso da truppe nemiche: sopraffatto dalla rabbia, utilizz\u00f2 gli spiriti dei defunti per invocare un'orda di demoni che distruggesse i nemici. Consultatosi con gli spiriti decise di richiudere il portale per il mondo dei defunti perch\u00e9 troppo pericoloso. L'orrore per la carneficina perpetrata lo spinse ad abbandonare la stregoneria. Rimasto vittima di un raid aereo in cui perse la mano e la gamba destra, anni dopo cre\u00f2 delle protesi tecnologiche che combin\u00f2 con le sue arti magiche; quando Tony Stark smise di creare armi per il governo, fu assoldato dal Dipartimento della Difesa. Forge costru\u00ec anche un'arma capace di annullare i poteri mutanti utilizzata contro Rogue, accusata di aver ucciso un agente \"S.H.I.E.L.D.\" In seguito ad un incidente, l'arma tolse i poteri a Tempesta.\nCoinvolgimenti romantici.\nForge soccorse Tempesta quando questa cadde in un fiume e la port\u00f2 a casa sua a Dallas. Mentre l\u00ec, i due cominciarono una relazione che s'interruppe quando la mutante scopr\u00ec il ruolo avuto da Forge nella perdita dei propri poteri. Tempesta si riun\u00ec agli X-Men per poi abbandonarli nuovamente e accorrere in aiuto di Forge quando questi fu minacciato dai Dire Wraiths. Gli alieni volevano prevenire il perfezionamento del \"Neutralizzatore\", ma furono sconfitti dalle forze congiunte degli X-Men, Magik e Amanda Sefton. Ancora titubante nel proposito di costruire nuove armi per ci\u00f2 che era accaduto a Tempesta, perfezion\u00f2 il \"Neutralizzatore\" e portatolo in orbita attorno alla Terra fece fuoco sul pianeta natale dei Dire Wraiths esiliandoli nel regno extra-dimensionale conosciuto come \"Limbo\". Dopo aver salvato il mondo, smantell\u00f2 i rimanenti \"Neutralizzatori\". Nel mentre, l'Avversario convinse Tempesta che Forge avesse l'intenzione di aprire le porte dell'inferno. Tentando di ucciderlo, questa si accorse che in realt\u00e0 l'uomo non era impazzito e che tutto era stato architettato per eliminarlo. Scoperto il suo inganno, l'Avversario esili\u00f2 entrambi in un'altra dimensione dove i due ripresero la loro relazione che continu\u00f2 anche quando decisero di ritornare sulla Terra per fermarlo. Forge ridiede i poteri a Tempesta e questa li utilizz\u00f2 per infondere energia al portale che li avrebbe riportati a casa.\nX-Men.\nTornati sulla Terra, i due si riunirono agli X-Men per combattere l'ultima battaglia contro l'Avversario. Per bandirlo definitivamente dal pianeta a Forge fu richiesto il sacrificio volontario di nove anime: otto X-Men e Madelyne Pryor morirono volontariamente per permettergli di completare l'incantesimo ma vennero soccorsi e resuscitati in segreto dalla maga extra-dimensionale Roma. Sentendosi responsabile per la morte del fratello, Forge accett\u00f2 di battersi contro Magik nella speranza che la sua Spada dell'Anima potesse ucciderlo e liberarlo dai sensi di colpa. Unitosi alla Freedom Force guidata da Mystica, si ritrov\u00f2 a combattere contro i Reavers sull'isola Muir. La sua presenza fu essenziale per la riuscita della missione in quanto costru\u00ec un apparecchio in grado di disattivare il cyborg Skullbuster e costringere i rimanenti Reavers a fuggire. Durante la battaglia Destiny rimase uccisa, ma prima di morire fece un'ultima premonizione: entrambi, Forge e Mystica, un giorno si sarebbero innamorati nuovamente. Ancora oggi la mutaforma lo ritiene responsabile della morte della sua amata veggente. Tempo dopo fu Banshee a convincere Forge a cercare gli X-Men: i due viaggiarono per tutto il pianeta alla ricerca degli amici, rifondarono gli X-Men e ne divennero membri a tempo pieno, combattendo contro i magistrati di Genosha, gli Skrull e il Re delle Ombre. La battaglia contro gli Skrull, costitu\u00ec il primo scontro spaziale per Forge, che in seguito divenne una delle riserve del gruppo residente allo Xavier Institute, responsabile della ristrutturazione della Stanza del Pericolo e del Blackbird.\nX-Factor.\nCon l'arrivo di Alfiere e il costante impegno di Tempesta nelle missioni del suo Gold Team, la loro relazione divenne sempre pi\u00f9 traballante. Forge lasci\u00f2 gli X-Men prima di ricevere una risposta alla proposta di matrimonio fatta a Tempesta, credendo che lei avrebbe rifiutato; ironicamente, la donna avrebbe risposto di s\u00ec. I due, dopo un periodo di silenzio, mantennero una salda amicizia che and\u00f2 allentandosi quando Forge ritorn\u00f2 a Dallas dove diede ospitalit\u00e0 a Mystica. Durante il suo soggiorno, i due divennero molto vicini. Tempo dopo, divenne supervisore di X-Factor al posto di Valerie Cooper. Si ritrov\u00f2 coinvolto nel rapimento di Wolfsbane e quando nel team cominciarono ad emergere problemi personali, fu forzato dal governo a prendere in custodia e farne membri i criminali mutanti Mystica e Sabretooth, al posto di quelli che decisero di abbandonare. Nello stesso periodo cre\u00f2 un apparecchio tecnologico che permetteva a Forzuto di rimanere in vita dopo che questi si era risvegliato dal coma, diede man forte nella ricerca dell'Uomo Multiplo nel sottosuolo di New York e combatt\u00e9 e sconfisse il redivivo Avversario con l'aiuto del suo maestro Naze. Dopo lo smantellamento di X-Factor, Forge non fece pi\u00f9 parte di alcun gruppo.\nDopo il disastro di Genosha fu contattato da Xavier per ritrovare Mystica alla quale bisognava affidare una missione clandestina. La mutaforma salv\u00f2 un altro degli agenti segreti di Xavier e torn\u00f2 a casa di Forge per recuperare un congegno che le avrebbe garantito protezione dai satelliti governativi capaci di rintracciarla. L'uomo distrusse il macchinario e la baci\u00f2 poco prima che scappasse. In seguito, not\u00f2 divertito che quello che aveva distrutto era una copia della sua invenzione e che Mystica aveva l'originale. Quando Cable scomparve da \"Terra-616\", aiut\u00f2 Cannonball, Siryn e Deadpool a rintracciarlo e costru\u00ec un paio di speciali guanti per Surge. Dopo \"House of M\", la \"Decimazione\" e durante \"Civil War\" torn\u00f2 al suo laboratorio per costruire in segreto una Sentinella con lo scopo di proteggere mutanti e umani e rinunci\u00f2 a partecipare al matrimonio di Tempesta e Pantera Nera. L'arrivo, per\u00f2, di un futuro Nimrod lo costrinse a chiedere aiuto ai New X-Men che accorsero a Dallas dove riuscirono a sconfiggere il cyborg.\nDivisi resistiamo.\nAiutati Layla e due cloni di Madrox a partire per due separate linee temporali future, Forge viene aggredito da Alfiere nel suo laboratorio con lo scopo di prendere Cable e la bambina in trappola.\nDopo la prima, Forge viene nuovamente aggredito da Alfiere mentre questi \u00e8 alla ricerca di alcuni dispositivi in grado di viaggiare nel tempo in modo da poter inseguire Cable. Ossessionato da una nuova idea, decide di intensificare i sistemi difensivi del proprio laboratorio e di rinchiudervisi dentro per portarla a termine.\nGhost Box.\nSeguendo la traccia di alcuni misteriosi mutanti geneticamente modificati, gli X-Men scoprono una base di Forge sul Monte Wundagore, in Europa centrale. Il mutante indiano rivela di aver creato una nuova stirpe di mutanti per contrastare l\"'Annessione\", un'invasione da parte di un mondo parallelo resa possibile da un portale interdimensionale. Sua intenzione \u00e8 di spedire gli X-Men nel mondo parallelo responsabile dell'annessione, attraverso la Ghost Box. Tempesta e gli altri tentano di convincerlo a desistere ma Forge, rivelando la sua follia, attiva la Ghost Box; Bestia decide di eliminare il pericolo colpendo, con l'aiuto di dell'agente \"S.W.O.R.D.\" Abigail Brand, il portale dimensionale con un \"laser quantico\", in grado di distruggere l'intero mondo parallelo presente al di l\u00e0 della Ghost Box. Durante il crollo della base, Tempesta rifiuta di credere che l'amato Forge sia, come sembra, in preda alla follia e facendo appello al suo buon senso gli chiede per l'ultima volta di seguirli. Forge rifiuta, sostenendo che preferisce morire piuttosto che seguire la donna che in passato l'ha abbandonato. Gli X-Men fuggono dalla base poco prima che venga distrutta dall'esplosione, abbandonando Forge al suo destino.\nAltre versioni.\nUltimate.\nForge \u00e8 uno dei membri della Confraternita dei mutanti malvagi unitosi alla causa per vendicarsi degli umani che gli avevano fatto perdere la mano e la gamba destra. Per Magneto costru\u00ec un congegno capace di potenziarne i poteri e tale influenza magnetica, interferisce con i poteri di Polaris facendole uccidere delle persone durante l'incendio di un edificio. Assieme a Mystica, i due s'introdussero nel Triskelion per liberare Magneto, che venne sostituito all'interno della cella dalla mutaforma. Nella miniserie \"Ultimate Wolverine vs. Hulk\" Forge si mise quindi al servizio di Wolverine e dopo che i due fuggirono dal \"Triskelion\" costru\u00ec due collari da far indossare a Bruce Banner (Hulk) e Betty Ross (She-Hulk) per impedire loro di trasformarsi: poich\u00e9 in quel caso verrebbero schiacciati da una pressione di 81 miliardi di tonnellate, il peso della luna.\nEra di Apocalisse.\nNella continuity di \"Era di Apocalisse\" Forge lascia gli X-Men di Magneto per formare gli Outcasts, una cellula anti-Apocalisse. Diviene una figura paterna per Nate Grey e trova la morte per mano di Sinistro che si era travestito da membro degli Outcasts per avvicinarlo.\nSpettri dal Futuro.\nNell'apocalittico futuro ideato da Grant Morrison per il suo ultimo arco narrativo un giovane mutante chiamato Smith ha assunto uno degli alias di Forge, \"il Costruttore\", e condivide con l'originale molte caratteristiche fisiche che fanno sospettare che sia un suo discendente.\nHouse of M.\nIn questa versione alterata dell'Universo Marvel, Forge \u00e8 un quotato inventore a servizio di Tony Stark.\nMarvel Zombi.\nIn questa realt\u00e0 dove la maggior parte dei supereroi sono stati contagiati da un virus alieno e divenuti zombi, Forge \u00e8 uno dei pochi superstiti che vivono all'interno dell\"'Asteroide M\".\nPoteri e abilit\u00e0.\nForge \u00e8 un tecnopate capace di comunicare con le macchine e di elaborare anche con scarse risorse invenzioni tecnologiche molto avanzate. Possiede un notevole talento mistico, retaggio delle sue origini Cheyenne, tanto che in passato apr\u00ec passaggi extra-dimensionali ed evoc\u00f2 creature mistiche prendendone il dominio. \u00c8 stato inoltre addestrato in numerose tecniche di combattimento utilizzate dai soldati ed ha una notevole conoscenza nell'utilizzo di svariati tipi di armi.\nAltri media.\nTelevisione.\nForge apparve in qualche episodio della serie animata sugli X-Men come membro di X-Factor. Appare anche in \"\" e nella recente \"Wolverine e gli X-Men\"."}
{"id": "253486", "revid": "2175", "url": "https://it.wikipedia.org/wiki?curid=253486", "title": "Forges (Vosgi)", "text": ""}
{"id": "253488", "revid": "2175", "url": "https://it.wikipedia.org/wiki?curid=253488", "title": "Haye (Vosgi)", "text": ""}
{"id": "253489", "revid": "47767", "url": "https://it.wikipedia.org/wiki?curid=253489", "title": "La Haye", "text": ""}
{"id": "253490", "revid": "2175", "url": "https://it.wikipedia.org/wiki?curid=253490", "title": "Houssi\u00e8re", "text": ""}
{"id": "253491", "revid": "2175", "url": "https://it.wikipedia.org/wiki?curid=253491", "title": "Magny (Vosgi)", "text": ""}
{"id": "253493", "revid": "2175", "url": "https://it.wikipedia.org/wiki?curid=253493", "title": "Neuveville-devant-L\u00e9panges", "text": ""}
{"id": "253494", "revid": "2175", "url": "https://it.wikipedia.org/wiki?curid=253494", "title": "Neuveville-sous-Ch\u00e2tenois", "text": ""}
{"id": "253495", "revid": "2175", "url": "https://it.wikipedia.org/wiki?curid=253495", "title": "Neuveville-sous-Montfort", "text": ""}
{"id": "253496", "revid": "287204", "url": "https://it.wikipedia.org/wiki?curid=253496", "title": "Vespa", "text": ""}
{"id": "253499", "revid": "4175", "url": "https://it.wikipedia.org/wiki?curid=253499", "title": "Territorio della Capitale Australiana", "text": "Il Territorio della Capitale Australiana () \u00e8 un territorio federale dell'Australia, diretta dipendenza del governo federale.\nStoria.\nLa necessit\u00e0 di creare un territorio nazionale fu manifestata dai delegati dei coloni durante i congressi della Federazione dell'Australia nel tardo XIX secolo. La Sezione 125 della costituzione australiana esplicita come dopo la Federazione del 1901, parte del territorio australiano sarebbe stato ceduto gratuitamente al governo federale. Il territorio fu quindi destinato allo Stato da parte del Nuovo Galles del Sud nel 1911, due anni prima che Canberra fosse nominata capitale nazionale.\nGoverno.\nL'ACT ha un proprio governo senza avere l'indipendenza legislativa degli stati australiani. \u00c8 governato da un ministero (\"Ministry\") tenuto da un Ministero Principale (\"Chief Minister\"). Le leggi sono votate da un'assemblea legislativa di 25 membri che combina le competenze locali e le competenze di Stato. Tuttavia, le decisioni possono essere annullate dal governo australiano.\nContrariamente agli altri territori australiani auto-governati (per esempio le Isole Norfolk, l'Isola del Natale e le Isole Cocos e Keeling), il Territorio della Capitale Australiana non ha amministratori. Il ruolo \u00e8 tenuto dal governatore centrale australiano.\nNel Parlamento federale australiano, il Territorio della Capitale Australiana \u00e8 rappresentato da 4 membri: due senatori e due membri della Camera dei rappresentanti."}
{"id": "253500", "revid": "2175", "url": "https://it.wikipedia.org/wiki?curid=253500", "title": "Petite-Fosse", "text": ""}
{"id": "253501", "revid": "2175", "url": "https://it.wikipedia.org/wiki?curid=253501", "title": "Petite-Raon", "text": ""}
{"id": "253502", "revid": "2175", "url": "https://it.wikipedia.org/wiki?curid=253502", "title": "Pouli\u00e8res", "text": ""}
{"id": "253504", "revid": "2175", "url": "https://it.wikipedia.org/wiki?curid=253504", "title": "Puid", "text": ""}
{"id": "253506", "revid": "287204", "url": "https://it.wikipedia.org/wiki?curid=253506", "title": "Raon-l'Etape", "text": ""}
{"id": "253507", "revid": "2175", "url": "https://it.wikipedia.org/wiki?curid=253507", "title": "Rouges-Eaux", "text": ""}
{"id": "253508", "revid": "2175", "url": "https://it.wikipedia.org/wiki?curid=253508", "title": "Roulier", "text": ""}
{"id": "253509", "revid": "2175", "url": "https://it.wikipedia.org/wiki?curid=253509", "title": "Saulcy (Vosgi)", "text": ""}
{"id": "253511", "revid": "287204", "url": "https://it.wikipedia.org/wiki?curid=253511", "title": "Sercoeur", "text": ""}
{"id": "253512", "revid": "287204", "url": "https://it.wikipedia.org/wiki?curid=253512", "title": "Soulosse-sous-Saint-Elophe", "text": ""}
{"id": "253513", "revid": "53508", "url": "https://it.wikipedia.org/wiki?curid=253513", "title": "Linux Day", "text": "Il Linux Day \u00e8 una manifestazione italiana no-profit, che si tiene annualmente ogni quarto sabato di ottobre, consistente in un insieme di eventi contemporanei organizzati in diverse citt\u00e0 italiane, con lo scopo di promuovere il sistema operativo GNU/Linux e il software libero. Il successo via via crescente l'ha resa la principale manifestazione italiana dedicata a tali tematiche.\nDescrizione.\nLa manifestazione \u00e8 nata nel 2001 per iniziativa di Davide Cerri e Antonio Gallo di ILS, con lo scopo di valorizzare la rete dei LUG italiani organizzando una manifestazione di portata nazionale, ma allo stesso tempo delocalizzata sul territorio. La prima edizione si \u00e8 tenuta il 1\u00ba dicembre 2001 in circa quaranta citt\u00e0 sparse su tutto il territorio nazionale. Si tratta di un'iniziativa distribuita per conoscere ed approfondire Linux ed il software libero, composta di numerosi eventi locali.\nIn occasione della sua 20\u00aa edizione il Linux Day si \u00e8 svolto online in forma di conferenza nazionale unificata virtuale, a causa della pandemia in corso.\nIl tema dell'edizione 2021 del Linux Day \u00e8 stato \"Dati, dati, dati... Ma dati a chi?\". L'edizione si \u00e8 svolta sia dal vivo in alcune citt\u00e0 che online.\nPromotori.\nPromosso da Italian Linux Society (ILS) ed organizzato localmente da gruppi di appassionati e simpatizzanti delle tematiche proprie della manifestazione, spesso aggregati in Linux User Group (LUG), la responsabilit\u00e0 dei singoli eventi locali \u00e8 lasciata ai rispettivi gruppi organizzatori, che hanno libert\u00e0 di scelta per quanto riguarda i dettagli delle iniziative locali, nel rispetto delle linee guida generali definite da ILS.\nContenuti.\nNon esistono vincoli o format predefiniti per l'organizzazione di una manifestazione locale, ma in generale un Linux Day si articola in una o pi\u00f9 aule per i talk (talvolta divisi per aree tematiche) ed un Linux Install Party (LIP), ovvero uno spazio presso cui il pubblico pu\u00f2 portare il proprio computer e ricevere assistenza nell'installazione e nella configurazione di GNU/Linux.\nAltri generi di contenuti comuni sono: banchetti tematici permanenti, presso cui porre domande su argomenti specifici; workshop di approfondimento distribuiti su pi\u00f9 ore; conferenze di personaggi di spicco del panorama freesoftware italiano; distribuzione di materiale informativo e gadgets.\nCronologia.\nLe edizioni italiane del Linux Day:"}
{"id": "253514", "revid": "2175", "url": "https://it.wikipedia.org/wiki?curid=253514", "title": "Syndicat", "text": ""}
{"id": "253515", "revid": "125570672", "url": "https://it.wikipedia.org/wiki?curid=253515", "title": "Sistema di atterraggio strumentale", "text": "Il sistema di atterraggio strumentale, comunemente abbreviato come ILS dall'inglese \"instrument landing system\", \u00e8 un sistema elettronico di terra e di bordo ideato per guidare gli aeromobili nella fase finale di un avvicinamento strumentale di precisione verso la pista di un aeroporto.\nComposto da un apparato di terra e da un apparato di bordo, \u00e8 particolarmente importante nello svolgimento di operazioni in condizioni di bassa visibilit\u00e0 (soprattutto dovute a nebbia), consentendo di portare a termine atterraggi con una visibilit\u00e0 orizzontale ridotta anche a meno di 100 metri.\nL'apparato di terra.\nIl sistema ILS a terra \u00e8 formato da tre apparati, denominati con gli acronimi LOC, GP, MARKER Ogni apparato ha un particolare sistema di antenne radianti.\nL'impianto di antenne che forniscono la guida all'avvicinamento sono poste una oltre la fine della pista (Localizer - Localizzatore) e l'altra lateralmente e opportunamente posizionata per realizzare il corretto angolo di discesa (g\"lide path\").\nLa prima serie di antenne fornisce una guida sull'allineamento dell'aeromobile rispetto all'asse di mezzeria (\"centerline\") della pista e trasmette su una banda di frequenze compresa tra i 108,10 e 111,95 MHz.\nLa seconda serie di antenne fornisce una guida sul corretto angolo di planata dell'aeromobile in discesa per l'atterraggio (\"glide path\") e trasmette su una banda di frequenze compresa tra i 328,6 e i 335,40\u00a0MHz (in associazione al localizzatore).\nLe altre tre antenne (chiamate \"marker\") sono poste lungo il prolungamento dell'asse pista, esattamente sotto la traiettoria prevista dell'aeromobile, ed emettono un segnale verso l'alto (direttivo, antenna hertziana polarizzata verticalmente, e di forma prevalentemente conica come fascio R.F.).\nL'antenna pi\u00f9 lontana dalla pista, posta tra le 4 e le 7 miglia nautiche (7,5 \u00f7 13\u00a0km) dalla testata pista, \u00e8 detta \"outer marker\".\nL'antenna di mezzo, posta tra i e i piedi ( \u00f7 \u00a0m) di distanza dalla testata pista, \u00e8 detta \"middle marker\".\nL'antenna pi\u00f9 prossima alla pista \u00e8 detta \"inner marker\".\nTutti i \"marker\" trasmettono ad una frequenza di 75 MHz.\nL'apparato di bordo.\nLo strumento di bordo ha un quadrante con due indicatori disposti a croce, tre luci con dispositivo acustico e un pannello per selezionare la frequenza dell'ILS della pista desiderata.&lt;br&gt;\nIn realt\u00e0 il pilota seleziona manualmente solo la frequenza dell'antenna che fornisce l'allineamento alla \"centerline\", mentre la selezione della frequenza del \"glide path\" corrispondente \u00e8 automatica.\nLa lancetta verticale dello strumento oscilla a destra e a sinistra ed \u00e8 chiamata \"Localizer\" (localizzatore).&lt;br&gt;\nEssa rappresenta la \"centerline\" della pista; se la lancetta si sposta a destra, significa che la pista \u00e8 pi\u00f9 a destra del velivolo e viceversa; il pilota deve quindi \"inseguire\" la lancetta e cercare di tenerla il pi\u00f9 possibile al centro.\nLa lancetta orizzontale oscilla in su e in gi\u00f9, \u00e8 chiamata \"glide slope\" (sentiero di discesa) e rappresenta il corretto angolo di planata; il pilota segue la lancetta come per il \"localizer\" e deve fare in modo che essa rimanga pi\u00f9 al centro possibile.\nSe entrambe le lancette sono perfettamente al centro, significa che l'aeromobile sta seguendo il corretto sentiero di discesa previsto.\nLe tre luci (vedi immagini a sinistra) servono invece a dare al pilota una indicazione della distanza dalla pista; ogni luce corrisponde a un \"marker\".\nLa prima luce ad accendersi nell'avvicinamento \u00e8 blu e si attiva quando l'aeromobile sorvola l\"'Outer marker\". Oltre all'accensione della luce viene emesso un suono corrispondente alla lettera \"O\" del codice Morse (una serie di tre linee ripetuta).\nLa seconda luce \u00e8 color ambra e si attiva quando l'aeromobile sorvola il \"Middle marker\"; l'aeromobile dovrebbe sorvolare il MM quando raggiunge l'altezza minima (varia in ogni aeroporto e per ogni tipo di aereo) alla quale il pilota deve vedere la pista, in caso contrario attua la procedura di mancato avvicinamento (\"missed approach\") effettuando il cosiddetto \"go around\", ossia l'aereo riprende quota annullando l'atterraggio. Oltre all'accensione della luce, viene emesso un suono corrispondente ad una serie ripetuta di un punto e una linea.\nLa terza luce \u00e8 bianca e si attiva quando l'aeromobile sorvola l\"'innner marker\", molto prossimo alla pista; oltre all'accensione della luce, viene emesso un suono corrispondente alla lettera \"I\" del codice Morse (una serie di due punti ripetuta). Questo dispositivo \u00e8 usato per avvicinamenti con bassissima visibilit\u00e0.\nCategorie ILS.\nL'ICAO definisce 3 categorie di visibilit\u00e0 per l'atterraggio di aerei civili con l'aiuto dell'ILS; esse sono definite tramite due parametri fondamentali:\nLe categorie ILS sono quindi le seguenti:\nLa CAT III, \u00e8 suddivisa in tre sottocategorie:\nLa categoria IIIC non \u00e8 stata approvata in tutto il mondo, principalmente perch\u00e9 nessun sistema consente il \"taxiing\" con visibilit\u00e0 zero. Ad oggi in Italia, il migliore sistema di atterraggio disponibile \u00e8 quello a CAT IIIB."}
{"id": "253519", "revid": "2175", "url": "https://it.wikipedia.org/wiki?curid=253519", "title": "Tholy", "text": ""}
{"id": "253520", "revid": "2175", "url": "https://it.wikipedia.org/wiki?curid=253520", "title": "Thons", "text": ""}
{"id": "253521", "revid": "2175", "url": "https://it.wikipedia.org/wiki?curid=253521", "title": "Vacheresse-et-la-Rouillie", "text": ""}
{"id": "253522", "revid": "767487", "url": "https://it.wikipedia.org/wiki?curid=253522", "title": "Spirito dionisiaco", "text": ""}
{"id": "253525", "revid": "109700053", "url": "https://it.wikipedia.org/wiki?curid=253525", "title": "Alchilazione", "text": "Un'alchilazione \u00e8 una qualsiasi reazione che porta all'addizione di un gruppo alchilico (-CH3, -CH2CH3, -R ecc.) ad una molecola. In sintesi organica \u00e8 una reazione cruciale perch\u00e9 porta alla costruzione dello scheletro carbonioso di una molecola.\nBiochimica.\nNelle cellule degli organismi, l'alchilazione viene spesso usata per proteggere i nucleotidi del DNA. Se non viene controllata, pu\u00f2 invece indurre mutazioni.\nImpianti industriali.\nNegli impianti petrolchimici con alchilazione si indica il processo atto ad aumentare il numero di ottani di un idrocarburo tramite la reazione dell'isobutano con idrocarburi non saturi. La diffusione dei processi di alchilazione industriale risale al periodo della seconda guerra mondiale per sopperire alla richiesta di alchilati da miscelare alle benzine degli aerei.\nEsso avviene nella cosiddetta unit\u00e0 di alchilazione, che ha il ruolo chiave di recuperare i sottoprodotti pi\u00f9 leggeri ricavati dal processo di distillazione del greggio (isobutano) e dal cracking catalitico (butileni e propileni).\nIl trattamento avviene principalmente usando acido fluoridrico come catalizzatore (temperatura di esercizio circa 37 \u00b0C; pressione di esercizio 7 atm): in tal modo gli idrocarburi leggeri reagiscono dando forma all'isoottano e ad altri idrocarburi con elevato numero di ottani. Pu\u00f2 essere utilizzato anche l'acido solforico come catalizzatore rimanendo per\u00f2 a temperature inferiori a i 10 \u00b0C e tenendo di conto della formazione di fanghi acidi. Il vero vantaggio che presenta l'acido solforico rispetto a quello fluoridrico \u00e8 il minor rischio ambientale in caso di incidente ed una maggiore sicurezza personale."}
{"id": "253526", "revid": "2175", "url": "https://it.wikipedia.org/wiki?curid=253526", "title": "Val-d'Ajol", "text": ""}
{"id": "253529", "revid": "2175", "url": "https://it.wikipedia.org/wiki?curid=253529", "title": "Valtin", "text": ""}
{"id": "253530", "revid": "124848958", "url": "https://it.wikipedia.org/wiki?curid=253530", "title": "La prova del cuoco", "text": "La prova del cuoco \u00e8 stato un programma televisivo italiano di genere talent show culinario basato sul format della BBC \"Ready Steady Cook\", trasmesso su Rai 1 dal 2 ottobre 2000 al 26 giugno 2020 e prodotto da RAI con Endemol Italia. Il programma \u00e8 stato condotto da Elisa Isoardi con la partecipazione di Claudio Lippi, gi\u00e0 parte del cast dal 2011 al 2013. Isoardi aveva gi\u00e0 sostituito tra il 2008 e il 2010 Antonella Clerici (causa maternit\u00e0), che ha condotto il programma dal 2000 al 2008 e dal 2010 al 2018.\nDal 13 marzo al 22 maggio 2020 la trasmissione \u00e8 stata temporaneamente sospesa a causa della pandemia di Coronavirus diffusasi in tutta Italia, ma poi \u00e8 ripresa dal 25 maggio. Dal 28 settembre 2020 \u00e8 stato sostituito da \"\u00c8 sempre mezzogiorno\", nuovo programma condotto da Antonella Clerici.\nIl programma.\nCollocazione.\nLe prime due edizioni andavano in onda dalle 11:40 alle 12:35, prima di un telefilm. Dal 16 settembre 2002 al 1\u00ba giugno 2018 viene spostato dalle 12:00 circa alle 13:30 (eccetto per un periodo andato dal 16 febbraio 2004 al 4 giugno 2005, in quanto veniva trasmesso dalle 11:40 ed interrotto alle 13:00 da un'edizione flash di Rai Parlamento). Sempre dal 16 settembre 2002, in caso di eventi che si prolungavano oltre le 12, il programma iniziava alle 12:35 circa e andava in onda in forma ridotta, chiudendo comunque alle 13:30. Nella 19\u00aa stagione 2018-2019 il programma iniziava alle 11:30 per terminare alle 13:30. Nella 20\u00aa e ultima stagione il programma torna in onda dalle 12:00 alle 13:30.\nTarget \"cartoon\" (2004-2016).\nQuesta trasmissione \u00e8 forse una tra le poche che attira pubblico sia maschile che femminile, di tutte le et\u00e0, dall'adolescenza alla vecchiaia e, con il taglio dato dalla conduttrice dal 20 settembre 2004, anche i bambini, grazie anche all'utilizzo di canzoni di successo dello \"Zecchino d'Oro\" come \"Il cuoco pasticcione\" del 2000 o \"Le tagliatelle di nonna Pina\" del 2003.\nOrganizzazione.\nLo studio di Cinecitt\u00e0 \u00e8 stato realizzato da Studiofuccaro.srl sullo stile di una mensa scolastica; quello Dear in uso dal 2002 venne realizzato dalla scenografa Stefania Conti e curato fino al 2010 in stile \"cartoon\", con variazioni nel corso degli anni (eccetto per il fondo, dove sta il pubblico, rimasto invariato fino al 2010). Successivamente alla cura della scenografia si sono alternate Manuela Covotta e Flaminia Suri.\nI grembiuli di Antonella sono stati realizzati dal suo costumista Giovanni Ciacci.\nDirettori della fotografia sono stati, per anni, Pino Boscolo e Massimo Cavenaghi.\nDal 2000 al 2002 la regia era di Sergio Colabona. Dal 2002 al 2016 di Simonetta Tavanti. Dal 2016 arriva Flavia Unfer, a volte sostituita da Paola Baccini e Francesca Taddeini durante la conduzione Isoardi.\nDal 2018 al 2020, la scenografia passa a Luca Arcuri. I costumi sono di Maria Giovanna Cassiani, le musiche di Agostino Penna e di Andrea Casamento. Antonella Clerici rimane consulente artistico. Da questa edizione viene gradualmente abbandonato lo stile \"cartoon\" per assumere un carattere pi\u00f9 moderno.\nFormat.\nIl programma, che dal 2002 al 2016 va in onda dal luned\u00ec al sabato, consiste in una gara composta da due squadre, il \"pomodoro rosso\" ed il \"peperone verde\", a loro volta composte da cuochi e concorrenti, comuni o VIP, che si sfidano tra loro. Tale sfida dura venti minuti, e consiste nella preparazione di uno, due o tre piatti, decisi dieci minuti prima della gara (fino al 2008). Le due squadre, peraltro, fino alla stagione 2007-2008, sfidavano uno chef all'inizio del programma (lo chef sceglieva quale squadra sfidare); inoltre, le gare del marted\u00ec e del sabato (specialmente a fine stagione) venivano denominate \"Torneo dell'uovo d'oro\", e al vincitore spettavano 20.000 \u20ac in gettoni d'oro; il tutto inizialmente era giudicato fino al 2005 da giornalisti della carta stampata (affiancati nella prima stagione da Beppe Bigazzi e ogni giorno sempre diversi) tramite palette, poi dal pubblico in studio che votava tramite telecomandi, ed infine da altri componenti del cast (Gianfranco Vissani dal 2009 al 2011, Marco Di Buono e Anna Moroni dal 2011 al 2014 e altri ex-cuochi dal 2015, dal 2018 aiutati da VIP). Oltre a questo, nei primi anni, viene proposto anche uno spazio di curiosit\u00e0 sulla cucina con Beppe Bigazzi, il quale spesso ospita un esperto di un'azienda per parlare meglio dell'argomento da lui trattato, uno in cui cucina la gente comune (che diventa poi giudice di gara), una lezione di cucina con Anna Moroni (dalla stagione 2002-2003), e giochi telefonici, come \"Cosa bolle in pentola\" o \"Piatto ricco mi ci ficco\", in cui si vincono cibi e/o denaro tramite indovinelli. Successivamente, dalla 9\u00aa edizione, il meccanismo si \u00e8 evoluto, con l'aggiunta di nuove rubriche quali \"Chi batter\u00e0 lo chef\" (nella stagione 2008-2009 era intitolato \"Chi batter\u00e0 gli chef\" perch\u00e9 composto da due sfidanti), \"Il campanile\" (diviso in italiano ed estero), \"Anna contro tutti\" (dall'edizione 2011-2012), \"Duello al fuoco\" e \"Il duello dei campioni\" (dall'edizione 2019-2020).\nIl successo del format ha portato il programma ad essere proposto in una versione in prima serata dal 2004 (tre speciali) al 2005 (un solo \"speciale\" pasquale), e poi di nuovo dal 2012 al 2015 abbinato alla Lotteria Italia.\nDal 29 agosto al 19 settembre 2003 venne realizzata per alcune settimane, in access prime time, quindi alle 20:35 tra il TG1 e la prima serata, orario critico per la televisione dei primi anni 2000, vista la forte concorrenza sia in Rai (TG2, Un posto al sole) sia in Mediaset (Velone, Sarabanda), una versione ridotta del programma, intitolata \"\"La prova del cuoco - Cotta e mangiata\", senza pubblico in studio (meno luminoso e decorato in stile \"serale\") e con Beppe Bigazzi e Anna Moroni come giudici.\nNel mese di dicembre dello stesso anno, sulla scia di questa versione, venne creata la striscia serale \"Per Natale cucino io\", che sostituisce temporaneamente il gioco \"Affari tuoi\", allora condotto da Paolo Bonolis con 30 puntate speciali dedicate alle ricette di Natale, uno studio decorato in maniera natalizia e un pubblico composto prevalentemente da bambini.\nChiusura.\n\"La prova del cuoco\" ha spianato la strada al genere del cooking show in Italia. \nDopo la morte di Fabrizio Frizzi, Antonella Clerici ha lasciato il programma, seguita dalla sempre presente Anna Moroni. La conduttrice aveva capito inoltre che il suo show aveva perso la propria specialit\u00e0 a causa degli eccessivi concorrenti come \"Cotto e mangiato\" e \"Masterchef.\" Al suo posto torn\u00f2 Elisa Isoardi, che attu\u00f2 una serie di riforme per adattare \"La prova del cuoco\" al proprio stile di conduzione e alla situazione in cui il programma si trovava. Tuttavia le novit\u00e0 causarono un pesante calo di ascolti e grandi polemiche, motivo per il quale, dopo soli due anni di conduzione, il programma venne chiuso e sostituito da \"\u00c8 sempre mezzogiorno,\" programma condotto ancora dalla Clerici.\n\"Dolci dopo il tigg\u00ec\".\nDall'8 settembre 2014 al 20 marzo 2015, dalle 14:05 alle 14:40, \u00e8 andato in onda \"Dolci dopo il tigg\u00ec\", una gara di pasticceria, in onda dal luned\u00ec al venerd\u00ec dallo studio Nomentano 1 della Dear. La conduzione \u00e8 sempre di Antonella Clerici, accompagnata ogni giorno da un giudice, personaggio gi\u00e0 legato alla trasmissione madre.\nSigle e musiche utilizzate.\nUna caratteristica del programma \u00e8 la sigla che, pur cambiando grafica annualmente, dal suo esordio fino al 2017, \u00e8 sempre stata un riarrangiamento del brano anni 70 \"Margherita\". Il brano, cantato da Guido Pistocchi (solista), Marianna Brusegan e Luca Bottale (coro) con testo di Gustavo Verde Jr e musica di Giuseppe Vessicchio, \u00e8 ispirato alla canzone anni 60 \"Spaghetti Pie\" di George Armstrong e fino al 2017 aveva anche diverse varianti, tra cui un leggero remix che faceva da stacco all'inizio e al termine della pubblicit\u00e0, riarrangiate per l'ingresso di cuochi e concorrenti o introduzione alle varie rubriche. Nella diciottesima edizione la sigla fu remixata e venne rimossa la voce. Nella diciannovesima edizione la nuova sigla s'intitola \"E vai, torna l'allegria\", realizzata da Agostino Penna. Viene per\u00f2 soppressa dal 29 novembre. Infine, nella ventesima edizione, la realizzazione viene affidata ad Andrea Casamento, intitolata \"A mezzogiorno\".\nDal 2007 al 2011, al termine della videosigla e durante l'ingresso in studio della conduttrice.\nLa sigla venne affiancata da una canzone, ogni giorno sempre diversa.\nDal 2011 al 2017 alla tradizionale sigla si sono affiancate altre musiche composte appositamente, tra cui:\nNella puntata del 27 marzo 2018, la sigla consueta (gi\u00e0 rinnovata) venne sostituita da \"Hai un amico in me\", colonna sonora della saga di Toy Story per commemorare Fabrizio Frizzi, doppiatore del personaggio dello Sceriffo Woody, scomparso il giorno prima.\nCast.\nConduttori.\nIl programma \u00e8 stato condotto da Antonella Clerici per nove edizioni consecutive, dal 2 ottobre 2000 al 13 dicembre 2008. Dal 15 dicembre 2008, a causa della maternit\u00e0 della conduttrice, la trasmissione viene affidata ad Elisa Isoardi, che viene riconfermata alla guida de \"La prova del cuoco\" anche nella stagione successiva, andata in onda dal 14 settembre 2009 al 29 maggio 2010. Dopo numerose proteste dei fans del programma e della storica conduttrice, particolarmente legata alla trasmissione, dal 13 settembre 2010 la conduzione torna ad Antonella Clerici. All'inizio del 2012, a causa di alcuni problemi di salute della donna, la conduzione della trasmissione viene affidata per alcune puntate a Claudio Lippi, gi\u00e0 ospite fisso nella puntata del luned\u00ec. Nella stagione successiva (2012-2013) Lippi conduce ogni settimana la puntata del sabato, lasciando alla Clerici la sola conduzione della sfida tra i cuochi. Lo stesso Lippi conduce eccezionalmente il programma anche il 7 e 10 marzo 2012, ed il 6 novembre 2012. In alcune occasioni Clerici \u00e8 stata costretta a lasciare la trasmissione in diretta, affidandone temporaneamente la conduzione ad altri membri del cast come Anna Moroni (3-8 dicembre 2008, 12 aprile 2016), Federico Quaranta (21 settembre 2015 e 12 febbraio 2018) e Lorenzo Branchetti (12-16 aprile 2016).\nIl 1\u00ba giugno 2018 Antonella Clerici lascia la trasmissione definitivamente dopo 18 anni per dedicarsi alla famiglia e dal 10 settembre 2018 torna alla conduzione dopo 8 anni Elisa Isoardi, accompagnata da Andrea Lo Cicero come spalla e Ivan Bacchi in qualit\u00e0 di inviato. Dal 5 novembre 2018 Lo Cicero diventa inviato mentre Bacchi viene promosso in studio. Dal 19 novembre lo spazio di Andrea Lo Cicero viene completamente soppresso.\nCon l'inizio della ventesima stagione, dal 9 settembre 2019, Elisa Isoardi viene accompagnata alla conduzione da Claudio Lippi, di ritorno dopo 6 anni nella trasmissione: da questa stagione non sono pi\u00f9 presenti i servizi in esterna, inoltre la gara \u00e8 presente dall'inizio alla fine della puntata divisa in tre step, ossia 1\u00aa manche, prove individuali e gara finale. Da questa edizione viene ideato uno spazio di 6 minuti in cui \u00e8 presente uno chef dog che prepara ricette per gli amici animali e in questa rubrica la conduttrice viene affiancata dal suo cane Zenit. Il 7 ottobre si spegne Beppe Bigazzi, volto storico presente fin dalla prima edizione. A partire dal 25 maggio 2020 tra le novit\u00e0 c'\u00e8 la chat dove si collegano gli ospiti, i cuochi cucinano dalla loro regione di appartenenza, poi la presenza dei collegamenti esterni tra ristoratori, agronomi e altre figure del commercio, la gara finale tra pomodoro rosso e peperone verde viene sostituita dalla sfida in famiglia e dal duello del derby della capitale.\nUltimo cast.\nNella stagione 2019-2020 la giuria era composta da tre giudici fissi:"}
{"id": "253531", "revid": "2175", "url": "https://it.wikipedia.org/wiki?curid=253531", "title": "Vermont (Francia)", "text": ""}
{"id": "253533", "revid": "1889177", "url": "https://it.wikipedia.org/wiki?curid=253533", "title": "Terra santa", "text": "Con Terra Santa o Terrasanta (; - trascrizione moderna \"Eretz haQodesh\", trascrizione tiberiense \"\u02be\u00c9re\u1e63 haqq\u0101\u1e0fe\u0161\" -; in greco: \u1f0c\u03b3\u03b9\u03bf\u03b9 \u03c4\u03cc\u03c0\u03bf\u03b9 - pronuncia della lingua classica , pronuncia bizantina e moderna -; in latino \"Terra Sancta\") si indica la regione compresa tra il Mar Mediterraneo e il fiume Giordano, attualmente divisa tra lo Stato di Israele e i territori amministrati dall'Autorit\u00e0 Palestinese (Palestina). Storicamente l'aggettivo si riferisce al significato spirituale di quella terra per ebrei, cristiani e musulmani.\nA partire dal secondo dopoguerra la regione si \u00e8 trovata al centro del conflitto arabo-israeliano; anche per questa ragione il termine \u00e8 oggi spesso utilizzato per indicare generalmente quell'area senza specificare \"Israele\" o \"Palestina\", al fine di non favorire uno dei contendenti. Monumenti importanti sono la basilica del Santo Sepolcro, la citt\u00e0 natale di Ges\u00f9, Betlemme, il Muro Occidentale del Tempio di Gerusalemme e la Cupola della Roccia.\nPer gli Ebrei si tratta della Terra promessa, ossia la terra verso cui Dio ha guidato il suo popolo tramite il profeta Mos\u00e8; in essa si trovano le citt\u00e0 sante di Gerusalemme e di Hebron.\nPer i cristiani, che hanno in comune con gli ebrei l'Antico Testamento, \u00e8 anche la terra in cui nacque, mor\u00ec e risorse Ges\u00f9 Cristo, incarnazione del Verbo; in essa si trovano le citt\u00e0 legate alla vita di Ges\u00f9: Betlemme, Gerusalemme e Nazaret.\nTra i musulmani v'\u00e8 la credenza che sia la terra in cui Maometto giunse al termine di un immaginario viaggio notturno (\"isr\u0101\"' ) che mosse dalla Mecca e che lo fece ascendere poi al Cielo (\"mi\u2018r\u0101g\" ), visitando il Paradiso dopo aver sorvolato l'Inferno (per cui si veda \"Isr\u0101\u02be e Mi\u02bfr\u0101j\"). La Cupola della Roccia di Gerusalemme fu eretta in et\u00e0 omayyade sul luogo da cui sarebbe cominciata la mistica ascensione del profeta dell'Islam.\nSignificato per l'ebraismo.\nIl rapporto d'Israele con la propria Terra Santa, Eretz Israel, non pu\u00f2 essere disgiunto dal suo rapporto con Dio. Essa \u00e8 stata promessa da Dio al suo popolo ebraico come luogo di dimora e di discendenza. La promessa ad Abramo \u00e8 rinnovata ad Isacco e a Giacobbe (cfr. Alleanza (Bibbia) e patriarchi ebrei). La promessa trova compimento nell'esodo d'Israele dall'Egitto, guidato da Mos\u00e8, chiamato da Dio a liberare il suo popolo.\nSignificato per il cristianesimo.\nLa Terrasanta \u00e8 molto importante per la cristianit\u00e0, principalmente perch\u00e9 \u00e8 il luogo in cui nacque, predic\u00f2, fu crocifisso e risorse Ges\u00f9 Cristo.\nI principali luoghi santi per i cristiani sono:\nDurante le crociate, spesso i pellegrini cristiani cercarono altri luoghi sacri nel cosiddetto \"Oltremare\" (cio\u00e8 i domini cristiani in Terra santa), specialmente all'inizio del XII secolo, subito prima della cattura di Gerusalemme. Essi sono:\nDal 1219, anno del viaggio di san Francesco d'Assisi, l'Ordine dei Frati Minori \u00e8 presente in Terra Santa; oltre un secolo pi\u00f9 tardi, nel 1342, papa Clemente VI riconobbe all'Ordine il diritto di rappresentare la Chiesa cattolica nei luoghi santi, gi\u00e0 riconosciuto dai musulmani grazie alla donazione del francescano re di Napoli Roberto d'Angi\u00f2; la provincia francescana di Terra Santa \u00e8 pi\u00f9 diffusamente conosciuta come Custodia di Terra Santa.\nSignificato per l'Islam.\nIl termine \"Terra Santa\" \u00e8 usato anche nel Corano, che ricorda la liberazione degli Ebrei dall'Egitto:\nLa prima tradizione araba di al-Zujj\u0101j la descrive come \"Damasco, Palestina ed una parte della Giordania\", mentre il tradizionista Catada la indica come \"il Levante (al-Sh\u0101m)\" e Mu\u02bfadh b. Jabal come \"l'area tra al-Arish e l'Eufrate\" e Ibn \u02bfAbb\u0101s come \"la terra di Gerico\".\nA volte, ma non nel Corano, \u00e8 anche utilizzato per indicare la regione araba del \u1e24ij\u0101z, la terra delle citt\u00e0 sante della Mecca e di Medina.\nIl termine \"al-Quds\", \"la Santa\", \u00e8 il nome arabo di Gerusalemme. La \"Santa Valle\" () indica nel Corano la valle di Tuva dove Mos\u00e8 ricevette l'ordine divino di presentarsi davanti a Faraone (nella Bibbia e nel Corano \u00e8 nome proprio) ed ingiungergli di pentirsi (s\u016bra Ta-Ha 12, al-Nazi'at 16.)\nIl nome \u00e8 usato anche per l'organizzazione caritativa islamica statunitense \"Holy Land Foundation for Relief and Development\" (Fondazione Terra Santa per il Soccorso e lo Sviluppo), inclusa nel 2005 dall'Unione Europea nell'elenco dei gruppi e delle entit\u00e0 terroristiche."}
{"id": "253534", "revid": "2175", "url": "https://it.wikipedia.org/wiki?curid=253534", "title": "Voivres", "text": ""}
{"id": "253536", "revid": "599013", "url": "https://it.wikipedia.org/wiki?curid=253536", "title": "F\u00e8rsina", "text": ""}
{"id": "253537", "revid": "767487", "url": "https://it.wikipedia.org/wiki?curid=253537", "title": "Combrimont", "text": "Combrimont \u00e8 un comune francese di 170 abitanti situato nel dipartimento dei Vosgi nella regione del Grand Est."}
{"id": "253540", "revid": "104265", "url": "https://it.wikipedia.org/wiki?curid=253540", "title": "Boeing X-37", "text": "L'X-37 \u00e8 uno spazioplano sperimentale non pilotato sviluppato per la U.S. Space Force. Una volta posizionato in orbita \u00e8 in grado di volare ed atterrare autonomamente. Il programma vede la partecipazione sia della Forza Spaziale statunitense, che di DARPA e NASA. Boeing \u00e8 il primo contraente per lo sviluppo del velivolo.\nIl 13 agosto del 2020, il team dello United States Department of the Air Force che ne gestisce operativit\u00e0 e sviluppo \u00e8 stato insignito del Collier Trophy relativo all'anno 2019.\nStoria del progetto.\nX-37.\nIl programma di dimostrazione tecnologica X-37, guidato dalla NASA, fu ideato per testare tecnologie chiave per il volo orbitale, nell'ambito della propulsione, della guida avanzata, della navigazione, dei sistemi di protezione termica, e dei nuovi materiali. Lo sviluppo doveva condurre alla realizzazione di un velivolo per operazioni orbitali prolungate fino a nove mesi, durante i quali poteva condurre missioni di riparazione o messa in orbita di satelliti, cos\u00ec come operazioni militari di interesse per l'aeronautica. Il design doveva servire da base per lo sviluppo di un nuovo spazioplano erede dello Space Shuttle, utilizzabile anche come modulo di salvataggio per la Stazione Spaziale Internazionale.\nOriginariamente ideato per essere lanciato dalla stiva dello Space Shuttle, in seguito al disastro del Columbia (avvenuto nel 2003), si decise che l'X-37 dovesse essere traghettato dal vettore Delta IV, soluzione pi\u00f9 economica.\nX-37B (Orbital Test Vehicle).\nIl 17 novembre del 2006 l'Air Force statunitense annunci\u00f2 lo sviluppo del X-37B (derivato dal precedente programma della NASA, da allora ridenominato X-37A), denominato Orbital Test Vehicle (OTV).\nIl progetto OTV gode di un piano di investimenti dell'agenzia DARPA (Dipartimento della Difesa degli Stati Uniti), della NASA, della Space Force, oltre che della Boeing. Lo sforzo per la costruzione di questo spazioplano viene supportato dall'Air Force Rapid Capabilities Office, con una partnership della NASA e del Air Force Research Laboratory, mentre la Boeing \u00e8 il principale appaltatore del programma.\nL'X-37B rappresenter\u00e0 per l'USSF la piattaforma privilegiata per condurre test orbitali con cui sviluppare nuove tecnologie per la difesa americana, con potenziali applicazioni nel campo della ricognizione e della sorveglianza.\nSviluppi futuri.\nRisulterebbe essere allo studio una versione ingrandita dello spazioplano in grado di portare un equipaggio nello spazio fino alla Stazione spaziale internazionale; questa versione \u00e8 al momento nota come X-37C.\nImpiego operativo.\nIl 22 aprile del 2010, alle ore 23:58 GMT, un veicolo ha effettuato, con successo, un primo volo in orbita bassa, denominato OTV-1, partendo dalla base dell'Air Force di Cape Canaveral, a bordo di un razzo Atlas V.\nSette mesi dopo il lancio il veicolo \u00e8 rientrato autonomamente alla base aerea di Vandenberg, California (con la base di Edwards indicata come sito alternativo).\nUn secondo velivolo di questa serie, \u00e8 stato lanciato il 5 marzo 2011 dalla Cape Canaveral Air Force Station in Florida, per la missione denominata OTV-2, ed \u00e8 atterrato sempre alla base di Vandenberg il 16 giugno 2012, dopo 468 giorni nello spazio.\nUn ulteriore lancio \u00e8 stato effettuato l'11 dicembre 2012 sempre dalla Cape Canaveral Air Force Station in Florida, senza alcun preavviso, alloggiato nell'ogiva di un vettore Atlas V. Dopo aver raggiunto, il 27 marzo 2014, i 469 giorni di volo spaziale senza equipaggio superando la durata della precedente missione, questo volo, denominato OTV-3, effettuato dal primo dei due esemplari di veicolo, \u00e8 atterrato il 17 ottobre 2014 alla Vandenberg Air Force Base, dopo 674 giorni in orbita. Anche in questo caso non sono stati resi noti dettagli sulla missione e sui test effettuati, ma \u00e8 stato comunicato che in generale hanno riguardato sistemi avanzati di guida, navigazione e controllo, sistemi di protezione termica, avionica di bordo, componenti resistenti alle alte temperature, sistemi di isolamento riusabili, componenti elettromeccaniche leggere di controllo del volo, e procedure automatiche per il volo orbitale, la fase di rientro in atmosfera e di atterraggio.\nLa quarta missione, denominata OTV-4, \u00e8 partita dalla Cape Canaveral Air Force Station il 20 maggio 2015. Come sempre i dettagli degli scopi del volo e della strumentazione a bordo non sono totalmente pubblici, come non \u00e8 stato reso pubblico quale dei due esemplari \u00e8 stato utilizzato. Uno dei piccoli satelliti dimostrativi a bordo \u00e8 il LightSail, destinato a sperimentare l'utilizzo di una vela, di 32 metri quadrati, che viene spinta dal vento solare, per testare le tecnologie di apertura e posizionamento della vela, e di controllo della navigazione. \u00c8 previsto anche il test di un nuovo modello di propulsione che sfrutta l'effetto Hall.\nLa missione si \u00e8 conclusa il 7 maggio 2017, dopo 718 giorni, con un atterraggio autonomo al NASA Shuttle Landing Facility di Cape Canaveral.\nIl 7 settembre 2017 dalla piattaforma 39A \u00e8 avvenuto il lancio della quinta missione (OTV-5) che ha impiegato per la prima volta un razzo vettore Falcon 9 della SpaceX al posto dell'Atlas V.\nRientra sulla Terra il 27 ottobre 2019 al Kennedy Space Center Shuttle Landing Facility, dopo 780 giorni di orbita.\nIl 17 maggio 2020 dalla piattaforma SLC-41 \u00e8 avvenuto il lancio della sesta missione (OTV-6) a bordo di un razzo Atlas V ed \u00e8 tuttora in orbita (ottobre 2021)."}
{"id": "253542", "revid": "1865216", "url": "https://it.wikipedia.org/wiki?curid=253542", "title": "Domr\u00e9my-la-Pucelle", "text": "Domr\u00e9my-la-Pucelle \u00e8 un comune francese di 94 abitanti situato nel dipartimento dei Vosgi nella regione Grand Est.\nCultura.\nOspita la casa natale di Giovanna d'Arco, dichiarata monumento nazionale nel 1840. \nIn suo onore, il comune ha assunto l'attuale nome, dal precedente \"Domr\u00e9my\" (Giovanna d'Arco \u00e8 soprannominata \"la Pucelle d'Orl\u00e9ans\")."}
{"id": "253545", "revid": "287204", "url": "https://it.wikipedia.org/wiki?curid=253545", "title": "Essegney", "text": "Essegney \u00e8 un comune francese di 685 abitanti situato nel dipartimento dei Vosgi nella regione del Grand Est."}
{"id": "253547", "revid": "729019", "url": "https://it.wikipedia.org/wiki?curid=253547", "title": "Boeing X-40", "text": "L'X-40 o X40-A \u00e8 un velivolo sperimentale senza pilota destinato al volo spaziale ed il rientro a terra. \u00c8 una versione pi\u00f9 piccola dell'X-37 costruito per testarne l'aerodinamica e altre caratteristiche. Una volta messo in quota pu\u00f2 volare ed atterrare autonomamente in modo da essere riutilizzato per voli successivi. Il progetto \u00e8 sviluppato dalla NASA in collaborazione con la Boeing.\nImpiego operativo.\nIl prototipo dell'X-40A ha eseguito, con successo, 7 voli di test tra il 2000 ed il 2001 che ne hanno confermato la stabilit\u00e0 aerodinamica.\nIl volo finale \u00e8 stato effettuato il 17 maggio 2001.\nEsemplari attualmente esistenti.\nL' X-40A \u00e8 attualmente immagazzinato allo stabilimento Boeing a Seal Beach, in California."}
{"id": "253550", "revid": "725", "url": "https://it.wikipedia.org/wiki?curid=253550", "title": "Raffaele Mattioli", "text": "Per il suo impegno a favore della cultura \u00e8 spesso ricordato come \"il banchiere umanista\".\nBiografia.\nDopo aver frequentato il Regio Istituto Tecnico F. Galiani a Chieti, nell'autunno 1912 si iscrive all'Universit\u00e0 degli Studi di Genova. Allo scoppio della Prima guerra mondiale, si arruola come volontario in fanteria. Dopo la fine del conflitto presta servizio nell\u2019ufficio politico-militare del corpo d\u2019occupazione interalleato di Fiume e in seguito si aggrega come osservatore alle legioni di Gabriele D\u2019Annunzio per il quale svolge mansioni di addetto all\u2019ufficio stampa. Lasciato definitivamente l\u2019esercito nel gennaio del 1920, ritorna agli studi universitari, laureandosi nel dicembre dello stesso anno con una tesi di Economia monetaria. Nel 1921 diviene segretario generale della Camera di Commercio di Milano e tiene corsi di economia all'Universit\u00e0 Bocconi di Milano anche grazie all'ausilio del Rettore Angelo Sraffa, giurista insigne della cui stima ed amicizia il Mattioli godeva.\nNel 1925 entra alla Banca Commerciale Italiana (detta Comit) e nel 1931 rimpiazza l'amico Giuseppe Toeplitz nella carica di Direttore Generale, poi, nel 1933, in quella di Amministratore Delegato. Convinto antifascista, ha comunque rapporti, legati alla sua carica, con Benito Mussolini, ma incontra in segreto anche Palmiro Togliatti.\nIl rapporto col Partito Comunista d'Italia e con Togliatti avviene attraverso l'amicizia con Piero Sraffa, al quale fa pervenire cospicui contributi alle spese di ricovero di Antonio Gramsci; dopo la morte dell'intellettuale sardo nel 1937, Mattioli si adoperer\u00e0 per salvare i suoi Quaderni del carcere. In quegli anni l'ufficio studi della Comit diventa una sorta di universit\u00e0 \"segreta\" della classe dirigente laica e antifascista, dove saranno accolti, tra gli altri, Ugo La Malfa, Giovanni Malagodi, Guido Carli ed Enrico Cuccia, con cui costru\u00ec il progetto dell'IRI e di Mediobanca.\nDiscepolo e amico di Benedetto Croce, nel 1942 partecipa alla stesura del manifesto del Partito d'Azione, ma, allo stesso tempo, lavora al salvataggio di casa Savoia. Nel dopoguerra svolse attraverso la Comit un'intensa azione di mecenatismo culturale, finanziando riviste (\"La Fiera Letteraria\", \"La Cultura\"), istituzioni (fu Presidente e finanziatore dell'Istituto Italiano per gli Studi Storici), case editrici (fu consigliere culturale della Riccardo Ricciardi editore promuovendone la storica collezione letteraria di \"Studi e testi\"). \nFu il primo banchiere italiano a sostenere Enrico Mattei finanziando la sopravvivenza dell'AGIP nei primi periodi di amministrazione Mattei.\nNel 1972 rifiut\u00f2 la carica di Presidente onorario della Comit, passata, secondo le logiche della lottizzazione politica, al democristiano Gaetano Stammati, membro della loggia massonica P2 di Licio Gelli.\nMor\u00ec a Roma il 27 luglio 1973 e venne riportato a Milano. I funerali si tennero il 30 luglio nella chiesa di San Fedele. Aveva scelto di essere sepolto nel cimitero dei monaci sul retro dell'Abbazia di Chiaravalle, nella campagna periferica a sud di Milano, chiesa al cui restauro aveva contribuito in modo munifico, si ritiene in ricordo di Guglielma la Boema, oggetto nel Medioevo di un culto disapprovato dalla Chiesa cattolica. In previsione di ci\u00f2, aveva fatto pressione sul dirigente Comit Bernardo Crippa, divenuto assessore comunale: il piccolo cimitero, sconsacrato e dismesso da oltre un secolo e mezzo, era stato per delibera comunale riaperto a monaci e benefattori, anche se non sar\u00e0 mai reso visitabile al pubblico.\nLa casa natia di Mattioli \u00e8 stata donata dai figli alla cittadinanza di Vasto con destinazione culturale, insieme a un fondo librario di oltre 3800 volumi, tra cui alcuni autografi.\nI libri di maggior valore sono invece stati conferiti alla Fondazione Raffaele Mattioli per la storia del pensiero economico, la cui biblioteca aveva sede a Milano nei locali della Banca Commerciale Italiana e comprende anche l'archivio Verri. La fondazione, gestita dagli eredi di Mattioli e presieduta (al 2011) da Enrico Decleva, ha arricchito la raccolta libraria vendendo alcuni libri di filosofia e acquisendone altri di storia del pensiero economico; la raccolta risultante, di circa 4000 volumi fra cui alcuni appartenuti ad Adam Smith, \u00e8 stata donata nel 2011 all'Universit\u00e0 degli Studi di Milano, nei cui locali era precedentemente ospitata, andando a costituire la Biblioteca Raffaele Mattioli per la storia del pensiero economico.\nRaffaele Mattioli spos\u00f2 Emilia Tarni, dal quale ebbe un primo figlio, Giuliano, nato nel 1920. La moglie mor\u00ec nel 1923, e Mattioli nel 1925 spos\u00f2 in seconde nozze Lucia Monti, diciannovenne figlia di un medico condotto modenese stabilitosi per lavoro a San Giuliano Milanese, dalla quale ebbe tre figli: Maurizio, Stefano e Letizia, che diventer\u00e0 scrittrice col nome di Letizia Fortini. Cognato di Raffaele Mattioli fu Antonio Monti (1917-1996), fratello minore della moglie e a sua volta dirigente della Comit. L'omonimia di quest'ultimo con l'Antonio Monti fratello di Abramo Monti, produttore di birra in Argentina nonch\u00e9 nonno paterno dell'economista della Bocconi e presidente del consiglio italiano Mario Monti, ha fatto s\u00ec che questi venisse erroneamente indicato come nipote acquisito di Raffaele Mattioli, col quale non ha invece alcuna parentela.\nArchivio.\nParte della biblioteca di Raffaele Mattioli, relativa particolarmente alla storia del pensiero economico, \u00e8 conservata a Milano presso la Fondazione Raffaele Mattioli per la storia del pensiero economico. Centro di documentazione, nel fondo \"famiglia Verri\".\nCollegamenti esterni.\nAndrea Calamanti, La Banca di Raffaele Mattioli. Una visione unitaria e sistemica, Aragno Editore, Torino 2016"}
{"id": "253551", "revid": "36426", "url": "https://it.wikipedia.org/wiki?curid=253551", "title": "Roseau", "text": "Roseau (in creolo delle Antille \"Wozo\"), con una popolazione di abitanti (censimento 2011), \u00e8 la capitale della Dominica, situata nella Parrocchia di Saint George.\nStoria.\nLa citt\u00e0 di Roseau si estende su una pianura alluvionale dalla forma di un ventaglio formatasi centinaia di anni fa dall'opera di deposizione dei detriti alluvionali del fiume Roseau.\nLuoghi d'interesse.\nLa citt\u00e0 esporta lime, sia il frutto che il succo, oli essenziali, frutti tropicali e spezie. Sorge sulla costa ovest del paese e presenta una architettura che \u00e8 un misto di moderno e coloniale francese. Nelle vicinanze della citt\u00e0 si possono ammirare incantevoli scenari naturali, sorgenti termali e cascate come le \"Trafalgar Falls\" note anche come \"Cascate Gemelle\". Entrambe le cascate sono generate dal Breakfast River, affluente del Roseau River, e vengono denominate familiarmente \"Papa Falls\" (la pi\u00f9 alta a sinistra, 38 mt) e \"Mama Falls\" (la pi\u00f9 bassa a destra, 22 mt)."}
{"id": "253553", "revid": "599013", "url": "https://it.wikipedia.org/wiki?curid=253553", "title": "Ancelle della carit\u00e0", "text": "Le ancelle della carit\u00e0 sono un istituto religioso femminile di diritto pontificio: le suore di questa congregazione pospongono al loro nome la sigla A.D.C.\nStoria.\nLe ancelle sono state fondate da Paola Di Rosa. La Di Rosa nacque a Brescia da una famiglia nobile e ricevette un'educazione cristiana. Orfana di madre a undici anni, venne affidata, per la sua formazione, alle monache visitandine. A diciassette anni si affianc\u00f2 al padre nella gestione della famiglia, e cominci\u00f2 a interessarsi della condizione delle operaie della filanda di Acquafredda e dell'educazione delle giovani di Capriano del Colle. Nel 1836, con Faustino Pinzoni, assistette i malati di colera e form\u00f2 il primo gruppo di giovani volontarie. Nel 1838 promosse, sempre con il Pinzoni, una scuola per sordomute.\nIl 18 maggio 1840, con l'aiuto del vescovo Pinzoni e di Gabriella Echenos Bornati (1798-1844), fond\u00f2 la pia unione delle ancelle della carit\u00e0 per l'assistenza e l'educazione della giovent\u00f9. Nel 1841 le ancelle della carit\u00e0 aprirono filiali a Cremona, Manerbio, Montichiari e Chiari. Nel 1848, durante una nuova epidemia di colera, Paola e le sue compagne sono di nuovo ad assistere i malati.\nL'istituto ottenne l'approvazione dell'imperatore Ferdinando il 7 maggio 1844 e quella di papa Pio IX il 23 dicembre 1847: dopo la definitiva approvazione imperiale (14 aprile 1852) si pot\u00e9 procedere all'erezione canonica della congregazione e venne celebrata la cerimonia della professione dei voti da parte delle prime aspiranti.\nLa fondatrice (in religione madre Maria Crocifissa), beatificata nel 1940, \u00e8 stata proclamata santa da papa Pio XII il 12 giugno 1954.\nAttivit\u00e0 e diffusione.\nDall'assistenza ospedaliera e domiciliare (storica la presenza costante presso gli Spedali Civili di Brescia), l'apostolato delle Ancelle si \u00e8 esteso alla cura degli anziani e dei bambini, con la fondazione di scuole, orfanotrofi e case di riposo, all'animazione parrocchiale negli oratori festivi e a tutte le opere di carit\u00e0.\nOltre che in Italia, sono presenti nella ex Jugoslavia (Croazia, Bosnia ed Erzegovina), nell'America del Sud (Brasile, Ecuador) e in Africa (Burundi, Ruanda). La curia generalizia ha sede presso la casa madre dell'istituto, a Brescia.\nAl 31 dicembre 2005, la congregazione contava 1.103 religiose in 102 case."}
{"id": "253559", "revid": "110157", "url": "https://it.wikipedia.org/wiki?curid=253559", "title": "Frain", "text": "Frain \u00e8 un comune francese di 148 abitanti situato nel dipartimento dei Vosgi nella regione del Grand Est."}
{"id": "253561", "revid": "287204", "url": "https://it.wikipedia.org/wiki?curid=253561", "title": "Frapelle", "text": "Frapelle \u00e8 un comune francese di 228 abitanti situato nel dipartimento dei Vosgi nella regione del Grand Est."}
{"id": "253562", "revid": "119784756", "url": "https://it.wikipedia.org/wiki?curid=253562", "title": "Grand (Vosgi)", "text": "Grand \u00e8 un comune francese di 84 abitanti situato nel dipartimento dei Vosgi nella regione del Grand Est.\nStoria.\nIl nome \"Grand\" , in latino \"Granum\", viene dal dio celtico della salute Granno o \"Grannus\", un cui santuario vi si trovava. Questo dio \u00e8 lo stesso che diede il nome ad Aquisgrana. Granum era una citt\u00e0-santuario importante, come Epidauro o Delfi, come attestano i monumenti rimasti. L'anfiteatro poteva contenere 17.000 posti a sedere ed era uno dei pi\u00f9 grandi dell'Impero Romano. Vi era poi un'antica basilica con un pavimento a mosaico a motivi geometrici con una scena di teatro al centro, di 232 m\u00b2, uno dei pi\u00f9 grandi d'Europa."}
{"id": "253563", "revid": "43039487", "url": "https://it.wikipedia.org/wiki?curid=253563", "title": "Corbezzolo", "text": ""}
{"id": "253564", "revid": "767487", "url": "https://it.wikipedia.org/wiki?curid=253564", "title": "La Grande-Fosse", "text": "La Grande-Fosse \u00e8 un comune francese di 118 abitanti situato nel dipartimento dei Vosgi nella regione del Grand Est."}
{"id": "253569", "revid": "254059", "url": "https://it.wikipedia.org/wiki?curid=253569", "title": "Distretto della Veveyse", "text": "Il distretto della Veveyse (\"Vivisbach\" in tedesco) \u00e8 un distretto di lingua francese del Canton Friburgo, in Svizzera. Confina con i distretti di Gl\u00e2ne a nord, di Gruy\u00e8re a est e con il Canton Vaud (distretti di Vevey a sud, di Lavaux e di Oron a ovest). Il capoluogo \u00e8 Ch\u00e2tel-Saint-Denis.\nComuni.\nAmministrativamente \u00e8 diviso in 9 comuni:"}
{"id": "253572", "revid": "123133337", "url": "https://it.wikipedia.org/wiki?curid=253572", "title": "Maurizio Milani", "text": "Biografia.\nNato a Milano nel 1961, consegue il diploma di perito agrario presso l'\"Istituto Tecnico Agrario Statale Tosi\" di Codogno, citt\u00e0 della sua famiglia. All'et\u00e0 di ventidue anni comincia a lavorare come rappresentante di modulistica per enti pubblici. Esordisce come comico al cabaret Zelig di Milano nel 1987, e comincia a lavorare in televisione verso la met\u00e0 degli anni ottanta.\nA partire dalle sue apparizioni nella trasmissione satirica \"Su la testa!\" (Rai 3, 1992), Milani delinea il suo personaggio di uomo di strada, cinico e disincantato, impegnato in mille lavori, spesso poco onesti, in problemi di tossicodipendenza, e in una girandola di tira e molla sentimentali. I suoi monologhi si distinguono per un'ironia caustica e sottile, la quale, pur rappresentando la realt\u00e0 in tono surreale, offre di essa una lucida quanto dissacrante interpretazione. Dal 2003 al 2008 partecipa come ospite fisso alla trasmissione di Rai 3, \"Che tempo che fa\", condotta da Fabio Fazio.\nMolto attivo anche come autore di libri satirici, tra le sue pubblicazioni si ricordano \"Un uomo da badile\", edito nel 1996 da Baldini+Castoldi, e \"Del perch\u00e9 l'economia africana non \u00e8 mai decollata\", edito nel 2007 da Kowalski. Nel 2005 vince il premio \"Satira Politica Forte Dei Marmi\" nella sezione \"Cabaret\". Scrive sui quotidiani \"Il Foglio\" e \"Libero\", e collabora con il mensile \"Max\"."}
{"id": "253574", "revid": "339392", "url": "https://it.wikipedia.org/wiki?curid=253574", "title": "RaiTre", "text": ""}
{"id": "253575", "revid": "729019", "url": "https://it.wikipedia.org/wiki?curid=253575", "title": "Lockheed Martin X-44", "text": "Il Lockheed Martin X-44 MANTA era un velivolo sperimentale. MANTA \u00e8 l'acronimo di \"Multi-Axis No-Tail Aircraft\" e cio\u00e8 aereo multiasse senza coda.\nIn sostanza era la copia di un F/A-22 Raptor privato della coda e delle parti aerodinamiche mobili.\nL'aereo doveva essere in grado di volare ed atterrare autonomamente ed usare, per il controllo del volo, i soli ugelli di spinta. Il progetto era sviluppato dalla NASA in collaborazione con la Lockheed Martin.\nStoria del progetto.\nIl Lockheed Martin X-44 fu progettato da Lockheed Martin per dimostrare la fattibilit\u00e0 di un aereo controllato dalle sole spinte vettoriali. Il progetto X-44 aveva una segnatura radar molto ridotta in quanto non aveva n\u00e9 superfici di coda n\u00e9 timone, usando solo i vettori di spinta per muoversi. Il design del MANTA X-44 era basato su un F-22 senza coda e con ali a delta comportando un aumento dell'armamento trasportabile e una maggiore capacit\u00e0 di carburante rispetto al F-22. Il MANTA \u00e8 stato progettato per ridurre le complicazioni meccaniche, una maggiore efficienza e una maggiore manovrabilit\u00e0. Il finanziamento del programma X-44 si \u00e8 concluso nel 2000."}
{"id": "253608", "revid": "3535", "url": "https://it.wikipedia.org/wiki?curid=253608", "title": "Pesce spada", "text": ""}
{"id": "253634", "revid": "2175", "url": "https://it.wikipedia.org/wiki?curid=253634", "title": "Ban-Saint-Martin", "text": ""}
{"id": "253637", "revid": "125878741", "url": "https://it.wikipedia.org/wiki?curid=253637", "title": "Governo Craxi II", "text": "Il Governo Craxi II \u00e8 stato il quarantatreesimo esecutivo della Repubblica Italiana, il secondo della IX legislatura.\nRimase in carica dal 1\u00ba agosto 1986 al 18 aprile 1987 per un totale di 260 giorni, ovvero 8 mesi e 17 giorni.\nOttenne la fiducia dal Senato della Repubblica il 6 agosto 1986 con 181 voti favorevoli e 114 contrari.\nOttenne la fiducia dalla Camera dei deputati l'8 agosto 1986 con 352 voti favorevoli e 227 contrari.\nDiede le dimissioni il 3 marzo 1987 per poi reiterarle il 9 aprile a causa del rifiuto di Craxi di accettare il Patto della staffetta fatto con De Mita.\nCompagine di governo.\nSostegno parlamentare.\nCamera dei deputati\nSenato della Repubblica"}
{"id": "253639", "revid": "2175", "url": "https://it.wikipedia.org/wiki?curid=253639", "title": "Betting-l\u00e8s-Saint-Avold", "text": ""}
{"id": "253640", "revid": "287204", "url": "https://it.wikipedia.org/wiki?curid=253640", "title": "Blanche-Eglise", "text": ""}
{"id": "253641", "revid": "287204", "url": "https://it.wikipedia.org/wiki?curid=253641", "title": "Blies-Ebersing", "text": ""}
{"id": "253642", "revid": "287204", "url": "https://it.wikipedia.org/wiki?curid=253642", "title": "Ebersviller", "text": ""}
{"id": "253643", "revid": "287204", "url": "https://it.wikipedia.org/wiki?curid=253643", "title": "Eblange", "text": ""}
{"id": "253644", "revid": "287204", "url": "https://it.wikipedia.org/wiki?curid=253644", "title": "Eguelshardt", "text": ""}
{"id": "253645", "revid": "2175", "url": "https://it.wikipedia.org/wiki?curid=253645", "title": "Etangs", "text": ""}
{"id": "253646", "revid": "1104133", "url": "https://it.wikipedia.org/wiki?curid=253646", "title": "The Sensual World", "text": "The Sensual World (data di pubblicazione: 16 ottobre 1989) \u00e8 il sesto album di Kate Bush.\nDescrizione.\nPubblicato nell'ottobre del 1989 \u00e8 il sesto album di Kate Bush, raggiunse la 2 posizione massima in classifica. Album molto personale e visionario, come i precedenti lavori, abbandona per\u00f2 le sonorit\u00e0 sperimentali proponendo soltanto alcune tracce contenenti effetti sonori digitali (\"Deeper Understanding\") e combinazioni sonore particolari (\"Rocket's Tail\").\nLa traccia che porta il nome dell'album, \"The Sensual World\", si ispira apertamente al monologo di Molly Bloom dell\"'Ulisse\" di James Joyce e parla delle forti sensazioni che prova un personaggio bidimensionale di un libro che si ritrova nella realt\u00e0, nel mondo dei \"sensi\". \"Deeper Understanding\" \u00e8 una canzone il cui testo parla del rapporto maniacale tra utente e computer che finisce con il condizionare la vita sentimentale del protagonista del pezzo (all'epoca, nel 1989 i PC non erano ancora molto diffusi). La canzone \"Rocket's Tail\" \u00e8 cantata quasi completamente con un sottofondo di cori intessuti dal Trio Bulgarka.\nKate Bush si avvale nell'album della collaborazione di diversi musicisti e direttori d'orchestra tra cui Michael Kamen. \u00c8 probabilmente per queste collaborazioni che gli archi sono molto utilizzati (\"The Fog\"), al pari del classico pianoforte (\"This Woman's Work\").\nI singoli prodotti dall'album furono in ordine: \"The Sensual World\", \"This Woman's Work\", scelto come colonna sonora del film con Kevin Bacon e Elizabeth McGoven: \"Un amore rinnovato (tesoro \u00e8 in arrivo un beb\u00e8)\", e \"Love and anger\", uscito solo nel 1990. Il primo dei tre singoli raggiunse la top five in diversi paesi; anche \"This Woman's Work\" fece registrare un buon successo di vendite.\nRe-interpretazioni in \"Director's Cut\".\nQuattro dei dodici brani dell'album verranno riproposti, ognuno con una nuova interpretazione nell'album \"Director's Cut\" del 2011. Il brano \"The Sensual World\" viene rinominato \"Flower of the Mountain\".\nIl brano \"Deeper Understanding\" \u00e8 reso disponibile come \"singolo\" poche settimane prima dell'uscita di \"Director's Cut\"."}
{"id": "253647", "revid": "287204", "url": "https://it.wikipedia.org/wiki?curid=253647", "title": "Evrange", "text": ""}
{"id": "253648", "revid": "2175", "url": "https://it.wikipedia.org/wiki?curid=253648", "title": "Grindorff", "text": ""}
{"id": "253649", "revid": "2175", "url": "https://it.wikipedia.org/wiki?curid=253649", "title": "H\u00f4pital", "text": ""}
{"id": "253650", "revid": "287204", "url": "https://it.wikipedia.org/wiki?curid=253650", "title": "Koenigsmacker", "text": ""}
{"id": "253651", "revid": "1005847", "url": "https://it.wikipedia.org/wiki?curid=253651", "title": "Governo Craxi I", "text": "Il Governo Craxi I \u00e8 stato il quarantaduesimo esecutivo della Repubblica Italiana, il primo della IX legislatura.\nIl governo rimase in carica dal 4 agosto 1983 al 1\u00ba agosto 1986, per un totale di 1\u00a0093 giorni, ovvero 2 anni, 11 mesi e 28 giorni. \u00c8 stato il terzo governo pi\u00f9 longevo della storia della Repubblica Italiana e il primo a guida socialista.\nCompagine di governo.\nSostegno parlamentare.\nCamera dei deputati\nSenato della Repubblica\nAppartenenza politica.\nL'appartenenza politica dei membri del Governo si pu\u00f2 cos\u00ec riassumere:\nProvenienza geografica.\nLa provenienza geografica dei membri del Consiglio dei ministri si pu\u00f2 cos\u00ec riassumere:\nCronologia.\nA seguito delle elezioni politiche italiane del 26 e 27 giugno 1983 la DC \u00e8 ancora il primo partito, ma rispetto alle precedenti elezioni perde circa il 7% alla Camera e il 5% al Senato, con cali particolarmente importanti nelle grandi citt\u00e0, dove la media del voto scende al 21% rispetto al 31% nazionale. Il PCI rimane grossomodo costante, perdendo lo 0,49%, ma i risultati dei radicali e dei demoproletari, assieme all'11% del PSI, fanno salire l'area della sinistra al 33,6%, superando in percentuale il partito di maggioranza relativa. In questa situazione la DC deve rinunciare ad una delle pregiudiziali della politica italiana (mai un socialista Presidente del consiglio) perch\u00e9 non pu\u00f2 rinunciare alla seconda (il PCI al governo).\nQueste elezioni sono quindi una sconfitta per la DC che, riunita la Direzione pochi giorni dopo per discutere delle conseguenze del voto, deve accettare l'idea di formare un governo presieduto dal segretario del PSI, Bettino Craxi, senza avere a disposizione una maggioranza di ricambio com'era stato coi governi di centro-sinistra. Il presidente della Repubblica, Sandro Pertini, gli conferisce allora l'incarico il 21 luglio e il 4 agosto si insedia il governo sostenuto dal Pentapartito ovvero da DC, PSI, PRI, PSDI e PLI. Dopo la presentazione del governo e la discussione nel parlamento, viene votata la fiducia alla Camera dei deputati il 12 agosto con 361 voti favorevoli e 234 contrari e il 13 agosto al Senato della Repubblica con 185 voti favorevoli e 120 contrari.\nA settembre il governo, per far fronte al deficit di bilancio di oltre 140.000 miliardi, vara una manovra finanziaria da 47.000 miliardi; fra le misure previste per affrontare la grave situazione economica, per ridurre il deficit previsto per il 1984 la manovra si fonda principalmente sull'accordo generale contro l'inflazione, che costringe lo Stato a pagare forti interessi sul debito pubblico ed erode il potere d'acquisto dei cittadini. Perci\u00f2 il governo intavola una trattativa con le associazioni imprenditoriali e sindacali per ridurre il costo del lavoro, il costo delle tariffe pubbliche e dei prezzi al consumo dei prodotti \"amministrati\" entro il limite di inflazione programmata per il 1984 pari al 10%. \u00c8 previsto anche il blocco della rivalutazione dei canoni di locazione soggetti alla disciplina dell'equo canone per tutto il 1984.\nL'accordo prevede il \"taglio\" di tre punti della scala mobile e viene raggiunto con le organizzazioni sindacali CISL, UIL e con la componente socialista della CGIL, ma, all'ultimo momento, su pressione del Partito Comunista Italiano, la componente comunista della CGIL decide di rompere l'unit\u00e0 con le altre Confederazioni e quella interna della stessa CGIL, rinnegando il percorso pattizio sino a quel punto raggiunto anche con il proprio concorso. Ci\u00f2 costringe il governo a varare il 14 febbraio 1984 il cosiddetto \"decreto di San Valentino\", dal nome del santo del giorno in cui il provvedimento viene adottato, il cui contenuto trasfonde in norma di legge quanto concordato in precedenza con le parti sociali.\nContro la conversione in legge del decreto, il PCI sviluppa in Parlamento una durissima opposizione, che sfocia nell'ostruzionismo, al fine di provocare la decadenza del decreto e la caduta del primo governo a guida socialista, senza riuscire nell'intento.\nLa manovra economica prevede anche il primo condono edilizio che sar\u00e0 approvato nel giugno 1985, dal quale il governo si aspettava un introito di 3.000 miliardi di lire, ma il cui gettito fu nettamente inferiore, tant'\u00e8 che il governo prorog\u00f2 i termini per la presentazione delle domande di sanatoria, con maggiorazioni, al 31 marzo 1986, e con il raddoppio delle sanzioni, al 31 marzo 1987.\nA ottobre Craxi si reca in visita ufficiale negli Stati Uniti dove, negli incontri con il presidente Ronald Reagan, conferma che in caso di un mancato accordo tra USA e URSS sulla limitazione degli armamenti, l'Italia ospiter\u00e0 i missili americani nelle proprie basi. A seguito della guerra in Libano, a novembre viene approvata la risoluzione della maggioranza di governo che conferma la presenza del contingente italiano in Libano.\nA gennaio 1985 \u00e8 indetto uno sciopero generale e ci sono manifestazioni di dissenso in tutto alla politica economica del governo. Il 18 febbraio viene firmato con la Santa Sede il nuovo concordato con il quale, tra le altre cose, la religione cattolica non \u00e8 pi\u00f9 considerata religione di Stato. Il 31 luglio viene approvato il progetto di riforma fiscale per combattere l\u2019evasione elaborato dal ministro delle Finanze Bruno Visentini che verr\u00e0 poi approvata il 16 febbraio 1986. A seguito del provvedimento dei pretori di Torino, Roma e Pescara che il 16 ottobre decidono l\u2019oscuramento dei canali televisivi privati di Berlusconi, Canale 5, Retequattro e Italia 1, viene varato un decreto, il 20 ottobre, per consentire alle televisioni private di continuare a trasmettere sul territorio nazionale.\nA ottobre quattro terroristi palestinesi sequestrano la nave da crociera italiana \"Achille Lauro\" al largo delle coste egiziane che poi, grazie alla mediazione del leader palestinese Yasser Arafat, liberano gli ostaggi anche se un cittadino americano rimase ucciso e si imbarcano su un aereo per raggiungere Tunisi che per\u00f2 viene intercettato dai caccia americani e costretto ad atterrare nella base Nato di Sigonella dove il governo degli Stati Uniti ne chiede la consegna; il governo italiano impone all'aereo di lasciare la base militare e di raggiungere Roma dove i dirottatori vengono arrestati. Per protesta contro la linea seguita dal presidente del Consiglio, il 16 ottobre il PRI esce dal governo e il giorno dopo, in seguito di ci\u00f2, Craxi si dimette e il 31 ottobre Il presidente della Repubblica Cossiga invita il governo a presentarsi alle Camere per ottenere nuovamente la fiducia. Craxi rivendica la legittimit\u00e0 della lotta palestinese e sostiene il ritiro di Israele dai territori arabi occupati nel 1967 durante la guerra dei 6 giorni. Il PRI si dissocia dalla relazione del Presidente del Consiglio ma i ministri repubblicani restano nell'esecutivo. Il Parlamento conferma la fiducia al governo.\nA gennaio 1986 Reagan invita gli alleati europei ad aderire alla sua politica di sanzioni economiche nei confronti della Libia colpevole di fornire sostegno ai gruppi estremisti arabi responsabili degli attentati agli aeroporti di Roma e di Vienna del 1985 e il governo acconsente decidendo l\u2019embargo delle forniture militari e impedendo alle imprese italiane di inviare personale in Libia.\nIl clima politico era reso incandescente dal cosiddetto \u201cPatto della staffetta\u201d ovvero l\u2019accordo intervenuto nel 1983 tra Craxi e De Mita di guidare il governo ciascuno per met\u00e0 legislatura: Craxi mal sopportava l\u2019idea di essere un \u201cPresidente a tempo\u201d ed alla fine neg\u00f2 la disponibilit\u00e0 a dimettersi per far posto a De Mita. Il casus belli fu la mancata approvazione di un decreto legge sulla finanza locale sul quale il governo aveva posto la fiducia (293 voti contrari e 266 favorevoli).\nIl governo si dimette il 27 giugno 1986."}
{"id": "253652", "revid": "2175", "url": "https://it.wikipedia.org/wiki?curid=253652", "title": "Maxe", "text": ""}
{"id": "253654", "revid": "287204", "url": "https://it.wikipedia.org/wiki?curid=253654", "title": "Oeting", "text": ""}
{"id": "253655", "revid": "767487", "url": "https://it.wikipedia.org/wiki?curid=253655", "title": "Abbuono", "text": "In generale, l'abbuono \u00e8 una riduzione concessa a un debitore su una somma da pagare che pu\u00f2 arrivare fino alla totale rinuncia della riscossione da parte del creditore.\nI contraenti possono prevedere un abbuono reciproco, nel caso venga accertata una differenza in pi\u00f9 o in meno tra la merce consegnata e quella promessa. In tal modo, \u00e8 garantita la possibilit\u00e0 di una rettifica di fattura in favore dell'una o dell'altra parte contraente.\nNello stesso senso, l'abbuono d'imposta \u00e8 lo sgravio di tutta o parte di un'imposta, concesso contemporaneamente, in seguito a gravi decurtazioni del reddito, in genere derivanti da pubbliche calamit\u00e0, oppure qualora si paghi un'imposta straordinaria in un tempo minore del previsto."}
{"id": "253656", "revid": "104458", "url": "https://it.wikipedia.org/wiki?curid=253656", "title": "Schoeneck", "text": ""}
{"id": "253657", "revid": "2175", "url": "https://it.wikipedia.org/wiki?curid=253657", "title": "Tritteling", "text": ""}
{"id": "253659", "revid": "2175", "url": "https://it.wikipedia.org/wiki?curid=253659", "title": "Voelfling-l\u00e8s-Bouzonville", "text": ""}
{"id": "253660", "revid": "93556", "url": "https://it.wikipedia.org/wiki?curid=253660", "title": "Paolo Bon", "text": "Biografia.\nParallelamente agli studi universitari si \u00e8 dedicato al violino al saxofono tenore ma soprattutto all'approfondimento della direzione corale alla composizione e alla ricerca etnomusicologica.\n\u00c8 stato direttore, del \"Coro Monte Coppolo\" di Lamon e del \"Coro Polifonico Baldassarre Donato\" di Feltre fra il 1963 e il 1969 e dal 1964 al 1980 ha diretto il coro a voci virili \"Gruppo Nuovocorale Cesen\" di Valdobbiadene, nella sua carriera di direttore ha ottenuto numerosi primi posti e riconoscimenti a concorsi corali nazionali.\nNel 2004 \u00e8 stato eletto presidente dell'AIKEM Associazione Italiana Kodaly Educazione Musicale\nHa svolto un'intesa attivit\u00e0 di ricercatore e di elaboratore ed \u00e8 stato frequentemente invitato a partecipare a convegni, congressi, conferenze; ha tenuto corsi per direttori di coro, \u00e8 stato consulente artistico dell'ASAC (Associazione per lo Sviluppo delle Attivit\u00e0 Corali), commissario artistico della Feniarco e presidente della Commissione Artistica dell'Associazione Regionale Cori della Toscana; ha partecipato a commissioni giudicatrici di concorsi corali e di composizione corale.\nPensiero.\nDurante la seconda met\u00e0 degli anni settanta ha dato vita al movimento \"Nuova Coralit\u00e0\", tale movimento intendeva effettuare un vero e proprio connubio di intenti fra processi compositivi riguardanti l'elaborazione corale di meloi arcaici e ricerca etnomusicologica.\nLa sua teoria sul diatonismo, elaborata parallelamente allo sviluppo della \"Nuova Coralit\u00e0\", entr\u00f2 presto nell'universo dell'etnomusicologia prendendo il nome di \"Diatonomia\".\nIl pensiero etnomusicologico di Bon integra e a volte si contrappone alla scuola etnomusicologica italiana che vede in Roberto Leydi uno dei suoi maggiori rappresentanti. Tale scuola concepisce il canto popolare di tipo arcaico come mera espressione artistica dettata da un impulso di carattere sociale di una determinata classe o di una determinata categoria lavorativa (es. le mondine, i battipali veneziani, i militari ecc\u2026) applicando quindi ad esso un'analisi prettamente sociologica.\nLe teorie etnomusicologiche di Bon, invece, danno ampio spazio all'analisi storica e in parte evoluzionistica del canto popolare (o canto folk) considerato come strettamente correlato all'evoluzione antropologica. Da un suono primordiale (generatrice diatonica) si \u00e8 passati alla produzione dei primi intervalli e, secondo regole ben precise, alle prime scale (inizialmente tritoniche poi quadritoniche, pentatoniche e cos\u00ec via..); su queste scale sono successivamente nate le prime cellule melodiche che man mano, con il passare dei secoli, si sono spostate attraverso le varie aree geografiche del pianeta ed hanno assunto caratteristiche fonetiche e testuali tipiche dei popoli che le hanno adottate.\nPubblicazioni.\nAltri suoi contributi sono sparsi in riviste specializzate italiane (es. \"La Cartellina\" diretta da Marco Boschini ed. Musicali Europee) e straniere, quotidiani, atti congressuali:"}
{"id": "253665", "revid": "547992", "url": "https://it.wikipedia.org/wiki?curid=253665", "title": "Governo Fanfani V", "text": "Il Governo Fanfani V \u00e8 stato il quarantunesimo esecutivo della Repubblica Italiana, il sesto e ultimo dell'VIII legislatura.\nIl governo rimase in carica dal 1\u00ba dicembre 1982 al 4 agosto 1983, per un totale di 246 giorni, ovvero 8 mesi e 3 giorni.\nIl governo ottenne la fiducia dal Senato il 13 dicembre 1982 con 176 voti favorevoli e 116 contrari.\nIl governo ottenne la fiducia dalla Camera il 16 dicembre 1982 con 349 voti favorevoli e 244 contrari.\nDiede le dimissioni il 29 aprile 1983 allorquando, dopo mesi di rapporti tesi nella maggioranza, il Comitato Centrale del PSI riunitosi il 22 aprile deliber\u00f2 l'uscita del partito dal governo al fine di provocare lo scioglimento anticipato delle camere, che infatti fu decretato il 4 maggio.\nComposizione.\nComposizione del governo:"}
{"id": "253669", "revid": "287204", "url": "https://it.wikipedia.org/wiki?curid=253669", "title": "Campionati mondiali di sci nordico 2003", "text": "I Campionati mondiali di sci nordico 2003, quarantaquattresima edizione della manifestazione, si svolsero dal 18 febbraio al 1\u00ba marzo in Val di Fiemme, in Italia. Vennero assegnati diciotto titoli.\nRispetto all'edizione precedente furono introdotte alcune variazioni nel programma. Nel salto con gli sci si disput\u00f2 una sola gara a squadre, dal trampolino lungo, anzich\u00e9 due (una dal trampolino lungo e una dal trampolino normale). Nello sci di fondo, come ai XIX Giochi olimpici invernali di , nella gara sprint, sia maschile sia femminile, si gareggi\u00f2 sulla distanza di 1,5\u00a0km anzich\u00e9 1\u00a0km.\nLa Val di Fiemme aveva gi\u00e0 ospitato i Campionati mondiali di sci nordico 1991.\nRisultati.\nUomini.\nCombinata nordica.\nSprint.\n28 febbraio\nTrampolino: Giuseppe Dal Ben K120\nFondo: 7,5\u00a0km\nIndividuale.\n21 febbraio\nTrampolino: Giuseppe Dal Ben K95\nFondo: 15\u00a0km\nGara a squadre.\n24 febbraio\nTrampolino: Giuseppe Dal Ben K120\nFondo: 4x5 km\nSalto con gli sci.\nTrampolino normale.\n28 febbraio\nTrampolino: Giuseppe Dal Ben K95\nTrampolino lungo.\n22 febbraio\nTrampolino: Giuseppe Dal Ben K120\nGara a squadre.\n23 febbraio\nTrampolino: Giuseppe Dal Ben K120\nSci di fondo.\n15 km.\n21 febbraio\nTecnica classica\n30 km.\n19 febbraio\nTecnica classica\nPartenza in linea\n50 km.\n1\u00ba marzo\nTecnica libera\nSprint 1,5 km.\n26 febbraio\nTecnica libera\nInseguimento 20 km.\n23 febbraio\n10\u00a0km a tecnica classica + 10\u00a0km a tecnica libera\nStaffetta 4x10 km.\n25 febbraio\n2 frazioni a tecnica classica + 2 frazioni a tecnica libera\nDonne.\nSci di fondo.\n10 km.\n20 febbraio\nTecnica classica\n15 km.\n21 febbraio\nTecnica classica\nPartenza in linea\n30 km.\n28 febbraio\nTecnica libera\nSprint 1,5 km.\n26 febbraio\nTecnica libera\nInseguimento 10 km.\n22 febbraio\n5\u00a0km a tecnica classica + 5\u00a0km a tecnica libera\nStaffetta 4x5 km.\n24 febbraio\n2 frazioni a tecnica classica + 2 frazioni a tecnica libera\nLa medaglia d'argento era stata inizialmente assegnata alla nazionale finlandese, poi squalificata per il doping riscontrato in Kaisa Varis"}
{"id": "253670", "revid": "124761005", "url": "https://it.wikipedia.org/wiki?curid=253670", "title": "Palazzo Venezia", "text": "Palazzo Barbo o Palazzo Venezia \u00e8 un palazzo storico di Roma compreso tra piazza Venezia e via del Plebiscito a Roma.\nOspita il Museo nazionale di Palazzo Venezia e la sede dell'Istituto Nazionale di Archeologia e Storia dell'Arte (INASA), con l'importante biblioteca di archeologia e storia dell'arte.\nStoria.\nFu costruito tra il 1455 e il 1467 su commissione del cardinale veneziano Pietro Barbo, che in seguito divenne papa con il nome di Paolo II. Venne utilizzato travertino proveniente dal Colosseo e dal Teatro di Marcello.\nLa paternit\u00e0 del progetto del palazzo, che rappresenta uno dei primi e pi\u00f9 importanti edifici civili della Roma rinascimentale, \u00e8 incerta; per alcuni \u00e8 da riferire a Leon Battista Alberti (che per\u00f2 fu molto critico sui cantieri romani dell'epoca), per altri a Giuliano da Maiano, che sicuramente scolp\u00ec il portone principale del palazzo, per altri a Bernardo Rossellino.\n\u00c8 tuttavia pi\u00f9 accreditata dalla critica pi\u00f9 recente l'attribuzione a Francesco del Borgo, gi\u00e0 attivo a Roma come architetto della corte papale presso Niccol\u00f2 V. &lt;br&gt;\nQuello che \u00e8 certo \u00e8 che il Barbo divenuto papa, dispose l\u2019ampliamento del palazzo nel 1466 affidandone la costruzione all'architetto Bernardo di Lorenzo di Firenze, sotto la conduzione dello scrittore apostolico Francesco del Borgo S. Sepolcro; tali lavori includevano la realizzazione del portico innanzi alla basilica di San Marco e il collegamento tra il nuovo edificio e l'esistente palazzo cardinalizio. Insieme a questi il contratto veniva sottoscritto anche dal marmorario e scultore Jacopo da Pietrasanta.\nSecondo Giuseppe Merzario che conferma il ruolo di Giacomo da Pietrasanta che dal 1468 era definito \"presidens\" della fabbrica del palazzo apostolico, larga parte vi ebbero nella realizzazione dell'edificio i Maestri comacini capeggiati da Manfredo di Antonio di Como. A questi si aggiungevano gli architetti e scalpellini, Meo del Caprino di Firenze e Nuccio de Risis di Narni.\nDurante il pontificato di Paolo II, che vi abit\u00f2 per gran parte del suo pontificato adibendolo a palazzo apostolico, la costruzione dell'edificio venne realizzata fino al portale sull'attuale via del Plebiscito (1468-1471) come testimoniano le finestre crociate recanti lo stemma dei Barbo, essendo costruito il restante tratto in epoca successiva ad opera del cardinale Marco Barbo.\nNel 1564 papa Pio IV dona il palazzo alla Repubblica di Venezia per utilizzarlo come sede dei suoi ambasciatori ed oratori presso la Santa Sede, da cui ne deriv\u00f2 il nome del palazzo.\nDal 1797 pass\u00f2 in propriet\u00e0 agli austriaci, divenne sede dell'ambasciata austriaca (dal 1867 ambasciata dell'Impero austro-ungarico) presso la Santa Sede, e dal 1916 pass\u00f2 allo Stato italiano in seguito ad espropriazione come rappresaglia per il bombardamento di Venezia da parte dell'esercito asburgico. Il 16 settembre 1929 Mussolini pose qui la sede del proprio quartier generale, nella sala del mappamondo; nei restanti anni del fascismo la luce di questa stanza non veniva mai spenta a significare che il governo non riposava mai. Dal 1923 al 1943 fu sede delle riunioni del Gran consiglio del fascismo.\nEra dal balcone di questo palazzo che Mussolini arringava la folla nelle occasioni pi\u00f9 importanti, come nel 1940 quando, dichiarando guerra alla Francia e al Regno Unito, decret\u00f2 l'entrata dell'Italia nel secondo conflitto mondiale.\nUtilizzo.\nPalazzo Venezia ospita ora il Museo Nazionale di Palazzo Venezia, dove tra le altre opere si possono osservare sculture in terracotta di Gianlorenzo Bernini, e la biblioteca di archeologia e storia dell'arte, punto di riferimento a livello mondiale per gli studi di archeologia e storia dell'arte. La biblioteca comprende buona parte del piano terra, i piani dal primo al quarto e tutta la cosiddetta \"Torre della Biscia\".\nDal dicembre 2014 vi ha sede il Polo museale del Lazio, organo periferico del Ministero per i beni e le attivit\u00e0 culturali incaricato di gestire i musei statali nel territorio della regione del Lazio. In una ulteriore riforma del dicembre 2019, il Polo museale ha cambiato nome in Direzione regionale Musei: sempre per la medesima riorganizzazione, il Museo nazionale di Palazzo Venezia \u00e8 stato unito al Vittoriano entro un'unica amministrazione, creando un nuovo ente dotato di autonomia speciale.\nArchitettura.\nIl palazzo, che venne costruito inglobando edifici precedenti, era essenzialmente articolato su due corpi di fabbrica: il Palazzetto, affacciato tra piazza Venezia e via San Venanzio, costruito dal 1455, e il corpo principale di ampiezza pressoch\u00e9 doppia e racchiuso tra la piazza, via del Plebiscito e via degli Astalli. All'angolo sulla piazza faceva da cerniera tra le due facciate l'alta \"Torre della Biscia\".\nNel 1909, nell'ambito del piano di sistemazione di Piazza Venezia, fu decisa la demolizione del Palazzetto, che, smontato dalla sua posizione all'angolo sudorientale del Palazzo, venne ricostruito addossandolo alla sua facciata meridionale, fra piazza San Marco e via degli Astalli. La ricostruzione del Palazzetto non fu fedele, poich\u00e9 ne fu regolarizzata la pianta trapezoidale e venne ridotto il numero delle arcate prospicienti il cortile interno.\nIl palazzo \u00e8 l'esempio paradigmatico del gusto sviluppatosi in architettura agli inizi del rinascimento romano. Il portale su piazza Venezia \u00e8 attribuito a Giovanni Dalmata. Nel cortile del Palazzetto si trovano elementi ripresi dall'architettura romana, combinati per\u00f2 senza rigore filologico, privilegiando la funzionalit\u00e0 all'aderenza rigida al modello. Esso riprende il modello del \"viridarium\" e si ispira al Colosseo negli ordini architettonici sovrapposti e nel cornicione con fregio a mensole. L'ampiezza degli archi per\u00f2 \u00e8 diminuita e semplificata, per non farli sembrare troppo imponenti rispetto agli spazi che racchiudono. Nel cortile si ebbe inoltre un tentativo di soluzione al problema della conformazione dell'angolo, dove alle esili colonne si sostituiscono robusti pilastri; l'elemento angolare \u00e8 cos\u00ec formato da un pilastro ad \"L\".\nNel palazzo vero e proprio (costruito dal 1466) si ebbe una ripresa pi\u00f9 fedele dei modelli antichi, che testimonia una graduale comprensione pi\u00f9 in profondit\u00e0. Il vestibolo con volta a lacunari registra il primo esempio di utilizzo nell'architettura moderna del getto di calcestruzzo all'antica, su centine e casseforme, ripreso dal Pantheon o dalla basilica di Massenzio.\nLa loggetta nel cortile principale riprende in maniera fedele lo schema del paramento esterno del Colosseo o del Teatro di Marcello, con ordini sovrapposti e semicolonne addossate sui pilastri tra gli archi.\nNell'angolo destro della facciata venne sistemata, nel 1911, una cappella contenente l'immagine di una Madonna considerata miracolosa e molto cara al popolo, detta la \"Madonnella di San Marco\" o delle Grazie, proveniente dal Palazzetto smontato e ricostruito verso via degli Astalli."}
{"id": "253671", "revid": "339392", "url": "https://it.wikipedia.org/wiki?curid=253671", "title": "Conflitto palestinese", "text": ""}
{"id": "253674", "revid": "281901", "url": "https://it.wikipedia.org/wiki?curid=253674", "title": "Esox", "text": "Esox \u00e8 un genere di pesci dell'ordine degli Esociformes; \u00e8 l'unico genere della famiglia degli Esocidae.\nDistribuzione e habitat.\nLe specie di questo genere sono diffuse in laghi e fiumi del Nord America e dell'Europa.\nIn Europa il rappresentante pi\u00f9 famoso \u00e8 il luccio (\"Esox lucius\"), mentre in Italia \u00e8 presente la specie endemica \"Esox cisalpinus\"; in Nord America il muskellunge (\"Esox masquinongy\") \u00e8 il predatore pi\u00f9 grande del Mississippi.\nDescrizione.\nI pesci di questo genere sono caratterizzati da una testa grande e affusolata simile al becco di un'anatra. L'ampia bocca \u00e8 dotata di denti acuminati rivolti verso l'interno e di dimensioni eterogenee.\nTipico \u00e8 il corpo slanciato ricoperto da squame di colore mimetico, da una coda biloba e da pinne dorsali e anali molto arretrate.\nOrigini.\nLe origini di questo genere possono essere rintracciate nei Paleoesocidi vissuti nell'Eocene, caratterizzati da un corpo meno affusolato (33 vertebre invece delle 64 del luccio) ed una bocca di minori dimensioni."}
{"id": "253679", "revid": "547992", "url": "https://it.wikipedia.org/wiki?curid=253679", "title": "Governo Spadolini I", "text": "Il Governo Spadolini I \u00e8 stato il trentanovesimo esecutivo della Repubblica Italiana, il quarto dell'VIII legislatura.\nIl governo rimase in carica dal 28 giugno 1981 al 23 agosto 1982 per un totale di 421 giorni, ovvero 1 anno, 1 mese e 26 giorni.\n\u00c8 stato il primo governo repubblicano presieduto da un non democristiano, nonch\u00e9 il primo composto con la formula del Pentapartito.\nIl governo ottenne la fiducia dal Senato il 9 luglio 1981 con 182 voti a favore e 124 contrari.\nIl governo ottenne la fiducia dalla Camera il 10 luglio 1981 con 369 voti a favore e 247 contrari.\nCadde per il rigetto di un decreto petrolifero da parte del parlamento, a causa di \"franchi tiratori\" della DC. Spadolini si dimise, il 7 agosto 1982."}
{"id": "253680", "revid": "2175", "url": "https://it.wikipedia.org/wiki?curid=253680", "title": "Woelfling-l\u00e8s-Sarreguemines", "text": ""}
{"id": "253681", "revid": "339392", "url": "https://it.wikipedia.org/wiki?curid=253681", "title": "Combinata nordica alle olimpiadi invernali del 2006", "text": ""}
{"id": "253683", "revid": "287204", "url": "https://it.wikipedia.org/wiki?curid=253683", "title": "Givrycourt", "text": "Givrycourt \u00e8 un comune francese di 103 abitanti situato nel dipartimento della Mosella nella regione del Grand Est."}
{"id": "253684", "revid": "287204", "url": "https://it.wikipedia.org/wiki?curid=253684", "title": "R\u00e9ning", "text": "R\u00e9ning \u00e8 un comune francese di 135 abitanti situato nel dipartimento della Mosella nella regione del Grand Est."}
{"id": "253685", "revid": "287204", "url": "https://it.wikipedia.org/wiki?curid=253685", "title": "Torcheville", "text": "Torcheville \u00e8 un comune francese di 148 abitanti situato nel dipartimento della Mosella nella regione del Grand Est."}
{"id": "253688", "revid": "121960861", "url": "https://it.wikipedia.org/wiki?curid=253688", "title": "Apertura R\u00e9ti", "text": "Lapertura R\u00e9ti \u00e8 un'apertura del gioco degli scacchi; deve il proprio nome allo scacchista cecoslovacco Richard R\u00e9ti, il quale la impieg\u00f2 nel 1924 per battere l'allora campione del mondo Jos\u00e9 Ra\u00fal Capablanca. Attualmente continua a essere usata con una certa frequenza.\nAlcuni possibili sviluppi di tale apertura sono stati accuratamente analizzati, rappresentando di fatto delle aperture indipendenti: partita R\u00e9ti (1.Cf3, d5; 2.c4); partita R\u00e9ti-Zukertort (1.Cf3, Cf6; 2.e3); partita R\u00e9ti-Nimzowitsch (1.Cf3, Cf6; 2.g3).\nAnalisi.\nLa prima mossa 1.Cf3 vuole fornire al bianco un ampio ventaglio di possibilit\u00e0 nel continuare la partita. Dal canto suo, il nero dispone di una serie di risposte eccetto l'apertura col pedone di re in e5 (per esempio Cf6, d5, f5, c5, c6, Cc6, d6: dunque, un amplissimo repertorio di continuazioni).\nComunque sia, la risposta pi\u00f9 conveniente per il nero \u00e8 d5, con immediata occupazione del centro e con l'impossibilit\u00e0 del bianco di occupare la casa e4. A tal proposito, Emanuel Lasker indic\u00f2 un efficace metodo di gioco del nero contro la partita R\u00e9ti, basato sullo sviluppo del Ac8 in f5 dopo aver consolidato il punto d5 con la spinta c6.\nQuesto sistema \u00e8 molto giocato ancora oggi, specie ogni qualvolta il bianco \u2013 aprendo il fianchetto di donna \u2013 si preclude la possibilit\u00e0 di giocare il tratto Db3 con pressione sul punto b7; per lasciare libero il passaggio della donna appunto in b3, R\u00e9ti sugger\u00ec l'apertura di fianchetto ampliato con b4 \u2013 ma ci\u00f2 non vieta al nero di sviluppare l'alfiere di donna sulla diagonale h7-b1.\nNegli anni settanta e ottanta, notevoli contributi all'apertura sono giunti da Gedeon Barcza e Vasilij Smyslov.\nContinuazioni.\nLa partita R\u00e9ti pu\u00f2 continuare principalmente o con la spinta in d4 da parte del nero o con la protezione dello stesso pedone di donna attraverso il tratto c6, rientrando cos\u00ec nella variante Caro-Kann (A11; cfr. partita inglese).\nLa cattura del pedone da parte del nero (2 ... dxc4), invece, presenta altre due linee di gioco: 3. e3 o 3. Ca3 (tipica di R\u00e9ti: con risposta del nero 3 ... c5/e5)."}
{"id": "253690", "revid": "547992", "url": "https://it.wikipedia.org/wiki?curid=253690", "title": "Governo Forlani", "text": "Il Governo Forlani \u00e8 stato il trentottesimo esecutivo della Repubblica Italiana, il terzo dell'VIII legislatura.\nIl governo rimase in carica dal 18 ottobre 1980 al 28 giugno 1981 per un totale di 253 giorni, ovvero 8 mesi e 10 giorni.\nIl governo Forlani ottiene la fiducia della Camera sabato 25 ottobre 1980 con 362 voti favorevoli (DC, PSI, PSDI, PRI, SVP, Union Valdotaine), 250 contrari (PCI, PR, PDUP, Indipendenti di Sinistra, MSI), 9 astenuti (PLI). I votanti erano 612, i presenti erano 621. La rappresentante dell'Associazione per Trieste non partecipa al voto.\nIl governo ottiene la fiducia del Senato mercoled\u00ec 29 ottobre con 188 voti favorevoli (DC, PSI, PSDI, PRI, SVP, Union Valdotaine) e 120 contrari (PCI, PR, Indipendenti di Sinistra, MSI). Poich\u00e9 al Senato l'astensione valeva come voto contrario, i due senatori del PLI Malagodi e Fassino non partecipano al voto.\nCadde a seguito dello scandalo della loggia P2. Forlani si dimise il 26 maggio 1981."}
{"id": "253692", "revid": "1104133", "url": "https://it.wikipedia.org/wiki?curid=253692", "title": "The Red Shoes (album)", "text": "The Red Shoes \u00e8 il settimo album della cantante Kate Bush, pubblicato il 2 novembre 1993.\nDescrizione.\nL'uscita del disco \u00e8 stata accompagnato dal video \"The Line, the Cross and the Curve\", un musical con Miranda Richardson come coprotagonista e con le musiche tratte dall'album \"The Red Shoes\", a sua volta ispirato dal film \"Scarpette rosse\". La trama principale dell'album narra le vicende di una ragazza che, indossate delle scarpette rosse fatate, non riesce pi\u00f9 a smettere di ballare. L'album riscuote un buon successo internazionale, raggiungendo il secondo posto in classifica. Il disco vede inoltre la collaborazione di artisti prestigiosi tra le quali vanno citati: Jeff Beck, Eric Clapton, Michael Kamen e Prince. Quest'ultimo, oltre che in veste di musicista, duetta con la cantautrice nella canzone \"Why Should I Love You?\". Il primo singolo estratto dall'album \u00e8 \"Rubberband Girl\" che raggiunge la settima posizione in classifica. Secondo singolo estratto fu \"Eat the Music\" che si aggiudica la top ten, seguito dal terzo singolo \"Moments of Pleasure. The Red Shoes\" \u00e8 il quarto singolo pubblicato ad aprile del 1994 e riporta sulla copertina l'autrice in coppia con l'attrice Miranda Richardson\".\" A novembre viene pubblicato il quinto ed ultimo singolo dell'album \"And So Is love.\" Nella canzone \"The Song of Solomon\" si avvale della collaborazione del Trio Bulgarka.\nPausa successiva al 1993.\nDopo la pubblicazione di \"The Red Shoes\", la Bush scompare e un alone di mistero costringe i fan ad attenderla senza quasi pi\u00f9 notizie per oltre dodici anni, tempo in cui la cantautrice si occupa prevalentemente di suo figlio Bertie. Nel 2005 esce l'album \"Aerial\".\nRe-interpretazioni in \"Director's Cut\".\nSette dei dodici brani dell'album verranno riproposti, ognuno con una nuova interpretazione nell'album Director's Cut del 2011. Un'edizione speciale di \"Director's Cut\" contiene anche la versione originale di \"The Red Shoes\" rimasterizzata."}
{"id": "253696", "revid": "120383527", "url": "https://it.wikipedia.org/wiki?curid=253696", "title": "Governo Cossiga II", "text": "Il Governo Cossiga II \u00e8 stato il trentasettesimo esecutivo della Repubblica Italiana, il secondo dell'VIII legislatura.\nIl governo rimase in carica dal 4 aprile al 18 ottobre 1980 per un totale di 197 giorni, ovvero 6 mesi e 14 giorni.\nIl governo ottenne la fiducia dal Senato il 17 aprile 1980 con 178 voti a favore e 127 contrari.\nIl governo ottenne la fiducia dalla Camera il 20 aprile 1980 con 335 voti a favore e 271 contrari.\nCadde per il rigetto della Legge finanziaria del 1980 da parte del Parlamento a scrutinio segreto. Si dimise il 28 settembre 1980."}
{"id": "253700", "revid": "125805703", "url": "https://it.wikipedia.org/wiki?curid=253700", "title": "Ranxerox", "text": "Ranxerox \u00e8 un personaggio immaginario protagonista dell'omonima serie a fumetti ideata da Stefano Tamburini, che, oltre ai testi delle sceneggiature, inizialmente ne cur\u00f2 pure i disegni in collaborazione con Andrea Pazienza e Tanino Liberatore, lasciandoli in seguito al solo Liberatore.. La serie ha avuto un buon successo internazionale di critica e di lettori, tanto da essere tradotta e pubblicata in vari paesi tra cui Francia, Spagna, Stati Uniti e Giappone.\nGenesi del personaggio.\nIl personaggio venne ideato da Stefano Tamburini, autore dei testi e inizialmente anche dei disegni con la collaborazione di Andrea Pazienza e Tanino Liberatore, nel 1978. Pazienza realizz\u00f2 infatti, sulla base delle bozze stilate dallo stesso Tamburini, alcune strisce delle prime storie in bianco e nero alternandosi a Liberatore, che ne divenne poi il disegnatore \"ufficiale\" a partire dalla fine del 1980, cio\u00e8 dalla seconda incarnazione del personaggio, apparsa sulle pagine a colori di \"Frigidaire\". \nChiamato inizialmente \"Rank Xerox\", il personaggio si presentava come un antieroico ed amorale androide dal linguaggio turpe e sboccatissimo (spesso s'esprimeva pure in romanesco stretto) e dotato d'una forza fisica sovraumana e d'una violenza e ferocia pressoch\u00e9 inarrestabili ed apparentemente irrazionali, un vero e proprio \"coatto sintetico\" a detta del suo stesso creatore, costruito, ricavandone i materiali dai pezzi d'una fotocopiatrice Rank Xerox (un marchio realmente esistente, nato nel 1956 dalla produzione congiunta della britannica Rank e della statunitense Xerox Corporation per commercializzare fotocopiatrici in Europa) - da cui aveva preso il nome - ed altri componenti \"bioelettronici\" vari, da uno studente universitario di robotica, attivo politicamente in un gruppo della sinistra extraparlamentare, in una futuristica e distopica Italia con il proposito di fungere da arma di difesa contro le cariche della polizia, finendo per\u00f2 per divenire invece l'eterno tirapiedi d'una caustica e precoce \"lolita\" chiamata Lubna e ritrovandosi pertanto a seguirne le pi\u00f9 spericolate avventure in una Roma tentacolare e \"cyberpunk\".\nVa da s\u00e9 che tale accostamento del marchio con questo truce e trabordante personaggio non piacque per\u00f2 alla filiale italiana della Rank Xerox, che nel febbraio del 1980, tramite la propria \"\u00e9quipe\" d'avvocati, mand\u00f2 una lettera in cui intimava alla redazione del \"Male\", dove al tempo venivano pubblicate le storie di Ranxerox, di cambiare il nome, per evitare che il loro marchio venisse dunque associato a un personaggio \u00ab\"le cui imprese sono un concentrato di violenza, oscenit\u00e0 e turpiloquio\"\u00bb, minacciando che in caso contrario \u00ab\"si sarebbero visti costretti a prendere le vie legali\"\u00bb. Tamburini rispose a quest'intimazione dell'azienda con il suo stesso personaggio, pubblicando una tavola in cui Ranxerox rispondeva: \u00ab\"e io me vedr\u00f2 costretto a r\u00f2mpeve er culo!\"\u00bb. Da allora in poi, per acquietare la cosa, il nome venne modificato in \"Ranxerox\".\nStoria editoriale.\nIl personaggio \u00e8 esordito nel 1978 sul terzo numero della rivista \"Cannibale\". Nel 1979 apparve brevemente nella rivista \"Il Male\". Successivamente, dopo la chiusura della testata \"Cannibale\" venne pubblicato sulla nuova rivista \"Frigidaire\", edita dalla Primo Carnera, fino alla morte del suo creatore avvenuta nell'aprile 1986. Nel 1996 fu pubblicata in Italia, sulla rivista \"Selen\" delle Edizioni 3ntini &amp; C, la terza parte delle storie di \"Ranxerox\", su testi del francese Alain Chabat, che concludeva la storia lasciata interrotta dalla morte di Tamburini.\nAltri media.\nDal fumetto venne tratto il videogioco \"Ranx\", pubblicato nel 1990 dalla Ubisoft per i computer Amiga, Atari ST e MS-DOS."}
{"id": "253705", "revid": "729019", "url": "https://it.wikipedia.org/wiki?curid=253705", "title": "Mercury-Atlas 9", "text": "La missione Mercury-Atlas 9 (MA-9) fu l'ultimo volo nello spazio equipaggiato nel corso del programma Mercury degli Stati Uniti d'America.\nL'equipaggio.\nIl 13 novembre 1962, poco dopo la conclusione con successo della missione Mercury-Atlas 8, la NASA diede l'annuncio ufficiale che il successivo ed ultimo volo del programma Mercury sarebbe spettato a Gordon Cooper. Cos\u00ec anche l'ultimo astronauta del primo gruppo rimasto in attesa della sua prima missione nello spazio ricevette la sua occasione. Infatti cinque dei sette astronauti del Mercury avevano gi\u00e0 eseguito una loro missione, mentre per il settimo, Deke Slayton, era stata attestata l'inidoneit\u00e0 di volo a causa di problemi al cuore.\nEquipaggio di riserva.\nAlan Shepard, primo americano nello spazio con il volo balistico Mercury-Redstone 3 eseguito il 5 maggio 1961 venne nominato pilota di riserva per questa missione.\nPreparazione.\nIl programma di volo prevedeva una durata della missione alquanto maggiore delle precedenti, tanto che si dovette nuovamente perfezionare ed adattare diversi sistemi della capsula Mercury. Vennero previste quattro differenti capsule Mercury, rispettivamente con i numeri di serie 12, 15, 17 e 20.\nInfine la capsula con il numero di serie 20 corrispondeva alle esigenze della missione. Tale capsula era stata consegnata a Cape Canaveral il 9 ottobre 1962 ma venne comunque adattata mediante piccole ulteriori modifiche. Il razzo vettore del tipo Atlas venne fornito il 30 gennaio 1963 ma non super\u00f2 i severi controlli di qualit\u00e0 eseguiti dalla NASA, tanto che venne rimandato al produttore. Rimediati i difetti contestati, finalmente super\u00f2 i controlli il 15 marzo. Solo pochi giorni pi\u00f9 tardi, il 21 marzo, il razzo vettore venne assemblato sulla rampa di lancio ed un mese pi\u00f9 tardi, il 2 aprile 1963 la capsula Mercury fu montata in punta al razzo vettore.\nSiccome nella capsula furono previsti maggiori riserve d'acqua, di carburante e di ossigeno, ovviamente il peso della capsula stessa aument\u00f2. Si cerc\u00f2 di bilanciare tale fatto eliminando diversi apparecchi tecnici che si erano dimostrati abbastanza inutili durante le precedenti missioni. Fra questi spicca il periscopio che in precedenza non pot\u00e9 mai essere utilizzato e pertanto comportava esclusivamente un peso inutile.\nUna novit\u00e0 a bordo fu un'apposita telecamera in grado di registrare ed inviare due immagini al secondo. Gli appositi ricevitori furono montati su tre delle stazioni di controllo a terra. Pure la tuta spaziale di Cooper fu frutto del perfezionamento eseguito sulle tute delle precedenti missioni.\nConsiderando che la Terra continua a girare su s\u00e9 stessa mentre la missione MA-9 proseguiva sulla sua traiettoria, si calcol\u00f2 che la capsula Mercury avrebbe sorvolato tutta la superficie terrestre tra il 33-esimo parallelo dell'emisfero del Nord ed il 33-esimo parallelo dell'emisfero del Sud. Per questo motivo furono necessari molte stazioni di collegamento via radio in pi\u00f9, nonch\u00e9 ovviamente ulteriori flotte ed equipaggi di recupero.\nCome da tradizione spett\u00f2 all'astronauta scegliere il nominativo della capsula. Cooper scelse \"Faith 7\" \"(Faith=fede)\", per simboleggiare la sua \"fede in Dio, nella sua patria e nei suoi compagni di squadra\".\nIl lancio fu programmato per il 14 maggio. Dato che una stazione radar posizionata sulle Isole Bermude ebbe dei problemi e in un secondo momento anche un motore Diesel della torre di lancio smise di funzionare, si accumul\u00f2 un ritardo tale da dover rimandare il lancio al giorno successivo.\nLa missione.\nMercury-Atlas 9 con la capsula spaziale Faith 7 venne lanciata il 15 maggio 1963 e poco dopo raggiunse un'orbita ellittica intorno alla Terra con un perigeo di 163\u00a0km ed un apogeo di 265\u00a0km. A quest'altezza, la forza d'attrito dell'atmosfera terrestre \u00e8 talmente bassa, che si pot\u00e9 immediatamente mirare ad una durata di volo di un minimo di 24 ore.\nDurante il volo Cooper esegui ben undici esperimenti di carattere scientifico. Fra questi spicc\u00f2 il lancio di una boa spaziale, del diametro di 15 centimetri. Mediante l'ausilio del segnale luminoso lampeggiante della boa spaziale stessa, venne tentato di misurare la visibilit\u00e0 di altri oggetti e corpi volanti. Fu la prima volta che un satellite artificiale era stato messo nello spazio direttamente da una capsula spaziale.\nGordon Cooper fu inoltre il primo astronauta americano a dormire nell'orbita intorno alla Terra. Gi\u00e0 durante la fase d'attesa sulla rampa di lancio si era addormentato brevemente per pi\u00f9 volte. Nello stadio di assenza di forza di gravit\u00e0 comunque dovette fare attenzione, durante le sue dormite, a non azionare involontariamente interruttori o leve con le sue braccia penzolanti.\nCooper segnal\u00f2 che dalla sua traiettoria era in grado di vedere oggetti relativamente piccoli sulla superficie terrestre, come autocarri o case. Le condizioni di luce dovevano comunque essere ottimali e il contrasto molto alto. Continu\u00f2 nel dichiarare che era in grado di vedere dalle colonne di fumo la direzione del vento e addirittura di stimarne la velocit\u00e0.\nVerso la fine del volo pi\u00f9 sistemi della capsula smisero di funzionare correttamente, tanto che Cooper dovette avviare il procedimento di rientro nell'atmosfera terrestre manualmente. In tale operazione venne particolarmente sostenuto dal radiofonista di contatto con la capsula, il primo astronauta americano in orbita intorno alla Terra con la \"Friendship 7\" John Herschel Glenn. Faith 7 atterr\u00f2 in mare nelle vicinanze delle Isole Midway, nell'Oceano Pacifico. La capsula con Cooper ancora a bordo venne recuperata dalla portaerei \"USS Kearsage\", la nave che gi\u00e0 aveva recuperato Walter Schirra al rientro della sua missione Sigma 7.\nImportanza per il programma Mercury.\nMA-9 fu l'ultimo volo nel corso del programma Mercury e signific\u00f2 una fine spettacolare. Infatti gli obiettivi originali del programma non solo erano stati raggiunti ma ampiamente superati. La NASA inizi\u00f2 dunque a concentrarsi esclusivamente all'elaborazione delle capsule per il programma Gemini, concepite per portare contemporaneamente due astronauti nello spazio ed in grado di essere manovrate e pilotate. Inoltre il programma Gemini prevedeva manovre rendezvous, di aggancio durante l'orbita intorno alla Terra nonch\u00e9 attivit\u00e0 extraveicolari-Extra-Vehicular-Activity degli astronauti stessi. Tutte queste manovre non erano possibili con le capsula Mercury dal punto di vista tecnico.\nSiccome si dovette comunque ancora attendere a lungo per il primo lancio del programma Gemini, venne considerata un ulteriore missione della capsula Mercury \u2013 questa volta estendendo la durata della missione ad un massimo di tre giorni. Con questo tentativo si pensava di ottenere importanti risultati per futuri voli di lunga durata. Inoltre la capsula Mercury con il numero di serie 15-B risultava essere ancora disponibile e con Alan Shepard e Gordon Cooper sarebbero stati disponibili due astronauti non ancora talmente inseriti nel programma Gemini da non essere pi\u00f9 sostituibili. Pure il ministero della difesa aveva assicurato di contribuire con navi ed aerei per garantire la comunicazione via radio ed il recupero della capsula e dell'astronauta.\nShepard, che con ragione aveva grandi speranze di poter eseguire una missione in orbita (la sua prima missione infatti fu un semplice volo balistico suborbitale), aveva gi\u00e0 fatto dipingere il nome \"Freedom 7 II\" sull'esterno della capsula, per\u00f2 il 12 giugno 1963 il direttore della NASA James Webb conferm\u00f2 davanti ai deputati del Senato degli Stati Uniti d'America, che non sarebbero state eseguite ulteriori missioni con capsule Mercury. I fondi finanziari e le forze di lavoro poterono dunque essere concentrati esclusivamente per il programma Gemini, che gi\u00e0 si trovava in ritardo sui piani e programmi originari.\nAd ottobre 1963 Alan Shepard venne cancellato dalla lista degli astronauti attivi a causa di problemi di salute e cos\u00ec un eventuale ulteriore missione Mercury sarebbe stata esclusivamente possibile con l'astronauta Gordon Cooper, dato che tutti i rimanenti astronauti erano gi\u00e0 passati al programma Gemini."}
{"id": "253710", "revid": "767487", "url": "https://it.wikipedia.org/wiki?curid=253710", "title": "Spot the Pigeon", "text": "Spot the Pigeon \u00e8 un EP inciso dai Genesis nel 1976 e pubblicato nel 1977.\nDescrizione.\nI tre brani che compongono l'EP sono tratti dalle sedute di registrazione di \"Wind &amp; Wuthering\", ma non furono inseriti in quell'album poich\u00e9 la band non li riteneva in linea col resto del materiale. Questo EP \u00e8 anche l'ultima incisione in studio con i Genesis del chitarrista Steve Hackett, prima del suo abbandono avvenuto negli ultimi mesi del 1977. Hackett, gi\u00e0 insoddisfatto per non aver avuto pi\u00f9 spazio su \"Wind &amp; Wuthering\", lo divent\u00f2 ancora di pi\u00f9 quando \"Inside and Out\", brano che lui considerava degno di essere incluso su album, venne relegato a questo EP.\nIl titolo del disco \u00e8 una variazione dell'espressione \"spot the ball\", utilizzata spesso nel calcio; la parola \"ball\" \u00e8 sostituita con \"pigeon\" affinch\u00e9 il titolo richiami sia il brano \"Match of the Day\" (che parla appunto di una partita di calcio) che \"Pigeons\". Il cofanetto \"\" pubblicato nel 2000 contiene una nota secondo cui per \"Match of the Day\" venne realizzato un video promozionale con Phil Collins che cantava sugli spalti del Queens Park Rangers Football Club. Tale video, se mai esistito, \u00e8 andato perduto; Collins dal canto suo non ricorda di averlo mai realizzato, ma ammette la possibilit\u00e0 di sbagliarsi.\n\"Spot the Pigeon\" \u00e8 stato pubblicato anche su CD, ma \u00e8 finito fuori stampa. Due dei suoi brani, \"Pigeons\" e \"Inside And Out\", sono stati ristampati nel cofanetto \"Genesis Archive 2: 1976-1992\". \"Match of The Day\", brano unanimemente rinnegato dal gruppo stesso soprattutto per il testo, divenne invece una rarit\u00e0 fino al 2007, quando venne incluso nel cofanetto \"Genesis 1976-1982\".\n\"Pigeons\" e \"Inside and Out\" compaiono anche sulla compilation \"Turn It on Again: The Hits - The Tour Edition\".\nTracce.\nTutte le canzoni sono composte da Tony Banks/Phil Collins/Mike Rutherford, esclusa l'ultima."}
{"id": "253723", "revid": "125954971", "url": "https://it.wikipedia.org/wiki?curid=253723", "title": "Dialetti campani", "text": "I dialetti campani sono parlati in quasi tutta la Campania, nel Lazio meridionale, nella bassa valle del Volturno in Molise, negli alti monti della Daunia in Puglia e nell'estremit\u00e0 occidentale della Basilicata (ad eccezione di qualche isola linguistica arb\u00ebresh\u00eb o francoprovenzale lungo il confine campano-pugliese).\nSe ne distinguono cinque tipi fondamentali: il dialetto laziale meridionale, il dialetto beneventano, il dialetto napoletano (dalla cui forma antica ha tratto origine la lingua napoletana), il dialetto irpino (di cui l'arianese costituisce una forma particolare) e il dialetto cilentano (di cui il cilentano meridionale costituisce una forma peculiare). Tuttavia, se si tiene conto delle dimensioni di variazione idiomatica, non bisogna concepire tali dialetti come delle variet\u00e0 linguistiche unitarie e univocamente circoscritte a singole aree geografiche, ma piuttosto come un continuum di variet\u00e0, il cui contatto reciproco (nonch\u00e9 il contatto con gli altri gruppi dialettali italoromanzi) \u00e8 determinato da diversi fattori geografici e socio-economici; tale fenomeno \u00e8 definito variazione diatopica dagli studiosi della geografia linguistica.\nDiffusione.\nDiffusione in Campania.\nNell'ambito della regione Campania i dialettologi enumerano quattro idiomi fondamentali:\nDiffusione fuori regione.\nI dialetti del Lazio meridionale sono inclusi nel gruppo dei dialetti campani (salvo distinguo da fare localit\u00e0 per localit\u00e0), tra le parlate dell'alta Terra di Lavoro (ad esempio Cassino, Formia, Fondi, Gaeta, Itri, Minturno e isole Pontine); In effetti si tratta di dialetti molto prossimi agli altri dialetti campani, con qualche influsso abruzzese e delle parlate laziali centro-settentrionali (nello specifico delle aree centro-settentrionali delle province di Frosinone e Latina).\nTra i dialetti campani sono inoltre incluse:\nSono infine presenti talune isole linguistiche in cui vengono parlati dialetti campani, attestate da studi empirici:\nVoci correlate.\nArgomenti principali:\nArgomenti specifici:"}
{"id": "253726", "revid": "729019", "url": "https://it.wikipedia.org/wiki?curid=253726", "title": "Beno\u00eet Baby", "text": "Ha indossato la maglia della Nazionale francese per la prima volta il 12 marzo 2005 contro l'Irlanda (26-19 per i francesi)."}
{"id": "253730", "revid": "196390", "url": "https://it.wikipedia.org/wiki?curid=253730", "title": "IAM Rinaldo Piaggio", "text": ""}
{"id": "253731", "revid": "242434", "url": "https://it.wikipedia.org/wiki?curid=253731", "title": "PUSC", "text": ""}
{"id": "253732", "revid": "12290", "url": "https://it.wikipedia.org/wiki?curid=253732", "title": "Ranx Xerox", "text": ""}
{"id": "253736", "revid": "123254441", "url": "https://it.wikipedia.org/wiki?curid=253736", "title": "Brunilde", "text": "Brunilde (in norreno Brynhildr, in tedesco Br\u00fcnhild o Brynhild) \u00e8 un personaggio della mitologia norrena ed un'eroina del \"Nibelungenlied\" (canzone dei Nibelunghi) e della Saga dei V\u00f6lsungar (saga dei Volsunghi).\nNella tradizione germanica \u00e8 regina in Islanda, in quella norrena \u00e8 una valchiria o skjaldm\u00e6r.\nSignificato del nome Brunilde.\nIl nome Brunilde deriva dall'unione della parola germanica \"bryn\", a sua volta derivata da \"brynja\", cio\u00e8 \"cotta di maglia\" e il suffisso \"hild\", che significa \"battaglia\", elemento comune di molti nomi femminili di origine nordica.\nStoria nella \"Saga dei Volsunghi\".\nNella Saga dei Volsunghi Brunilde \u00e8 una bellissima e sapiente skjaldm\u00e6r e valchiria. \u00c8 figlia di Budli e figlia adottiva di Heimir, entrambi dei potenti re. Suo fratello \u00e8 Atli e ha una sorella di nome Bekkhild, la quale \u00e8 sposata con lo stesso Heimir, rendendo Brunilde non solo figlia adottiva del re, ma anche cognata. Essa \u00e8 inoltre madre di Aslaug, che viene concepita dal rapporto con il guerriero Sigfrido. Brunilde viene anche chiamata Sigrdr\u00edfa, un epiteto significante \u201ccolei che conduce alla vittoria\u201d. Talvolta Sigrdr\u00edfa viene identificata come una figura diversa da Brunilde, ma si tratta probabilmente di un soprannome della guerriera.\nIl primo incontro tra Brunilde e Sigfrido.\nNella saga Brunilde viene citata per la prima volta in seguito all'uccisione del drago Fafnir da parte dell'eroe Sigfrido. Dopo aver ucciso la creatura e averne assaggiato il sangue egli riesce a comprendere il cinguettare di alcuni uccellini che avevano osservato l'uccisione del drago. Uno di essi afferma che Sigfrido dovrebbe appropriarsi del tesoro della belva per poi cavalcare verso Hindarfell, dove Brunilde riposa sotto un incantesimo di Odino.\nSigfrido d\u00e0 retta ai consigli dell\u2019uccellino e subito dopo raggiunge la fortezza dove dorme Brunilde. Egli riesce a risvegliarla spogliandola dell'armatura e Brunilde sorpresa chiede chi egli sia. L'eroe si presenta e afferma di essere venuto per mettere alla prova la saggezza della skjaldm\u00e6r. Lei racconta quindi del suo passato da guerriera e del motivo dell\u2019incantesimo lanciatole da Odino: Fu punita perch\u00e9, durante una battaglia tra re Hjalmgunnar, favorito dal dio, e re Agnar, Brunilde uccise il primo, scatenando perci\u00f2 l'ira del padre degli dei. Egli decise perci\u00f2 di pungerla con una spina soporifera. Odino decret\u00f2 inoltre che la valchiria non avrebbe mai pi\u00f9 vinto alcuna battaglia e che si sarebbe dovuta sposare. Tuttavia Brunilde si difese giurando che avrebbe sposato solo un uomo che non avrebbe mai conosciuto la paura.\nCi\u00f2 che segue \u00e8 il celebre canto di Sigrdr\u00edfa, un componimento di 15 strofe che la valchiria recita per istruire Sigfrido riguardo all\u2019uso e alla conoscenza delle rune. Sigurd accetta con piacere gli insegnamenti e i consigli di Brunilde, sperando che possano dargli sostegno nelle avversit\u00e0 del suo destino. Dopo aver ricevuto altri consigli Sigurd riconosce la grande saggezza della valchiria e promette di sposarla. Brunilde prova lo stesso desiderio e i due fanno perci\u00f2 un giuramento l\u2019uno verso l\u2019altra. Dopo aver fatto ci\u00f2 i due si separano.\nNelle dimore di Heimir e Gjuki.\nPassato qualche tempo Sigfrido raggiunge la dimora di Heimir, cognato e padre adottivo di Brunilde, che viveva con Bekkhild, la sorella della guerriera. Una volta liberata dall\u2019incantesimo anche Brunilde decide di tornare nella dimora del cognato. L\u00ec risiede in un\u2019alta torre e l'eroe riesce a trovarla solo seguendo un falco da caccia. Egli chiede di lei a Alsvid, figlio di Bekkhild e nipote di Brunilde. Il ragazzo gli risponde lodando la valchiria e sottolineando il suo amore per il combattimento e per la gloria. Alsvid avverte per\u00f2 l'eroe: Brunilde non hai mai permesso a nessun uomo, a eccezione del padre, di sedere accanto a lei e mai ha offerto birra a alcuno.\nSigfrido per\u00f2 non demorde e il giorno seguente si reca nella stanza della guerriera. L\u00ec la saluta e Brunilde lo accoglie con affetto, permettendogli di sedersi accanto a lei e offrendogli da bere. Dopo un bacio tra i due avviene un dialogo dove si intrecciano e scontrano l\u2019amore delle due figure e i loro destini. Infatti, nonostante i sentimenti condivisi da lei e Sigfrido, lui sposer\u00e0 un\u2019altra donna, Gudrun, poich\u00e9 colpito da un incantesimo della madre della ragazza. Questo \u00e8 chiaro a Brunilde, capace di interpretare i sogni e prevedere il futuro degli uomini. Successivamente viene visitata anche da Gudrun stessa, desiderosa di trovare consiglio presso la guerriera. Brunilde riconosce nei sogni della principessa la triste vicenda che legher\u00e0 se stessa, il suo amato Sigfrido e i figli di Gjuki. Durante questo incontro i due probabilmente giacciono insieme, unione che dar\u00e0 la vita a Aslaug.\nL'intreccio si protrae nella dimora del re Gjuki, padre di Gudrun, Gunnar, Hogni e Guttorm, e nella fortezza di Brunilde. Sigfrido raggiunge la dimora del re e qui incontra i suoi figli, poi, come previsto da Brunilde, si scorda di lei e sposa Gudrun sotto l\u2019effetto di un incantesimo di Grimhild, sposa di Gjuki, che agir\u00e0 anche per convincere Gunnar a sposare Brunilde. Gunnar \u00e8 d\u2019accordo con l\u2019idea della madre e chiede a Sigfrido di aiutarlo per superare il muro di fuoco che circonda la fortezza di Brunilde. I due partono e trovano il luogo dove risiede Brunilde. Il primo a tentare di superare il muro di fuoco \u00e8 Gunnar ma non riesce nel suo intento, infatti solo Sigfrido pu\u00f2 oltrepassare un simile ostacolo. I due decidono quindi di scambiare le proprie fattezze e Sigfrido, superato il muro di fuoco, si presenter\u00e0 a Brunilde col nome di Gunnar. L'eroe passa giorni nella dimora della skjaldm\u00e6r e i due dormono nello stesso letto, ma per non tradire l'amico Gunnar, Sigfrido posa la sua spada tra se stesso e Brunilde, al centro del letto. Dopo questi giorni i due guerrieri tornano da re Gjuki, e l\u00ec organizzano il matrimonio tra Gunnar e Brunilde.\nLa sofferenza di Brunilde.\nDopo il matrimonio Gunnar e Brunilde convivono con Sigfrido e Gudrun nella dimora di Gjuki, quasi a formare un'unica famiglia. Durante un bagno con Gudrun, Brunilde scopre per\u00f2 che \u00e8 stato Sigfrido a oltrepassare il muro di fuoco, ed essa si sente tradita sia da Gunnar per la sua vigliaccheria che da Gudrun, che ha osato sposare l\u2019uomo da lei amato. L\u2019insofferenza tra la due spose aumenta giorno dopo giorno e coinvolge presto tutta la famiglia. Questo suo stato d'animo affligge tutti e ognuno tenta di consolarla: Gudrun prova a chiederle le ragioni del malessere, ma il loro dialogo si trasforma presto in un acceso litigio; anche Gunnar parla con Brunilde, che si mostra per\u00f2 fredda e insensibile verso suo marito, arrivando a giurare di non dargli mai pi\u00f9 consiglio.\nLa situazione sfocia presto in un autoisolamento della valchiria, che dorme per sette giorni consecutivi. A turno gli abitanti della casa cercano di parlarle, ma nessuno osa svegliarla. L\u2019unico che riesce ad ottenere risposta da lei \u00e8 Sigfrido, che dopo averla destata la incoraggia a uscire dalla sua stanza e a farsi vedere dagli altri. Brunilde, furiosa, accusa l\u2019eroe di aver tradito il suo giuramento, e disperata poi afferma di voler morire, poich\u00e9 non ha rispettato la promessa fatta a Odino. In preda alla sofferenza e alla rabbia, desiderosa di vendetta nei confronti di Gudrum, Brunilde infine convince suo marito Gunnar a uccidere Sigfrido, il quale Gunnar invia il fratello Guttorm a compiere l'assassinio dell'eroe.\nTuttavia, dopo la morte di Sigfrido Brunilde non trova affatto pace e la soddisfazione per il dolore di Gudrun si trasforma presto in sofferenza. La guerriera decide perci\u00f2 di uccidersi: si trafigge il petto dinanzi ai figli di Gjuki e chiede loro di collocare il suo corpo accanto a quello di Sigfrido durante il loro funerale. Cos\u00ec termina la vicenda di Brunilde all'interno della saga.\nStoria nel \"Nibelungenlied\".\nBrunilde \u00e8 la regina d'Islanda di cui Gunther, re dei Burgundi, fratello di Crimilde, Gernot e Giselher, si innamora. Per poter ottenere la sua mano il re decide di chiedere aiuto al compagno d'armi Sigfrido, figlio di Siegmund e di Sieglind, eroe vincitore dei Nibelunghi. Questi, in cambio della mano di Crimilde, decide di aiutarlo.\nMa l'islandese, vergine guerriera dalla forza immensa, impone una duplice prova ai suoi pretendenti: la sposer\u00e0 solo chi riuscir\u00e0 a raggiungere d'un balzo un masso scagliato lontano da lei, e riuscir\u00e0 a vincerla in duello. La situazione \u00e8 grave per il burgundo, tanto pi\u00f9 che numerosi e valorosi guerrieri sono morti prima di lui nel medesimo modo: ma \u00e8 Sigfrido a combattere al suo fianco, facendosi forte del suo \"cappuccio dell'invisibilit\u00e0\", da lui preso al nano Alberico.\nGunther, considerato alfine vincitore, porta la sua bella promessa sposa a Worms, citt\u00e0 sul Reno, centro del regno burgundo. Si svolgono quindi parallelamente le nozze tra Sigfrido e Crimilde e tra Gunther e Brunilde. Ma, quando Gunther cerca di consumare il matrimonio, la moglie lo lega, lo porta ad un uncino e lo appende a una parete. Umiliato, il re chiede di nuovo aiuto a Sigfrido, che, usando ancora una volta il cappuccio fatato, riesce a sopraffare la donna, e, quindi, a farla unire con Gunther. Ma Sigfrido, prima di allontanarsi dai due nuovi amanti, sottrae a Brunilde un anello d'oro e una cintura preziosa.\nQuando, nella 14\u00aa avventura del manoscritto C de \"I Nibelunghi\", Brunilde vede indossato da Crimilde quello che un tempo apparteneva a lei, capisce di essere stata ingannata per ben due volte dal figlio di Siegmund: adirata, dopo un terribile litigio con la sorella di Gunther, affida ad Hagen il compito di uccidere Sigfrido.\nBrunilde non viene pi\u00f9 menzionata dalla 15\u00aa alla 39\u00aa (ed ultima) avventura; secondo la versione norrena della leggenda alla morte di Sigfrido venne colta da un enorme senso di colpa, che la spinse a suicidarsi gettandosi nella pira costruita per l'eroe defunto.\n\"L'anello del Nibelungo\".\nNe \"L'anello del Nibelungo\" di Richard Wagner \u00e8 la protagonista al fianco di Sigfrido delle tre giornate: la prima opera, \"L'oro del Reno\", \u00e8 considerata un prologo.\nCompare per la prima volta nella prima giornata, \"La Valchiria\", della quale \u00e8 l'eponima, ove \u00e8 presentata come figlia di Wotan (Odino) e di Erda, nonch\u00e9 una delle nove Valchirie. Viene bandita dalla razza divina perch\u00e9 ha tentato di contrastare la volont\u00e0 del padre aiutando Siegmund e Sieglinde. \u00c8 inoltre lei a dare il nome al nascituro Sigfrido (\"Colui che gioisce nella vittoria\").\nNella seconda giornata, nel \"Sigfrido\", viene svegliata dal lungo sonno in cui Wotan l'aveva sprofondata, da Sigfrido.\nNella terza giornata, \"Il crepuscolo degli dei\", a causa di un intrico di complotti di palazzo manovrati da Hagen, va in sposa a Gunther, re dei Burgundi. Sigfrido sposa la sorella del re Crimilde e Brunilde chiede ad Hagen di vendicarla. Questi uccide Sigfrido, che in punto di morte recupera la memoria che Hagen aveva cancellato con un filtro, e muore col nome dell'amata Valchiria sulle labbra. Quando il corpo di Sigfrido \u00e8 posto sulla pira funebre, Brunilde, montando in sella al suo cavallo Grane si getta tra le fiamme, indossando l'Anello maledetto (che Sigfrido le aveva precedentemente donato). Cos\u00ec l'Anello torna al Reno mentre con un brano orchestrale - intitolato non a caso \"Glorificazione di Brunilde\" - si conclude l'opera. L'interpretazione grafica pi\u00f9 comune della \"Glorificazione\" \u00e8 il rogo del Valhalla (con al suo interno tutti gli d\u00e8i) e l'inizio di una nuova et\u00e0 per il genere umano, libero dall'eredit\u00e0 di morte ed oppressione costituita dal vecchio credo germanico: l'amore tra Brunilde e Sigfrido ha sconfitto la maledizione dell'Anello e tutto ci\u00f2 che era stato costruito su di esso (tra cui il Walhalla e, per estensione, tutto ci\u00f2 che \u00e8 il pantheon norreno).\nNella cultura di massa.\nIl personaggio compare nel film TV \"La saga dei Nibelunghi\" ed \u00e8 interpretato da Kristanna Loken. Segue le vicende della storia cos\u00ec come viene proposta nella sua variante germanica e dunque qui \u00e8 la regina d'Islanda e prima innamorata di Sigfrido, che la abbandoner\u00e0 per sposare Crimilde a causa di un filtro d'amore fattogli bere da quest'ultima.\nDivorata dalla gelosia, Brunilde causer\u00e0 la morte di Sigfrido, e quando la sua rivale le confesser\u00e0 la verit\u00e0, uccider\u00e0 Hagen per poi suicidarsi sul cadavere dell'amato.\nIn \"Django Unchained\", il 7\u00ba film di Quentin Tarantino, il nome della moglie del protagonista \u00e8 Broomhilda e la ricerca del protagonista richiama, secondo il dottor King Schultz, il salvataggio di Sigfrido. Schultz racconta a Django un breve riassunto della leggenda.\nSulla figura di Brunilde \u00e8 costruito il personaggio Marvel di Valchiria, di cui Brunilde stessa \u00e8 una delle incarnazioni; il personaggio appare nelle storie di Thor e altre saghe dell'Universo Marvel.\nLa vacca allevata da Bud Spencer e Terence Hill nel film \"Nati con la camicia\" si chiama Brunilde.\nNel manga di \"Record of Ragnarok\", Brunilde \u00e8 una delle Valchirie che aiuta gli umani nel torneo del Ragnarok."}
{"id": "253741", "revid": "1652635", "url": "https://it.wikipedia.org/wiki?curid=253741", "title": "Cronache marziane", "text": "Cronache marziane (\"The Martian Chronicles\") \u00e8 una raccolta di ventotto racconti di fantascienza di Ray Bradbury, legati fra di loro dal tema comune della futura esplorazione e colonizzazione del pianeta Marte.\nLa pubblicazione originale dell'intera collezione di racconti pi\u00f9 o meno brevi risale al 1950 e conferisce a Bradbury fama internazionale. Assieme al successivo romanzo \"Fahrenheit 451\", le \"Cronache\" sono considerate il capolavoro di Bradbury.\nL'ambientazione dei racconti, alcuni dei quali pubblicati su riviste di genere precedentemente all'uscita del volume d'insieme, potrebbero far pensare al ciclo delle \"Cronache marziane\" come a una produzione puramente fantascientifica. Il disinteresse di Bradbury nei confronti della scienza traspare nella scelta delle caratteristiche dei marziani, legate a un ragionamento pi\u00f9 fantasioso che logico, e alla mancanza di dettagli nella descrizione di mezzi di trasporto o strumenti avveniristici utilizzati dai personaggi.\nLa definizione di ciclo di fantascienza, com'era intesa all'epoca, risulta quindi stretta per questo capolavoro, che si \u00e8 imposto per meriti che vanno al di l\u00e0 di un genere. \"Cronache marziane\" ha infatti legato il suo successo a un sentimento di nostalgia nei confronti di una vita pi\u00f9 vicina alla natura, sebbene incorniciata da un panorama futuristico, e al mito della frontiera e dell'esplorazione.\nTrama.\nAprile 2000: la terza spedizione.\nL'equipaggio del capitano John Black raggiunge il pianeta Marte ritrovandosi all'atterraggio in una cittadina che ricorda particolarmente la sua citt\u00e0 natale: \"Green Bluff\" dello Stato americano dell\"'Illinois\". Il mistero riguardo alla fine degli uomini inviati dal pianeta Terra nelle due precedenti spedizioni e dei quali si \u00e8 persa ogni traccia convince il vecchio capitano a muoversi con estrema cautela per indagare come sia possibile che esista una copia perfetta di una citt\u00e0 americana del primo dopoguerra, su un altro pianeta del sistema solare. Lasciando ordine ai suoi uomini di non uscire dal razzo che li ha condotti fino a Marte, il capitano decide di perlustrare la cittadina con l'aiuto dell'ufficiale di rotta Lustig e di Samuel Hinkston, un archeologo che ha accompagnato gli astronauti nella missione esplorativa.\nI primi passi sul suolo marziano accompagnano anche le prime teorie riguardo a come sia possibile tutto ci\u00f2 che i tre uomini incontrano sul loro cammino. All'inizio il pensiero dei tre volge verso la possibilit\u00e0 di aver viaggiato nel tempo e di essere ritornati sul pianeta Terra poco pi\u00f9 di 70 anni prima della partenza, poi, per motivare lo stile anni Venti delle case, viene ipotizzata una colonizzazione di Marte da parte di terrestri fuggiti in segreto dal pianeta durante la Prima guerra mondiale, e convintisi di essere ancora sulla Terra per far fronte alle difficolt\u00e0 psicologiche che un tale isolamento avrebbe potuto comportare. Ma quando Lustig incontra i propri nonni deceduti, un'ipotesi assurda si fa largo tra le menti dei tre esploratori: che Marte, e chiss\u00e0 quanti altri pianeti del sistema solare o dell'universo, sia una seconda possibilit\u00e0 concessa da Dio agli uomini.\nBen presto tutti e sedici gli uomini dell'equipaggio cominciano a ritrovare genitori, parenti e amici persi da tempo. L'entusiasmo e la gioia di incontrare nuovamente persone care ormai scomparse convince anche i pi\u00f9 increduli e persino il capitano Black, che dall'alto della sua esperienza nutriva seri dubbi sulla loro scoperta, si lascia trasportare dai sentimenti quando incontra suo fratello e i suoi genitori. La realt\u00e0 risulta per\u00f2 fatale per gli uomini della terza spedizione. I marziani, grazie a poteri psicoipnotici, sono riusciti a dividere i terrestri, ognuno presso i propri familiari, ad allontanarli dalle armi atomiche presenti sul razzo e a renderli vulnerabili. Quando il capitano Black si rende conto di tutto ci\u00f2, \u00e8 ormai troppo tardi.\nDicembre 2001: il verde mattino.\nLa colonizzazione di Marte \u00e8 ancora in fase embrionale, i pochi insediamenti terrestri sono interamente dedicati all'estrazione di minerali dal ricco suolo marziano. Non tutte le persone che arrivano con navi spaziali su Marte riescono a sostenere le difficolt\u00e0 respiratorie dovute alla rarefazione dell'ossigeno nell'atmosfera, e in molti casi tale problema costringe al rientro sul pianeta madre.\nBenjamin Driscoll, dopo aver messo piede su Marte, sviene a causa della mancanza d'ossigeno, ma si oppone fermamente, una volta ripresi i sensi, al parere medico che gli suggerisce di tornare sulla Terra e lasciare la colonizzazione a persone che meglio si adattano alla situazione ambientale.\nLa ferma volont\u00e0 di restare sul pianeta rosso fa capire a Benjamin quale sia il suo compito nella missione di colonizzazione: piantare sementi nel terreno per concedere un giorno un'atmosfera vivibile agli abitanti del pianeta Marte. Nonostante l'opposizione delle alte sfere gerarchiche che vedono nella sua impresa uno spreco di tempo e risorse, Benjamin riesce a ottenere un'autorizzazione, e con i pochi mezzi a sua disposizione comincia a lavorare sognando valli completamente ricoperte di verde fogliame. Il suo lavoro procede faticosamente in attesa che l'atmosfera marziana conceda la pioggia ai semi interrati.\nLe speranze di Benjamin vengono mantenute una sera quando, stanco per la giornata lavorativa, si appresta a dormire all'aperto e dal cielo comincia a cadere una pioggia inizialmente fine, ma poi sempre pi\u00f9 intensa. Il pensiero che il primo passo verso la realizzazione del suo sogno sia stato fatto lo accompagna nel sonno quella stessa notte. E al risveglio uno spettacolo meraviglioso sorprende Benjamin, insieme con una fresca ondata di ossigeno: in una sola notte i semi piantati dal terrestre e bagnati dalla pioggia sono cresciuti fino ad aver creato una vera e propria foresta.\n\"Novembre 2005: la valigeria\".\nIn questo brevissimo racconto due terrestri che ormai da tempo vivono sul pianeta Marte discutono del conflitto globale che avr\u00e0 inizio in breve tempo sul pianeta madre. La scena si svolge all'interno di un negozio di valigie, dove l'anziano venditore fa notare al cliente come la notizia dell'inizio delle ostilit\u00e0 spinger\u00e0 tutti gli abitanti di Marte a tornare sul proprio pianeta di origine, che, sebbene estremamente lontano, rimane la loro patria e il luogo dove vivono amici e parenti. Messo di fronte a tale argomentazione, e dopo essere uscito dal negozio e aver osservato nella volta celeste la debole luce del pianeta madre, il cliente non pu\u00f2 far altro che comprarsi una nuova valigia per il viaggio di ritorno.\nOttobre 2026: la gita d'un milione di anni.\nPer il piccolo Timothy la proposta della madre e del padre di una gita in barca per andare a pescare non sembra molto pi\u00f9 strana di tutto ci\u00f2 che \u00e8 accaduto negli ultimi giorni. Mentre si allontana sul motoscafo, lascia che lo sguardo rimanga sul piccolo razzo per famiglia che li ha trasportati in un lungo viaggio dalla Terra fino al pianeta Marte, e che i pensieri ritornino alle chiacchiere dei giorni precedenti su una possibile vacanza su Marte, alla fretta e al trambusto della notte prima della partenza. I dubbi di Timothy sulla reale motivazione di quel viaggio e il fatto che sul razzo siano stati caricati viveri sufficienti per anni interi vengono messi da parte per non impensierire i fratelli pi\u00f9 piccoli, o per il timore e l'ansia che trasmettono gli occhi dei genitori carichi di preoccupazioni. Pi\u00f9 la barca si sposta sulle acque del canale, allontanandosi dal luogo dell'atterraggio, pi\u00f9 Timothy si impone di non affrontare la realt\u00e0, per non cedere al pianto: la sua famiglia non \u00e8 in vacanza, ma in fuga. Fin da quando \u00e8 nato, sulla Terra, gli uomini si uccidono e le citt\u00e0 vengono completamente distrutte; per quel che riesce a ricordare, sul pianeta madre c'\u00e8 sempre stata la guerra.\nN\u00e9 Michael, n\u00e9 Robert, i due fratellini pi\u00f9 piccoli, capiscono cosa realmente stia accadendo, intenti pi\u00f9 che altro a cercare di scorgere un marziano tra le rovine e le citt\u00e0 fantasma, o facendo promettere al padre di mostrar loro qualche abitante del pianeta Marte. Ma quando una forte esplosione sorprende tutti, anche i piccoli Michael e Robert cominciano a far domande ai genitori riguardo a quella strana vacanza. Il padre non esita ulteriormente. Sapendo di averli tenuti fin troppo all'oscuro, spiega loro come i suoi ideali di vita, gli ideali di un mondo nel quale avrebbe voluto vivessero i suoi figli, venivano ormai calpestati da anni sulla Terra coinvolta in un conflitto mondiale. Racconta ai piccoli come lui e la madre da tempo avessero deciso di lasciare il Minnesota, grazie all'uso di un razzo nascosto al governo, e come altre persone, con gli stessi ideali di pace, sarebbero giunte sul pianeta Marte abbandonato dai coloni terrestri, per creare una nuova civilt\u00e0.\nLe parole del padre gettano nello sconforto e nella tristezza i due bambini pi\u00f9 piccoli, soprattutto quando i genitori rivelano loro che l'esplosione che hanno sentito \u00e8 relativa alla distruzione, per motivi di sicurezza, del razzo che li ha condotti su Marte: non torneranno mai pi\u00f9 sulla Terra.\nSebbene l'angoscia stia per avere il sopravvento su di lui, Timothy aiuta il padre a calmare Michael e Robert, distraendoli con la ricerca del luogo dove vivere, tra le citt\u00e0 abbandonate lungo il canale. Il racconto si conclude con il padre che mostra a tutta la famiglia un gruppo di marziani: i loro volti rispecchiati nelle acque del canale.\nCuriosit\u00e0.\nIn \"dicembre 2001: il verde mattino\" Benjamin Driscoll si paragona a \"Johnny Appleseed\" (Giovannino Semedimela), pioniere americano che attraversava a piedi gli Stati Uniti seminando piante di melo.\nIl processo di creazione di un'atmosfera simile a quella terrestre su un altro pianeta, nonch\u00e9 di medesime condizioni climatiche, \u00e8 conosciuto con il nome di terraformazione. \u00c8 altres\u00ec noto che tale processo ha tempi molto superiori alla durata di una giornata marziana.\nInterpretazioni.\nUna delle letture pi\u00f9 classiche di \"Cronache marziane\" \u00e8 che in questa serie di racconti Bradbury ha raccontato la storia dell'America: Marte \u00e8 per i terrestri ci\u00f2 che l'America \u00e8 stata per gli europei; i marziani sono i nativi americani. La scelta di Bradbury di trasporre una figura mitica della storia degli Stati Uniti come Johnny Appleseed su Marte rende l'equivalenza palese ai lettori del suo paese. Inoltre, si sa che le malattie portate dagli europei sterminarono intere trib\u00f9 di nativi americani (non solo nel territorio dei futuri Stati Uniti, ma anche in Messico), e questo evento storico trova riscontro in uno dei racconti della raccolta. Se questo \u00e8 vero, la visione della civilt\u00e0 statunitense espressa dallo scrittore non \u00e8 certo molto positiva: gli americani sono barbari avidi e violenti, incapaci di comprendere una civilt\u00e0 pi\u00f9 raffinata della loro (quella marziana), ansiosa di trasformare il pianeta rosso a loro immagine e somiglianza, e infine capace di abbandonare tutto per andare a distruggere la loro madrepatria e il resto della Terra con una guerra atomica.\nEppure il finale del romanzo ha un lato ottimistico: se i terrestri impareranno a rispettare il loro nuovo pianeta, come si vede nella scena conclusiva, potranno diventare loro i marziani. Ovviamente questa interpretazione pu\u00f2 essere ribaltata: la scena finale potrebbe essere anche vista come l'ultima beffa alla civilt\u00e0 distrutta dei marziani, per cui i conquistatori si definiranno \"marziani\" come i discendenti degli sterminatori degli indiani si definiscono \"americani\". Il valore di questo libro, uno dei capolavori della fantascienza di tutti i tempi, sta proprio nell'ambiguit\u00e0 di alcune scene chiave che portano il lettore a interrogarsi su fatti fondamentali della storia degli Stati Uniti, ma pi\u00f9 in generale dei rapporti tra la civilt\u00e0 europea e le altre del pianeta."}
{"id": "253747", "revid": "466539", "url": "https://it.wikipedia.org/wiki?curid=253747", "title": "Sfruttamento della prostituzione", "text": "Lo sfruttamento della prostituzione o lenocinio \u00e8 l'attivit\u00e0 di colui che a qualsiasi titolo tragga vantaggio economico dal meretricio di altre persone esercitando appunto il prossenetismo.\nSpesso l'attivit\u00e0 consiste nel guadagnare attraverso gruppi di persone, solitamente donne, costrette a fornire prestazioni sessuali sotto minaccia, coercizione fisica e psicologica e usura.\nNella maggior parte dei Paesi del mondo lo sfruttamento della prostituzione \u00e8 illegale (vedi mappa a fianco), ma in molti di questi \u00e8 comunque praticato.\nTerminologia.\nAllo stato attuale non esiste una definizione universalmente riconosciuta per questo problema, specialmente quando l'elemento coercitivo \u00e8 rimosso dalla definizione di favoreggiamento. Per esempio nel Regno Unito il \"The Sexual Offenses Act, 2003\" ha incluso la tratta a sfondo sessuale ma non a quelli che commettono reati con l'uso della forza, cos\u00ec da far rientrare qualsiasi persona che varca i confini del Regno come se avesse espresso il suo consenso.\nL'organizzazione internazionale Save the Children ha dichiarato: \nStoria.\nLa figura dello sfruttatore probabilmente \u00e8 apparsa al mondo quando la societ\u00e0 ha deciso di organizzarsi. Nel 430 a.C. (circa) Aspasia di Mileto, seconda moglie di Pericle, venne accusata di \"lenocinio\", probabilmente da Tucidide figlio di Melesia, nel tentativo di attaccare la potente figura dello stratego ateniese.\nIn Inghilterra nel 1607 il problema apparve per la prima volta nell'opera di Thomas Middleton intitolata \"Your Five Gallants\", seguito dal libro di Massinger \"The Bashful Lover\" nel 1636. Nel diciottesimo e nel diciannovesimo secolo il termine era comunemente usato in riferimento a un problema esclusivamente di costumi. In America lenoni famosi sono stati Fillmore Slim, Iceberg Slim, Don \"Magic\" Juan, Slickback.\nCriminosintesi.\nLo sfruttamento \u00e8 solitamente sotteso alla volont\u00e0 di ottenere un beneficio di tipo economico. A tal proposito il lenone pu\u00f2 ricorrere a una \"bottom girl\" che sfrutta come segretaria, con compiti di gestione degli appuntamenti e di riscossione del denaro. In questo senso \u00e8 possibile intravedere l'esistenza di una gerarchia all'interno dell'ambiente malavitoso: i lenoni pi\u00f9 giovani e con poca esperienza sono anche chiamati \"lenopcorn\", i lenoni che stanno scalando le posizioni organizzative ma che non sono ancora giunti in cima sono chiamati \"lenoni di Giona\" mentre, infine, coloro che sono nel giro e hanno acquistano una posizione consolidata sono anche detti \"lenoni di gala\". Una parte consistente del business consiste nell'ottenere e preservare il giro di prostitute. Perdere anche solo una di queste, \u00e8 un grave danno per il lenone. Il tentativo, invece, di sottrarre prostitute a un altro lenone si chiama \"pela lenone\", mentre le prostitute che mutano da un lenone all'altro sono chiamate \"Choosey Susie\".\nUn'ampia percentuale di lenoni americani sono inseriti in organizzazioni criminali che procurano seri problemi alla polizia locale negli Stati dove la prostituzione \u00e8 un problema significativo. I lenoni che trafficano in sostanze illecite, inoltre, sono pi\u00f9 redditizi in quanto permettono alle organizzazioni di estendere il giro di affari in altri settori della criminalit\u00e0. Tali organizzazioni abbisognano di denaro per sopravvivere e ci\u00f2 equivale a ottenere prestigio e rispetto ma, mentre per un'organizzazione pu\u00f2 essere vantaggioso trafficare in droga, per un individuo diventa pi\u00f9 difficile a causa del fatto che si espone maggiormente dei vertici organizzativi. Non mancano casi, comunque, di presenza di entrambe le situazioni di modo che il lenone sia assunto come colui che riscuote il denaro mentre le prostitute sono esposte alla comune criminalizzazione.\nIl lenone, d'altronde, pu\u00f2 contare su una serie di benefici grazie alla possibilit\u00e0 di reclutare nuovi adepti da subordinare alla propria autorit\u00e0 oltre al godimento dei beni di lusso messi a disposizione dall'organizzazione come, per esempio, \"limousine\", abiti alla moda e, soprattutto, armi. Molte unit\u00e0 di polizia cercano di accertare se la prostituta lavora per un lenone in modo da ottenere informazioni sui livelli superiori dell'organizzazione.\nDeontologia criminale.\nIl giro di affari dello sfruttamento della prostituzione ha un proprio \"codice d'onore\" per evitare che i lenoni possano tradire l'organizzazione. In alcuni casi, questi assumono degli agenti apposta per controllare l'adesione delle prostitute ai principi del codice. Una delle punizioni escogitate da questi agenti \u00e8 il \"cofano\" che consiste nel rinchiudere la prostitute ribelle nel cofano posteriore di un'automobile. Sebbene, in teoria una prostituta potrebbe decidere di passare ad altro lenone, questo tentativo spesso \u00e8 inibito con la minaccia. In alcuni casi, si pu\u00f2 essere punite anche solo per pubblicizzare o favorire un'altra concorrente, cosiddetta \"strizzata d'occhio\". Non di rado capita che a subirne le medesime conseguenze, invece della prostituta, sia il cliente debitore.\nLa spersonalizzazione.\nMolti lenoni ricorrono al tatuaggio delle proprie prostitute come se fossero di propria propriet\u00e0 e per distinguerle da quelle degli altri. Il soggetto del tatuaggio pu\u00f2 consistere nel nome della locazione presso la quale le ragazze attirano i clienti, per esempio una via o una strada, o qualche altro idioma.\nLa disintermediazione.\nDa quando Internet ha assunto posizioni pi\u00f9 accessibili, \u00e8 diventato il luogo ideale dove adescare clienti e dove prenotare gli appuntamenti. Ricorrono sempre pi\u00f9 a questo strumento mediatico sia le prostitute per favorire gli incontri, sia i lenoni per reclutare il personale.\nComunque l'uso di Internet ai fini dello sfruttamento \u00e8 il risultato della \"disintermediazione\" della prostituzione, intendendo la possibilit\u00e0 da parte delle persone di trovare autonomamente i clienti relegando, allo stesso tempo, il lenone a un ruolo marginale. Nel 2011 il magazine \"Wired\" ha pubblicato una notizia secondo la quale almeno undici lenoni sono stati disoccupati per quattro anni a Manhattan.\nCriminogenesi.\nIl principale motivo per una donna di accettare un'offerta da un trafficante \u00e8 per cogliere le opportunit\u00e0 offerte per s\u00e9 e per la propria famiglia. In molti casi i trafficanti inizialmente offrono un lavoro normale o promettono un'opportunit\u00e0 per raggiungere un buon livello d'istruzione. Le promesse che pi\u00f9 frequentemente sono offerte sono sia di tipo positivo, per esempio il servizio presso alberghi o ristoranti, sfilate di moda, offerte di matrimonio, sia di tipo negativo, per esempio minacce, intimidazioni e sottrazione di minorenne. Molte donne diventano vittime della tratta, altre interpretano la propria condizione come un'opportunit\u00e0 per ottenere guadagni illeciti sebbene non abbiano un punto di vista accurato sulle circostanze e sulle condizioni di lavoro nel paese di destinazione.\nProstituzione volontaria, sfruttamento e tratta.\nLa linea di demarcazione tra prostituzione forzata e volontaria \u00e8 molto labile, ed \u00e8 vista da molti come una pratica abusiva nonch\u00e9 una violenza stessa contro le donne. In alcuni paesi, come per esempio quelli scandinavi, sono perseguiti i clienti ma non le prostitute. La tratta a sfondo sessuale implica l'induzione di migranti in atti sessuali come condizione stretta e necessaria per effettuare il viaggio, sfruttando la situazione di estrema fragilit\u00e0 della persona lontana dal proprio paese mediante coercizione, minaccia e l'usura intervenuta mediante i debiti. Donne e bambini vittime di tratta, di conseguenza, sono spesso vittime di inganni e false promesse su eventuali contratti di lavoro in servizi domiciliari o industriali mentre, invece, sono indotti a prostituirsi in locali di malaffare con la requisizione dei loro documenti di identificazione. Possono subire violenze o deprivazioni sotto false promesse di liberazione solo dopo aver pagato un prezzo pi\u00f9 o meno alto cos\u00ec come per il visto e per il viaggio.\nLa coppia penale.\nIl lenone \u00e8 l'agente delle prostitute che ne sottrae una parte dei guadagni; pu\u00f2 ricevere il denaro come retribuzione per i servizi offerti come, per esempio mediazione con i clienti, sicurezza personale e provvedere (in alcuni casi monopolizzare) a un riparo dove ricevere la clientela. Se il lenone \u00e8 una donna, si usa il termine di \"matrona\". Come la prostituzione volontaria, la liceit\u00e0 di certe attivit\u00e0 variano da paese a paese ma, sostanzialmente, il tipo di condotta \u00e8 la medesima con la possibilit\u00e0 da parte del lenone di ricorrere alla violenza nei casi di mancato pagamento della propria quota, denuncia alla polizia od ogni altro tentativo di sfuggire allo sfruttamento. \nLa relazione lenone-prostituta pu\u00f2 essere abusiva o possessiva, con il lenone/matrona che ricorre all'intimidazione, alla manipolazione, inedia, stupro, maltrattamenti, minacce alla vittima o alla sua famiglia, inducendo all'assunzione di droghe e biasimandole per tali atti I protettori possono essere arrestati con l'accusa di sfruttamento della prostituzione e sono legalmente considerati come procacciatori.\nDifesa sociale.\nIn Italia.\nIn Italia la materia \u00e8 regolata dalla legge 20 febbraio 1958, n. 75 (cosiddetta \"legge Merlin\", che ha sostituito i precedenti articoli da 531 a 536 del codice penale) e dalla legge 3 agosto 1998, n. 269. Recentemente alcuni servizi municipali si sono dotati di speciali unit\u00e0 motorizzate con il compito di offrire assistenza alle prostitute. Nel 2004, per esempio, in Provincia di Caserta \u00e8 stato avviato il progetto \"Gladiolo\", con l'intenzione di promuovere il rispetto e la tolleranza civile tra cittadini italiani e immigrati fornendo un aiuto a coloro che sono plagiate, sfruttate o costrette in schiavit\u00f9.\nIn Inghilterra.\nLe vittime da tratta sono anche esposte a diversi problemi psicologici come alienazione, stigmatizzazione, emarginazione e intolleranza che rendono ostica l'integrazione sociale nella comunit\u00e0 locale. Il governo offre una modesta assistenza sociale alle vittime da tratta fino al loro ritorno. Se queste poi sono coinvolte nel traffico di droga, subiscono le conseguenze penali derivanti da tali reati.\nI Principi di Yogyakarta, documento sui diritti umani per l'orientamento sessuale dichiara:\nProspettive sulla lotta allo sfruttamento della prostituzione.\nLa criminalit\u00e0 in questo settore si sta evolvendo in modalit\u00e0 impressionante. Nel lessico anglosassone, per esempio, \u00e8 stato coniato il termine \"loverboy\" per indicare una persona che seduce un'altra al solo scopo di indurla alla prostituzione e si \u00e8 stimato ci siano 1.500 vittime l'anno.\nAnche i \"loverboy\" come i lenoni ricorrono alla violenza e alla minaccia per raggiungere i propri scopi. A causa del contesto sentimentale in cui avviene il rapporto, molti \"loverboys\" arrestati subiscono condanne minori rispetto ai loro colleghi, ecco perch\u00e9 molte municipalit\u00e0 si stanno attivando per preparare del personale specializzato nel rilevare le potenziali vittime."}
{"id": "253748", "revid": "1097011", "url": "https://it.wikipedia.org/wiki?curid=253748", "title": "UV Ceti", "text": "UV Ceti fa parte del sistema binario Luyten 726-8 ed \u00e8, come la sua compagna, BL Ceti, una piccola nana rossa (M6.0 V) con solo il 10% della massa solare, il 14% del suo diametro e meno di 4/100\u00a0000 della sua luminosit\u00e0. UV Ceti ha una magnitudine apparente di +13,02 e una magnitudine assoluta di +15,96. Nomenclature alternative per questa stella sono: \"Luyten 726-8 B\", \"Gliese 65 B\", \"G272-61 B\", \"LHS 10\", \"NS 0139-1757 B\", \"LDS 868\" e \"Stella variabile di Luyten\".\nUV Ceti percorre un'orbita fortemente ellittica (e=0,62) e con asse maggiore di con un periodo di 26,5 anni.\nUV Ceti \u00e8 un esempio di stella a brillamento: \u00e8 in grado di aumentare la luminosit\u00e0 di cinque volte in meno di un minuto, per poi tornare in due o tre minuti alla luminosit\u00e0 normale, oppure variare improvvisamente di nuovo dopo diverse ore. Nel 1952, UV Ceti venne osservata variare 75 volte la sua normale luminosit\u00e0 in solo 20 secondi. Costituisce il prototipo delle \"stelle variabili a brillamento\" che vengono anche definite variabili di tipo UV Ceti.\nI brillamenti di UV Ceti, scoperti da E. Carpenter nel 1948, erano di notevole intensit\u00e0: non si era ancora in grado di distinguere quale delle due stelle avesse aumentato la propria luminosit\u00e0, ma il 7 dicembre 1948 si vide che in poco pi\u00f9 di tre minuti l'intensit\u00e0 luminosa dell'insieme delle due stelle era aumentata di 12 volte: dalla magnitudine 14,7 alla 12. Studi successivi rivelarono brillamenti ancora pi\u00f9 intensi, in grado di elevare la stella, in almeno un'occasione (24 settembre 1952), fino alla magnitudine 6,8 quasi alla soglia del visibile ad occhio nudo."}
{"id": "253750", "revid": "123950142", "url": "https://it.wikipedia.org/wiki?curid=253750", "title": "Segnocinema", "text": "Segnocinema \u00e8 una rivista italiana di cinema nata nel settembre del 1981 su iniziativa del Cineforum di Vicenza. Tra i fondatori Massimo Manduzio, Paolo Madron e Mario Calderale. L'attuale direttore \u00e8 Paolo Cherchi Usai.\nEsce ogni bimestre e si caratterizza per avere una parte monografica (gli \"speciali\") dedicata a temi teorici di argomento cinematografico e una parte pi\u00f9 informativa con ampio spazio alle recensioni di film usciti nelle sale.\nA differenza di altre riviste di cinema, Segnocinema non usufruisce di nessun finanziamento per l'editoria da parte dello Stato italiano. La rivista esiste e resiste esclusivamente per merito delle copie vendute e degli abbonamenti.\nStoria.\nSegnocinema nasce nel settembre del 1981, nell'ambito del Cineforum di Vicenza. Il primo decennio \u00e8 di assestamento, con interventi di taglio accademico e massicce dosi di vecchia e nuova cinefilia. Tra il 1984 e il 1987, si segnalano i contributi di Alberto Crespi, Stefano Della Casa, Enrico Ghezzi, Filippo Porcelli. Poi, al debutto degli anni novanta, si scatena il dibattito su teoria e critica. La rivista diventa un vivace laboratorio dove si proiettano sul terreno concreto della critica le grandi battaglie teoriche del decennio. Spiccano i contributi di Paolo Cherchi Usai (\u201cIl silenzio del critico\u201d, n\u00ba45, 1990), di Gianni Canova (\u201cContro la cinefilia\u201d, n\u00ba 46, 1990), di Flavio De Bernardinis (\u201cIl fal\u00f2 delle verit\u00e0\u201d, n\u00ba 49, 1991), ma a dominare la scena \u00e8 soprattutto il confronto senza esclusione di colpi fra l'empirista Alberto Pezzotta (\u201cPer una critica inattuale\u201d, n\u00ba 50, 1991) e il postmodernista Marcello Walter Bruno (\u201cLa commedia degli equivoci n\u00b0 52-53, 1991). Il dibattito si smorza verso la met\u00e0 del decennio. Mentre Marcello Walter Bruno scrive un saggio significativamente intitolato \u201cPerch\u00e9 non andr\u00f2 pi\u00f9 al cinema\u201d (n\u00ba 85, 1997), su Segnocinema iniziano a farsi notare i primi due critici convintamente post-theory: Vincenzo Buccheri (\u201cVent'anni dopo\u201d, n\u00ba82, 1996) e Roy Menarini (\u201cBugiardo e pi\u00f9 bugiardo\u201d, n\u00ba 87, 1997). Negli \u201canni zero\u201d il rinnovamento della rivista passa attraverso i nomi di Andrea Bellavita, Luca Bandirali ed Enrico Terrone, negli scritti dei quali si riprende la critica alla nozione di Autore e ai luoghi comuni della critica cinematografica, e si manifesta l'esigenza di un rinnovamento metodologico.\nSpeciali.\nLa storia di Segnocinema oltre che dai nomi dei collaboratori \u00e8 scandita dagli Speciali, a partire dal primo, \u201cCritica e critica\u201d (n\u00ba1), passando per gli innovativi studi sui Trailer (n\u00ba31), sull'Attore (n\u00ba 42), sul \u201cNon filmabile\u201d (n\u00ba46), sulla Luce e sulla Musica (n\u00ba 48 e n\u00ba 49), per arrivare sino ai numeri monografici dedicati ai classici del cinema italiano: Ultimo tango a Parigi (n\u00ba 113), 8\u00bd (n\u00ba 119), C'era una volta in America (n\u00ba 125), Sal\u00f2 o le 120 giornate di Sodoma (n\u00ba 134), Io sono un autarchico (n\u00ba 138).\nRubriche.\nUna rubrica storica di Segnocinema \u00e8 lo \"SplitSegno - Perch\u00e9 S\u00ec, Perch\u00e9 No\", nella quale due critici si sfidano uno difendendo e l'altro stroncando un determinato film. Fra le altre rubriche che hanno scandito la storia della rivista si segnalano \u201cScult\u201d, a cura di Marcello Garofalo, \u201cSegnoPixel\u201d a cura di Bruno Di Marino, \u201cSegnoCorti\u201d a cura di Anna di Martino, per arrivare alle pi\u00f9 recenti \u201cActorSegno\u201d a cura di Maria Paola Pierini e \u201cSegnoSound\u201d a cura di Sergio Bassetti."}
{"id": "253755", "revid": "1149807", "url": "https://it.wikipedia.org/wiki?curid=253755", "title": "The Ren &amp; Stimpy Show", "text": "The Ren and Stimpy Show \u00e8 una serie televisiva animata statunitense e canadese del 1991, creata da John Kricfalusi.\nI protagonisti sono Ren H\u00f6ek, un chihuahua nevrotico e mentalmente instabile, e Stimpson \"Stimpy\" J. Cat, un gatto obeso e tonto ma estremamente gentile ed innocente che non esita ad aiutare il suo amico nonostante sia, la maggior parte delle volte, violento e cattivo con lui.\nLa serie \u00e8 stata una delle prime originali prodotte da Nickelodeon sotto l'etichetta Nicktoons, insieme a \"I Rugrats\" e \"Doug\". A differenza di ques'ultime due, \"The Ren and Stimpy Show\" ha ricevuto controversie per l'umorismo nero, le allusioni sessuali, l'umorismo adulto e il materiale provocatorio. L'incapacit\u00e0 della Sp\u00fcmc\u00f8 di consegnare gli episodi in tempo e il loro rapporto in via di deterioramento con la rete hanno portato alla chiusura della serie nel 1992, portando la Games Animation a produrre gli altri episodi. Nonostante ci\u00f2, ha ricevuto recensioni positive e ha rapidamente sviluppato un seguito di culto.\nLa serie \u00e8 stata trasmessa per la prima volta negli Stati Uniti su Nickelodeon dall'11 agosto 1991 al 16 dicembre 1996, per un totale di 52 episodi (e 93 segmenti) ripartiti su cinque stagioni. In Italia la prima stagione \u00e8 stata trasmessa su Rai 2 dal 27 giugno 1995. Dal 6 giugno 2016, la serie \u00e8 stata trasmessa in lingua originale su Nickelodeon.\nNel 2003 \u00e8 stato prodotto uno spin off per adulti intitolato \"Ren and Stimpy Adult Party Cartoon\", trasmesso su Spike TV. Dopo aver ricevuto recensioni negative da critici e fan, la serie \u00e8 stata cancellata dopo tre episodi, con altri tre episodi aggiuntivi inseriti all'interno del DVD.\nIl 5 agosto 2020, Comedy Central ha annunciato un reboot della serie, prodotto senza il coinvolgimento di Kricfalusi.\nTrama.\nAmbientata negli anni '50 e '60, la serie \u00e8 incentrata su Ren, un chihuahua irascibile e psicotico, e Stimpy, un gatto ottuso e spensierato. Il duo ricopre vari ruoli nel corso degli episodi, diventando esploratori dello spazio, ladri di cavalli del West e presentatori di un documentario sulla natura. Anche se a volte la serie era ambientata ai giorni nostri, il cast ha voluto evitare battute \"contemporanee\" sugli eventi attuali.\nPersonaggi e doppiatori.\nPersonaggi secondari.\nIl cugino di Ren, invece di somigliargli \u00e8 grassoccio e talvolta idiota, assomigliando di fatto pi\u00f9 a Stimpy, che infatti diventa suo amico.\nProduzione.\nSecondo l'animatore William Wray, John Kricfalusi ha creato i personaggi di Ren e Stimpy nel 1978 mentre studiava allo Sheridan College in Ontario, in Canada. \u00c8 stato ispirato a creare Ren da una fotografia di Elliott Erwitt stampata su una cartolina chiamata \"New York City, 1946\", che mostra un chihuahua con un maglione ai piedi di una donna. Il design di Stimpy \u00e8 stato ispirato dal cortometraggio animato \"L'orribile coppia\", con protagonista Titti, in cui apparivano dei gatti con grandi nasi.\nQuando Nickelodeon si \u00e8 avvicinato a Kricfalusi, ha presentato tre programmi, tra cui un variet\u00e0 intitolato \"Your Gang\" (o \"Our Gang\") con un presentatore live action che presentava diversi cartoni animati, ognuno dei quali parodiava un genere diverso. Ren e Stimpy erano inizialmente gli animali domestici di uno dei bambini di \"Your Gang\", fungendo da parodia del \"genere cane e gatto\". Il vicepresidente alle produzioni animate della rete Vanessa Coffey, insoddisfatta degli altri progetti, ha deciso di ordinare una serie con i personaggi di Ren e Stimpy. La produzione dell'episodio pilota \u00e8 iniziata nel 1989 dopo che Kricfalusi ha presentato e venduto \"The Ren &amp; Stimpy Show\" a Nickelodeon. Prodotto dalla societ\u00e0 di animazione di Kricfalusi con sede a Los Angeles, Sp\u00fcmc\u00f8, l'episodio pilota \u00e8 stato proiettato ai festival cinematografici per diversi mesi prima che la serie fosse annunciato nella lista dei progetti animati di Nickelodeon del 1991.\nAltri media.\nRevival.\n\"Ren and Stimpy Adult Party Cartoon\".\nNel 2003, John Kricfalusi ha rilanciato la serie col titolo \"Ren and Stimpy Adult Party Cartoon\". La nuova versione, adatta ad un pubblico adulto, \u00e8 stata trasmessa durante la programmazione notturna di Spike TV ed esplora esplicitamente temi come l'omosessualit\u00e0, una forte profanit\u00e0, violenza grafica e nudit\u00e0 femminile.\nBilly West ha rifiutato di partecipare alla serie, affermando che la serie \"non era divertente\" e che parteciparvi avrebbe danneggiato la sua carriera. La serie \u00e8 iniziato con l'episodio \"Man's Best Friend\", censurato in precedenza da Nickelodeon, prima di presentare i nuovi episodi. Sia i fan che i critici sono rimasti turbati dal primo episodio della serie, che presentava il consumo di fluidi corporei come muco nasale, saliva e vomito. Come nella serie originale, Kricfalusi ha mostrato un apparente disprezzo per il rispetto delle scadenze di produzione, con solo tre dei nove episodi ordinati completati in tempo. Dopo tre episodi, l'intero blocco animato di Spike \u00e8 stato rimosso dalla sua programmazione. Altri tre episodi, gi\u00e0 in produzione al momento della cancellazione della serie, sono stati successivamente completati e pubblicati su DVD nel 2006.\nSequel su Nicktoons.\nNel febbraio 2016, Deadline ha riferito la presenza di Ren e Stimpy tra i reboot di Nicktoons. Tre mesi dopo, Variety ha confermato che Nickelodeon era in trattative con Kricfalusi per un revival sui personaggi. Nell'aprile 2016, Bob Camp e William Wray hanno rivelato che Kricfalusi stava sviluppando un cortometraggio su Ren e Stimpy che sarebbe stato proiettato insieme al terzo film di \"SpongeBob\", tuttavia sono stati smentiti senza apparente motivo dallo stesso Kricfalusi. In seguito hanno affermato che \"non erano stati invitati a quella festa\" e che non sarebbero stati coinvolti nella produzione. Un animatic del cortometraggio \u00e8 stato pubblicato come easter egg presente nel DVD \"Cans Without Labels\" del 2019.\nSeguito su Comedy Central.\nIl 5 agosto 2020 \u00e8 stato rivelato che Comedy Central ha approvato un nuovo reboot di \"The Ren &amp; Stimpy Show\" (insieme a \"Daria\" e \"Beavis and Butt-head\"). Sebbene sia stato assunto un nuovo staff creativo, parte del cast originale tra cui Billy West torner\u00e0 nella serie. John Kricfalusi non sar\u00e0 coinvolto nel revival n\u00e9 ricever\u00e0 alcun compenso da esso. La serie sar\u00e0 prodotta da Nickelodeon Animation Studio. Secondo West, lo sviluppo \u00e8 stato posticipato a causa della pandemia di COVID-19 negli Stati Uniti, contrariamente alle voci precedenti secondo cui il progetto era stato cancellato. ViacomCBS, la societ\u00e0 madre di Comedy Central e Nickelodeon, ha deciso di non rispondere alle richieste sullo stato della serie. Il 14 settembre 2021, West ha annunciato che riprender\u00e0 i ruoli di Ren e Stimpy.\nVideogiochi.\nOltre alla serie animata, sono stati realizzati anche dei videogiochi."}
{"id": "253756", "revid": "125958627", "url": "https://it.wikipedia.org/wiki?curid=253756", "title": "Jodie Foster", "text": "Entra nel mondo della pubblicit\u00e0 a soli tre anni ed esordisce come attrice in televisione nel 1968 a soli sei anni nella serie \"Mayberry R.F.D.\" e al cinema quattro anni pi\u00f9 tardi, apparendo nella pellicola \"Due ragazzi e un leone\". Nel 1976 venne scelta per interpretare, a fianco di Robert De Niro, il film cult \"Taxi Driver\" di Martin Scorsese, che le fece guadagnare la sua prima candidatura ai Premi Oscar 1977 come miglior attrice non protagonista. Nel 1989, grazie al film \"Sotto accusa\", vinse il suo primo Oscar come migliore attrice protagonista. Nel 1992 vince il suo secondo Oscar grazie al ruolo da protagonista di Clarice Starling ne \"Il silenzio degli innocenti\" e nel 1994 ottiene una quarta candidatura per il film \"Nell\". Oltre ai due Oscar, ha ricevuto quattro Golden Globe, tre Premi BAFTA e uno Screen Actors Guild Award.\nBiografia.\nJodie Foster \u00e8 nata a Los Angeles, California, dopo trentasei ore di travaglio, in cui sia lei sia la madre rischiarono di morire. Figlia di madre tedesca, Evelyn 'Brandy' Ella Almond, e padre statunitense, Lucius Fisher Foster III, ex tenente colonnello dell'aeronautica militare divenuto in seguito agente immobiliare. Il violento padre abbandon\u00f2 la famiglia poco prima della sua nascita, quando la madre era al quarto mese di gravidanza.\nUltima di quattro figli, ha due sorelle maggiori, Lucinda \"Cindy\" Foster (1954) e Constance \"Connie\" Foster (1955), e un fratello maggiore, Lucius \"Buddy\" Foster (1957).\nIl soprannome \"Jodie\" le \u00e8 stato dato dai suoi fratelli e sorelle, dovuto alla compagna di sua madre, una donna di nome Jo Dominique, la quale veniva chiamata, affettuosamente \"Zia Jo D\".\nBambina prodigio.\nEsordisce a soli tre anni in vari spot pubblicitari, tra cui, il pi\u00f9 famoso, quello per la crema abbronzante Coppertone. Ben presto si dimostra una bambina prodigio, che gi\u00e0 all'et\u00e0 di tre anni sapeva leggere, continuando ad apparire in altri spot televisivi. Debutta cos\u00ec in televisione a soli sei anni nella serie \"Mayberry R.F.D.\" e in seguito recita in numerosi serial televisivi, come il \"Doris Day Show\", assieme al fratello Buddy, \"Giulia\", \"Una moglie per pap\u00e0\", \"Gunsmoke\", \"La tata e il professore\", \"Ironside\", \"Bonanza\", \"The New Adventures of Perry Mason\", \"Paper Moon\" e molti altri.\nLa madre, che all'epoca lavorava come produttrice, riesce a ottenere un contratto con la Walt Disney Company. Nel 1972 esordisce al cinema al fianco di Michael Douglas nel film Disney \"Due ragazzi e un leone\", seguito dalla commedia \"La bomba di Kansas City\" dove recita accanto a Raquel Welch. \nNel 1973 \u00e8 nel musical \"Tom Sawyer\" prodotto dalla United Artists, tratto dal romanzo di Mark Twain e nel western di produzione Disney \"Un piccolo indiano\", dove recita accanto a James Garner. Nello stesso anno inoltre, recita in un episodio della serie televisiva \"Kung Fu\" al fianco di David Carradine.\nNel 1974 Martin Scorsese le offre una parte in \"Alice non abita pi\u00f9 qui\", dove interpreta la stravagante Audrey. Dopo questa sua interpretazione, la Disney comincia a storcere il naso, perch\u00e9 vorrebbe mantenere pulita l'immagine di Jodie Foster, come perfetta adolescente per i loro film per famiglie. Con l'aiuto della madre, che le faceva da manager, riesce a diversificare i propri ruoli, per non scomparire nel nulla, come tanti altri bambini prodigio.\nIl 1976 \u00e8 l'anno della svolta grazie a Martin Scorsese, che le offre il ruolo di Iris, una prostituta minorenne, nel suo film \"Taxi Driver\", al fianco di Robert De Niro. Il ruolo della baby prostituta frutta all'attrice la sua prima candidatura all'Oscar come miglior attrice non protagonista, le fa vincere un BAFTA sempre come migliore attrice non protagonista e le regala popolarit\u00e0 in tutto il mondo. Durante le riprese di \"Taxi Driver\", per volere della madre, l'allora tredicenne Jodie \u00e8 stata seguita da uno psichiatra e, per evitarle traumi, \u00e8 sostituita nelle scene pi\u00f9 crude dalla sorella maggiore Connie, di ventuno anni. Jodie Foster fu presa in considerazione per il ruolo della Principessa Leila Organa in \"Guerre stellari\", ma era vincolata dal suo contratto con la Disney.\nNello stesso anno recita in altri quattro film di successo come \"Echi di una breve estate\", lacrima movie dove rivela doti di attrice drammatica, il musical inglese \"Piccoli gangsters\" diretto da Alan Parker, il thriller/horror \"Quella strana ragazza che abita in fondo al viale\", per il quale ottiene un Saturn Award alla migliore attrice e la commedia Disney \"Tutto accadde un venerd\u00ec\". \nNel 1977 lavora in Europa nel film francese \"Moi, fleur bleue\", conosciuto anche come \"Stop Calling Me Baby!\" e in Italia, dove nel 1977 ha un ruolo nel film \"Casotto\" di Sergio Citti, recitando al fianco di Ugo Tognazzi, Ninetto Davoli, Mariangela Melato e Gigi Proietti. Nello stesso anno recita nella sua ultima produzione Disney, \"Una ragazza, un maggiordomo e una lady\", al fianco di David Niven e Helen Hayes.\nTra il 1977 ed il 1980 si prende un periodo sabbatico per continuare a studiare, rilasciando alcune interviste in cui dichiar\u00f2 di considerare l'idea di abbandonare la recitazione, ritenendola una professione stupida.\nCarriera adulta.\nNegli anni ottanta, si diploma al \"Lyc\u00e9e Fran\u00e7ais\" di Los Angeles, frequenta il corso di laurea in letteratura inglese presso l'Universit\u00e0 Yale., dove ebbe l'occasione di imparare l'italiano e si laure\u00f2 \"magna cum laude\" nel 1985.\nNel 1980 torna alla recitazione al compimento dei suoi diciotto anni recitando in due film, \"A donne con gli amici\", dramma adolescenziale diretto da Adrian Lyne, successo di critica e pubblico, e \"Carny - Un corpo per due uomini\", dove la Foster interpreta Donna, una giovane bisessuale dedita alle scommesse clandestine. Il film fu il primo di una lunga serie di insuccessi commerciali e di critica per l'attrice, che per gli anni a venire faticher\u00e0 a ritrovare quel successo avuto da bambina. Per tutto il decennio infatti reciter\u00e0 nelle pause estive dal college, in produzioni indipendenti che non incontreranno i favori del pubblico e della critica come \"Un amore senza tempo\" (1982), \"Hotel New Hampshire\", \"Il sangue degli altri\", quest'ultimo per la regia di Claude Chabrol (entrambi del 1984), \"Presunta assassina\" (1986), di cui \u00e8 anche coproduttrice, \"Dentro la grande mela\", (1987), per il quale ottenne un Independent Spirit Awards, \"Siesta\" (1987) e \"Il sentiero dei ricordi\" (1988).\nNel 1988 per\u00f2 ottiene la parte che segna la sua carriera: interpreta Sarah in \"Sotto accusa\", di Jonathan Kaplan, basato sulla storia vera di una cameriera stuprata sul flipper di un bar; l'interpretazione le valse l'Oscar alla miglior attrice e altri riconoscimenti come un National Board of Review Awards, un Golden Globe e un David di Donatello.\nMa il vero ruolo che la consacra come star a livello internazionale \u00e8 quello dell'agente dell'F.B.I. Clarice Starling ne \"Il silenzio degli innocenti\" di Jonathan Demme, dove recit\u00f2 al fianco di Anthony Hopkins. Inizialmente, era intenzionata ad acquistare i diritti dell'omonimo romanzo di Thomas Harris per dirigerne l'adattamento, ma fu preceduta, cos\u00ec dopo il rifiuto del ruolo da parte di Michelle Pfeiffer, la Foster ottenne la parte, che le valse il suo secondo Oscar come migliore attrice. Durante la consegna del premio, disse:\nJodie Foster, inoltre, fu la seconda pi\u00f9 giovane attrice di sempre a vincere due Oscar come miglior attrice. Nel 1991, nonostante il parere contrario del produttore Scott Rudin, esordisce alla regia con \"Il mio piccolo genio\", di cui fu anche co-protagonista. Divenuta una delle attrici pi\u00f9 richieste, nel 1992 recita per Woody Allen in \"Ombre e nebbia\", mentre l'anno seguente affianca Richard Gere in \"Sommersby\". Nel 1994 ottiene la sua quarta candidatura all'Oscar per la sua interpretazione in \"Nell\", storia di una ragazza cresciuta in solitudine nella foresta che si esprime con un linguaggio tutto suo. \"Nell\" \u00e8 il primo film prodotto dalla sua casa di produzione Egg Pictures, da lei stessa fondata nel 1990. Dopo aver lavorato con Mel Gibson in \"Maverick\" del 1994, torna dietro la macchina da presa per dirigere \"A casa per le vacanze\", di cui \u00e8 anche produttrice.\nNel 1997 \u00e8 protagonista del film di fantascienza \"Contact\". Dopo una pausa per la nascita del primo figlio, torna sul grande schermo con \"Anna and the King\". Nel 2001 le viene proposto di rivestire i panni di Clarice Starling in \"Hannibal\", ma l'attrice inaspettatamente rifiuta, venendo sostituita da Julianne Moore. Preferisce recitare nel thriller di David Fincher \"Panic Room\" e in \"Flightplan - Mistero in volo\", del regista tedesco Robert Schwentke. Nel 2004 si dimostra un'attrice pronta a sperimentare nuove esperienze, accettando un ruolo secondario nel film francese \"Una lunga domenica di passioni\". Nel 2006 viene diretta da Spike Lee nel film \"Inside Man\", mentre nel 2007 Neil Jordan la dirige ne \"Il buio nell'anima\", dove interpreta una donna che si trasforma in giustiziera dopo la tragica morte del fidanzato, ottenendo la sua sesta candidatura al Golden Globe. Dopo tanti film in cui ha interpretato ruoli forti e a volte duri, nel 2008 si dedica alla commedia per famiglie, \"Alla ricerca dell'isola di Nim\", con Abigail Breslin e Gerard Butler. Nel 2010 torna dietro la macchina da presa per dirigere s\u00e9 stessa e Mel Gibson nel film \"Mr. Beaver\", storia di un uomo che decide di comunicare attraverso un castoro di peluche che porta sempre con s\u00e9. L'attrice si prefigge da tempo di realizzare un biopic sulla vita di Leni Riefenstahl, ma il progetto per ora non \u00e8 mai entrato in cantiere.\nNel 2011 recita nel film \"Carnage\" di Roman Pola\u0144ski, al fianco di Kate Winslet, Christoph Waltz e John C. Reilly. Nel 2013 riceve il Golden Globe alla carriera, diventando di fatto la pi\u00f9 giovane attrice (a 50 anni) a ricevere questo premio dopo Judy Garland, che lo vinse nel 1962 a 39 anni.\nNel 2013 recita nel thriller fantascientifico \"Elysium\" scritto e diretto da Neill Blomkamp, accanto a Matt Damon.\nNegli anni recenti ha preso parte a pochi progetti cinematografici, preferendo concentrarsi sulla sua attivit\u00e0 di regista di serie televisive come alcuni episodi di \"House of Cards - Gli intrighi del potere\", \"Orange Is the New Black\", \"Black Mirror\" e \"Loop\" e del lungometraggio \"Money Monster - L'altra faccia del denaro\", dove tra gli interpreti principali figurano George Clooney, Julia Roberts, Jack O'Connell e Dominic West.\nIl 4 maggio 2016 riceve la sua stella sulla Hollywood Walk of Fame, la n. 2580, di fronte all'IMAX Chinese Theatre..\nNel 2018 recita nel thriller fantascientifico \"Hotel Artemis\" diretto da Drew Pearce.\nNel 2021 ha recitato nel legal drama \"The Mauritanian\", adattamento cinematografico delle memorie del 2015 \"Guantanamo Diary\" di Mohamedou Ould Slahi, detenuto nel campo di prigionia di Guant\u00e1namo dal 2002 al 2016. Per il ruolo la Foster ha conseguito il Golden Globe alla migliore attrice non protagonista.\nNello stesso anno ha ricevuto la Palma d'oro alla carriera.\nVita privata.\nJodie Foster \u00e8 una delle attrici pi\u00f9 riservate di Hollywood e negli Stati Uniti compaiono spesso notizie vaghe sul suo conto. Sostenitrice del Partito Democratico statunitense, si considera atea, ma ha dichiarato di nutrire \u00abgrande rispetto per tutte le religioni\u00bb:\nHa avuto due figli durante la relazione con la produttrice cinematografica Cydney Bernard: Charles Foster, nato il 20 luglio 1998 e Kit Foster, nato il 29 settembre 2001.\nParla un ottimo francese, imparato alla scuola francese che ha frequentato dai 9 anni in poi, che usa nel doppiare s\u00e9 stessa nella maggior parte delle versioni francesi dei suoi film ed un buon italiano, lingua che ha studiato durante l'universit\u00e0. Ha perfezionato il suo italiano nel periodo in cui recit\u00f2 nel film di Sergio Citti, \"Casotto\" (1977). Le \u00e8 stato dedicato un asteroide, \"17744 Jodiefoster\", scoperto nel 1998.\nIl 13 gennaio 2013, dopo aver ricevuto un Golden Globe alla carriera, d\u00e0 conferma della propria omosessualit\u00e0, dichiarando: \u00abHo gi\u00e0 fatto coming out 1.000 anni fa, nell'et\u00e0 della pietra, in quei giorni molto pittoreschi, in cui una fragile ragazza si apr\u00ec agli amici fidati, alla famiglia e ai colleghi di lavoro, e poi a poco a poco e con orgoglio a tutti coloro che la conoscevano, a tutti quelli effettivamente incontrati\u00bb. Ha quindi ringraziato l'ex compagna per vent'anni Cydney Bernard, definendola \u00abla mia eroica co-genitrice, la mia ex-partner in amore, ma la giusta anima gemella nella vita\u00bb.\nAi tempi del college \u00e8 stata legata per un anno alla drammaturga Tina Landau e, dal 1993 al 2007, con Cydney Bernard; le due si erano conosciute sul set del film \"Sommersby\". Dal 2013 ha una relazione con l'attrice e fotografa Alexandra Hedison, che ha sposato nell'aprile del 2014.\nStalking da parte di John Hinckley Jr..\nJohn Hinckley Jr., un suo fan degenerato poco pi\u00f9 che ventenne, nutr\u00ec una forte ossessione per l'attrice dopo averla vista in \"Taxi Driver\". La Foster fu pi\u00f9 volte perseguitata da Hinckley nel periodo in cui studiava all'Universit\u00e0 Yale. Il 30 marzo 1981 Hinckley come sfogo spar\u00f2 al Presidente degli Stati Uniti Ronald Reagan, ferendo gravemente quattro persone, tra cui il Presidente, mentre stavano uscendo dal Washington Hilton Hotel. John Hinckley, subito arrestato e processato, motiv\u00f2 il suo gesto sostenendo che voleva attirare l'attenzione della Foster su di s\u00e9.\nJodie Foster rimase profondamente traumatizzata dal fatto, meditando addirittura di abbandonare il mondo del cinema. L'attrice, dopo aver testimoniato, asserendo di non aver mai avuto alcun tipo di legame con Hinckley e di essere estranea ai fatti, decise di lasciarsi alle spalle gli eventi, cercando di dimenticare. Nel 1991, la Foster cancell\u00f2 un'intervista con la NBC, quando sent\u00ec nell'introduzione il nome di Hinckley. L'ossessione di Hinckley per la Foster ispir\u00f2 il gruppo punk rock JFA (acronimo di \"Jodie Foster's Army\", \"Esercito di Jodie Foster\").\nDoppiatrici italiane.\nNelle versioni in italiano delle opere in cui ha recitato, Jodie Foster \u00e8 stata doppiata da:\nDa doppiatrice \u00e8 sostituita da:"}
{"id": "253758", "revid": "287204", "url": "https://it.wikipedia.org/wiki?curid=253758", "title": "Derek Trucks", "text": "Biografia.\nTrucks inizia a suonare la chitarra all'et\u00e0 di nove anni. Il suo primo repertorio \u00e8 fortemente influenzato dal blues, ed ispirato dalla The Allman Brothers Band, della quale lo zio, il batterista Butch Trucks, era membro fondatore.\nBluesmen storici come Howlin' Wolf, musicisti jazz come Miles Davis e la musica classica orientale (specialmente indiana), hanno in seguito avuto un notevole impatto nello sviluppo musicale di Trucks, principalmente nell'uso della chitarra slide.\nLa Derek Trucks Band si \u00e8 formata nel 1994, ed \u00e8 da allora il progetto musicale principale di Derek.\nI membri del gruppo sono:\nNel 1999, Derek Trucks si unisce allo zio, il batterista Butch Trucks, come membro della The Allman Brothers Band, pur continuando a condurre il proprio gruppo. Con gli \"Allman Brothers Band\" suona negli album dal vivo Peakin' at the Beacon del 2000, nell'album di studio Hittin' the Note del 2003, nel DVD dal vivo At the Beacon Theatre del 2003, e nell'album di studio del 2004 One Way Out.\nNegli \"Allman Brothers Band\" suonava la chitarra slide.\nNel 2010 Derek e la moglie, la cantante-chitarrista Susan Tedeschi (sposati dal 2001, due figli), hanno dato vita ad un progetto comune, la Tedeschi Trucks Band. Nel 2011 \u00e8 uscito il primo album del gruppo: \u201cRevelator\u201d.\nStile.\nIl fraseggio alla chitarra di Derek Trucks \u00e8 originale sotto vari aspetti. Evita effetti o trattamenti del suono, preferendo ottenere un tono il pi\u00f9 possibile puro connettendo la sua chitarra direttamente all'amplificatore: modifica il tono con i soli controlli della chitarra (una Gibson SG originale del 1961). Inoltre generalmente suona senza utilizzare il plettro: utilizza invece direttamente le dita, arpeggiando principalmente con il pollice, l'indice ed il medio, senza l'utilizzo di anelli per dita. Derek ha sviluppato autonomamente questa particolare tecnica.\nLa sua chitarra \u00e8 generalmente accordata \"Open E\" (di solito, dalla corda pi\u00f9 bassa alla pi\u00f9 alta, Mi, Si, Mi, Sol Diesis, Si, Mi, o in inglese EBEG#Be). Trucks inoltre abbassa lievemente il tono del MI basso). \"Open E\" \u00e8 l'accordatura standard per i chitarristi slide (poich\u00e9 pi\u00f9 comoda), ma, nonostante Derek sia diventato un acclamato chitarrista solista \"normale\" (e cio\u00e8 non meramente slide), continua a non convertirsi all'accordatura standard (Mi, La, Re, Sol, Si, Mi, in inglese EADGBe) preferendo quella slide.\nDiscografia.\nCollaborazioni.\nNumerose registrazioni dei concerti dal vivo della band sono disponibili per lo scaricamento su concessione dell'artista nell'archivio Archive.org."}
{"id": "253761", "revid": "10873", "url": "https://it.wikipedia.org/wiki?curid=253761", "title": "Cloverton", "text": ""}
{"id": "253765", "revid": "380654", "url": "https://it.wikipedia.org/wiki?curid=253765", "title": "Kent Brockman", "text": "Kent Brockman \u00e8 uno dei personaggi immaginari secondari della serie animata \"I Simpson\". \u00c8 l'anchorman locale di Springfield, apparso per la prima volta nel dodicesimo episodio della prima stagione, \"Krusty va al fresco\". \u00c8 doppiato da Harry Shearer e in italiano da Federico Neri.\nPersonaggio.\nKent Brockman \u00e8 un giornalista che conduce il notiziario settimanale su Canale 6, dove conduce anche altre trasmissioni televisive come \"Smartline\" (parodia di \"Nightline\"), programma d'attualit\u00e0 locale che nel doppiaggio italiano diviene \"Linea Cocente\", \"Bite Back! With Kent Brockman\" (parodia di \"Fight Back! with David Horowitz\"), \"Occhio su Springfield\" (nell'originale \"Eye on Springfield\", parodia di \"Eye on LA\"), che si concentra su notizie di intrattenimento, \"Springfield Squares\" e un suo spazio personale per commentare le notizie in \"Springfield News\", \"My Two Cents\".\nNel nono episodio della seconda stagione, \"Grattachecca e Fichetto e Marge\", Kent Brockman viene pi\u00f9 volte presentato dall'annunciatore di Canale 6 come vincitore di un Emmy.\nNel diciannovesimo episodio della terza stagione, \"Morire come un cane\", Brockman vince il jackpot della lotteria di stato ($ 130 milioni), lasciando il notiziario in diretta, salvo poi tornare alla propria postazione per restare a prendere i suoi $ 500.000 annui.\nNell'ottava puntata della settima stagione, \"Mamma Simpson\", si scopre grazie ad un flashback negli anni sessanta che egli ha origini ebraiche e che il suo vero nome \u00e8 Kenny Brockelstein. Tuttavia, nel fumetto, qualcuno gli ricorda che in realt\u00e0 all'anagrafe egli risulti Brock Kentman.\nHa un collie sterilizzato di nome Jessica e guida una Mercedes-Benz Classe S (una Pontiac nell'originale), che mette in bella mostra durante il trailer del talk show \"Occhio su Springfield\".\nAvendo vinto alla lotteria, \u00e8 molto ricco, e non perde occasione per ostentare il suo stato sociale. Non \u00e8 uno dei personaggi principali della serie, tuttavia si trova sempre, in quanto giornalista, sul luogo dei misfatti che accadono a Springfield. \u00c8 inoltre sovrappeso e in alcune puntate si affida a personal trainer per dimagrire, magari insieme ad altri compagni di sventura come ad esempio Bart.\nDall'et\u00e0 imprecisata, \u00e8 sposato (ma la moglie non compare mai nella serie) ed \u00e8 l'amante della meteorologa di Canale 6. Ha una sorella che lavora alla CNN di cui tuttavia non parla mai e due figli piccoli, un maschio e una femmina, che sembrano gi\u00e0 essere uguali a lui, se non altro per i capelli.\nQuando \u00e8 nervoso, conclude i suoi servizi dicendo: \"\"Questo \u00e8 tutto, andate all'inferno!\". Il suo motto \u00e8: \"La democrazia semplicemente non funziona\"\" oppure alla fine di un servizio non sapendo di essere ancora in diretta disse: \"Non sgancer\u00f2 un soldo per la torta di quell'idiota di \"...\"\"\nNell'episodio della quinta stagione \"Homer nello spazio profondo\" pronuncia la frase \"in quanto a me dar\u00f2 il benvenuto ai nostri insetti signori supremi\" (in originale \"I, for one, welcome our new insect overlords\"), diventata celebre e utilizzata anche come meme, sostituendo gli \"insetti\" (nell'episodio si trattava di formiche) di volta in volta con altro. Celebre anche la citazione, tratta dell'episodio della sesta stagione \"La cometa di Bart\", \"L'ho gi\u00e0 detto e lo ripeto ancora una volta: la democrazia semplicemente non funziona.\" (\"I've said it before and I'll say it again: Democracy simply doesn't work.\"). Tra le altre citazioni pi\u00f9 o meno famose, troviamo anche questa: \"Parole dure, parole dure di uomo veramente strano\", riferendosi ad Homer, che aveva appena negato in diretta TV di aver mai posseduto un cane.\nInoltre la vera faccia di Kent Brockman \u00e8 tutto un insieme cascante di pelle e rughe che per\u00f2 con alcuni trattamenti riesce a tirare dietro la testa ed avere di nuovo la sua faccia pi\u00f9 umana, come, per esempio, quando nel film dei Simpson mentre parla al telegiornale gli casca tutta la pelle coprendogli la faccia, lui la tira indietro e usa una molletta per tenerla ferma.\nCreazione e ispirazione.\nKent Brockman \u00e8 una caricatura dei telegiornali statunitensi, che normalmente privilegiano la cronaca locale ignorando spesso gli eventi che accadono fuori dalla comunit\u00e0 a cui fanno riferimento o fuori dagli USA.\nAccoglienza.\nNME lo ha definito \"il pi\u00f9 grande giornalista immaginario di tutti i tempi\". Paul Semel lo mette fra i peggiori conduttori di telegiornali, perch\u00e9 \u00e8 un \"venduto totale\". Nel 2013 \"Complex\" lo ha messo al secondo posto in una classifica dei personaggi pi\u00f9 sottovalutati dei Simpson.\nGli Hed P.E. citano Kent Brockman nella canzone \"IFO\", contenuta nell'album \"Hed PE\"."}
{"id": "253766", "revid": "339392", "url": "https://it.wikipedia.org/wiki?curid=253766", "title": "Ren &amp; Stimpy", "text": ""}
{"id": "253768", "revid": "339392", "url": "https://it.wikipedia.org/wiki?curid=253768", "title": "Ren e Stimpy", "text": ""}
{"id": "253774", "revid": "1982", "url": "https://it.wikipedia.org/wiki?curid=253774", "title": "Sadici piangenti", "text": "I Sadici piangenti \u00e8 stato un duo cabarettistico musicale napoletano attivo nella seconda met\u00e0 degli anni settanta.\nStoria del gruppo.\nCostituito da Renato Rutigliano e Benedetto Casillo basava la sua vis satirica su sketch che ritraevano in maniera grottesca situazioni quotidiane legate a temi pi\u00f9 o meno leggeri come la disoccupazione o l'arte di arrangiarsi.\nIn seguito fece parte del duo, insieme a Renato Rutigliano, Gino Briglione, attuale componente dei Gipsy Fint."}
{"id": "253777", "revid": "1632387", "url": "https://it.wikipedia.org/wiki?curid=253777", "title": "Jasmine Trinca", "text": "Nella sua carriera ha vinto 2 David di Donatello, 4 Nastri d'argento, 2 Globi d'oro, 2 Ciak d'oro, il Premio Marcello Mastroianni alla Mostra internazionale d'arte cinematografica di Venezia, il premio Gian Maria Volont\u00e9 e il premio Un Certain Regard come miglior attrice.\nBiografia.\nNata a Roma, qui ha frequentato il liceo classico Virgilio, dove nel 2000 si \u00e8 diplomata con il massimo dei voti. Si \u00e8 poi iscritta all'universit\u00e0 nel corso di laurea in archeologia, dedicandosi tuttavia ben presto solo alla carriera attoriale. Nel 2009 ha avuto una bambina dal suo storico compagno, conosciuto sui banchi della Sapienza.\nA soli 19 anni \u00e8 stata scelta, tra circa 2500 candidate, da Nanni Moretti per interpretare un ruolo nel film \"La stanza del figlio\", che vince la Palma d'oro al Festival di Cannes 2001, dove Jasmine interpreta la figlia del protagonista e di Laura Morante. L'interpretazione della giovane esordiente \u00e8 particolarmente apprezzata da pubblico e critica, tanto da essere candidata sia al David di Donatello, sia al Nastro d'argento alla migliore attrice non protagonista e vincendo il Ciak d'oro alla migliore attrice non protagonista, il Globo d'oro alla miglior attrice esordiente della Stampa Estera e il Premio Guglielmo Biraghi ai Nastri d'argento 2001.\nTorna davanti alla macchina da presa per \"La meglio giovent\u00f9\" (2003), che le vale il premio come migliore attrice protagonista (assieme al cast femminile del film) ai Nastri d'argento 2004. Nel 2005 un'altra pellicola importante: \"Romanzo criminale\", diretto da Michele Placido, film che si ispira all'omonimo romanzo di Giancarlo De Cataldo sulla Banda della Magliana, in cui recita nella parte di Roberta, la fidanzata de Il Freddo, personaggio interpretato da Kim Rossi Stuart. Nello stesso anno \u00e8 protagonista, insieme a Silvio Muccino, dell'episodio \"Innamoramento\" di \"Manuale d'amore\", regia di Giovanni Veronesi.\nNel 2006 interpreta il ruolo di una giovane regista nel film \"Il caimano\" di Nanni Moretti, per il quale riceve la terza candidatura al David di Donatello per la migliore attrice non protagonista. L'anno dopo partecipa al film \"Piano, solo\", regia di Riccardo Milani, con Kim Rossi Stuart, Michele Placido e Paola Cortellesi. Nel 2009 torna al grande schermo con il film \"Il grande sogno\", per la regia di Michele Placido, con cui vince il Premio Marcello Mastroianni come interprete emergente alla 66\u00aa Mostra internazionale d'arte cinematografica di Venezia. Nel 2011 ha recitato per il film \"Ti amo troppo per dirtelo\", il terzo film di Marco Ponti, qui anche sceneggiatore. Accanto a lei Carolina Crescentini, Francesco Scianna, Enrico Bertolino, Valeria Bilello, Germana Pasquero, Davide Silvestri e Fabio Troiano.\nDue anni pi\u00f9 tardi \u00e8 protagonista dei film \"Un giorno devi andare\" di Giorgio Diritti, e \"Miele\" di Valeria Golino (presentato al Festival di Cannes 2013 nella sezione \"Un Certain Regard\"). Per l'interpretazione nel ruolo di Augusta nel primo film ottiene una nomination ai David di Donatello 2013 come migliore attrice protagonista. Vince con i due film il Nastro d'argento come migliore attrice protagonista. Nel 2014 viene candidata al David di Donatello per la migliore attrice protagonista per \"Miele\".\nNel 2015 \u00e8 nel cast del film \"Maraviglioso Boccaccio\", la storia \u00e8 appunto ispirata al \"Decameron\" di Giovanni Boccaccio e racconta la storia di dieci giovani costretti a rifugiarsi in campagna per via dell'ondata di peste che aveva colpito il capoluogo Toscano. Nello stesso periodo \u00e8 protagonista con Riccardo Scamarcio del film \"Nessuno si salva da solo\", diretto da Sergio Castellitto. Inoltre recita nel film \"The Gunman\" accanto a Sean Penn e Javier Bardem. Nel 2016 \u00e8 madrina della cerimonia di apertura del trentaquattresimo Torino Film Festival. Nel 2017 \u00e8 protagonista del film di Sergio Castellitto, \"Fortunata\". La pellicola \u00e8 stata presentata in concorso al Festival di Cannes mentre la sceneggiatura \u00e8 stata scritta da Margaret Mazzantini, moglie del regista. Per \"Fortunata\" ha ricevuto il premio \"Un Certain Regard\" come miglior attrice e il David di Donatello per miglior attrice protagonista. Tra agosto e settembre ha fatto parte della giuria della 74\u00aa edizione del Festival di Venezia, presieduta da Annette Bening. Nel 2018 interpreta Ilaria Cucchi nel film \"Sulla mia pelle\", presentato durante la 75\u00aa Mostra internazionale d'arte cinematografica di Venezia.\nRiconoscimenti.\nDavid di Donatello\nNastro d'argento\nGlobo d'oro\nAltri premi"}
{"id": "253800", "revid": "729019", "url": "https://it.wikipedia.org/wiki?curid=253800", "title": "Anemia aplastica", "text": "L'anemia aplastica \u00e8 una forma di anemia caratterizzata dall'insufficiente produzione nel midollo osseo di cellule del sangue di tutti i tipi (pancitopenia) o selettivamente di globuli rossi. La malattia riconosce varie cause e sviluppi patologici (noti solo in parte), trattate nel seguito.\nEziologia.\nLa malattia non ha una causa unica ed in realt\u00e0 si pu\u00f2 parlare di una rosa di malattie diverse in cui il passaggio tra una e l'altra \u00e8 sfumato. Nel 50% dei colpiti infatti non si pu\u00f2 arrivare a stabilire l'evento scatenante, che pu\u00f2 essere genetico, ambientale e misto, perch\u00e9 la quantit\u00e0 di sostanze di sintesi a cui oggi siamo esposti inconsapevolmente \u00e8 tale da non permetterci di prevedere la loro azione mielotossica su soggetti geneticamente predisposti.\nIn generale, si distinguono le anemie aplastiche genetiche da quelle acquisite, sia per quanto riguarda le pancitopenie sia per l\u2019aplasia selettiva di globuli rossi. \nNell\u2019ambito delle aplasie genetiche sono note l\u2019anemia di Fanconi (pancitopenia) e l\u2019anemia di Blackfan-Diamond (eritroblastopenia). \nNell\u2019ambito delle aplasie acquisite, si conoscono tutta una serie di farmaci che possono avere effetti tossici sull'emopoiesi, primo tra tutti gli antibiotici cloramfenicolo e chinacrina, gli analgesici come il fenilbutazone e metamizolo, gli anticonvulsivanti metilfenilidantoina e Trimetadione, gli antidiabetici come la tolbutamide e gli antireumatici come i sali d'oro e l'acido acetilsalicilico e la lista potrebbe essere ancora lunga dopo aver incluso gli antiblastici. La tossicit\u00e0 di questi farmaci di solito \u00e8 dipendente dalla dose e l'anemia che ne deriva \u00e8 transitoria e dipendente dalla dose assunta, altre volte la mielotossicit\u00e0 \u00e8 idiosincrasica e si dimostra indipendente dalla concentrazione del farmaco nel sangue, come se avesse dato l'avvio a dei processi che si autosostengono.\nL'anemia aplastica pu\u00f2 sorgere anche come conseguenza diretta o indiretta dell'infezione da virus. Il 10% di casi risulta essersi sviluppato da 5 a 8 mesi dopo una epatite sia da virus B che da virus C. Nonostante gli sforzi non \u00e8 stato possibile determinare l'agente eziologico causa dell'anemia.\nAnche radiazioni ionizzanti e infiltrazioni metastatiche del midollo possono causare anemia aplastica.\nMolto recentemente sono state identificate mutazioni a carico di componenti del complesso della telomerasi (TERC E TERT), l'enzima che svolge azione costruttiva e riparatrice sui telomeri. Queste strutture fungono da \"cappuccio\" terminale dei cromosomi e ne promuovono la stabilit\u00e0. La loro lenta erosione \u00e8 parzialmente responsabile dell'invecchiamento cui le cellule vanno incontro fisiologicamente. Si sospetta che le cellule midollari vadano incontro, in tal modo, ad un precocissimo invecchiamento che le uccide per morte cellulare programmata (apoptosi).\nPatogenesi.\nLa patogenesi \u00e8 mista e non sembra direttamente legata alle cause, si riconoscono tre principali modi per cui il midollo diventa insufficiente:\nCome accennato in apertura non si pu\u00f2 considerare univocamente una sola di queste patogenesi ma vanno considerate con peso variabile a seconda del paziente.\nAnatomia patologica.\nSebbene sia gi\u00e0 diagnostico il solo ago aspirato, le probabilit\u00e0 di punctio sicca \u00e8 elevata data la ridotta cellularit\u00e0 midollare che si riscontra in questa malattia. L'esame definitivo \u00e8 quindi la biopsia midollare che dimostra una cellularit\u00e0 ridotta fino al 30% e l'assenza consensuale di tutte le filiere ematopoietiche, si possono notare dei noduli iperplastici spesso eritroidi, e una presenza diffusa di cellule della linea linfoide insieme a linfociti maturi.\nClinica.\nSegni e sintomi.\nI sintomi si possono dividere in tre classi:\nA quest'ultima classe si possono attribuire gli effetti peggiori, in quanto il paziente si trova in uno stato di immunodeficienza complicata dalla pancitopenia, questo porta all'infezione opportunistica di molte specie batteriche e di alcuni funghi come il ceppo patogeno di Candida albicans che per via ematica infetta l'apparato respiratorio, dando gravi polmoniti.\nEsami di laboratorio.\nSi tratta di un'anemia normocromica lievemente macrocitica caratterizzata dalla riduzione di tutte le cellule del sangue e da una percentuale bassa di reticolociti &lt;1% che indica una insufficienza rigenerativa della linea. \u00c8 aumentata la ferritina ma sono diminuiti i suoi recettori sulle cellule e questo comporta un conseguente abbassamento della captazione del ferro che quindi ha un'alta concentrazione nel sangue (vedi in seguito).\nIl valore delle piastrine e dei leucociti sono di molto abbassati e vi \u00e8 inversione della formula leucocitaria e quindi spiccata neutropenia.\nDiagnosi differenziale.\nVa posta molta attenzione alla differenziazione da citopenie selettive e dalla anemia mieloftisica che tuttavia presenta anisopoichilocitosi e blasti circolanti, assenti nel nostro caso. Una difficile diagnosi differenziale si ha in caso di leucemie acute ipoplastiche e oligoblastiche che si differenziano per la presenza di blasti e per il fenotipo immunologico delle leucemie acute come l'espressione di CD10.\nTrattamento.\nL'opzione del trapianto di midollo osseo allogenico, infine, \u00e8 praticabile maggiormente in pazienti giovani.\nPrognosi e complicanze.\nLa prognosi nella malattia non trattata \u00e8 infausta: 50% di sopravvivenza a 3 mesi, 20% a 6 mesi. Fortunatamente l'interruzione del contatto col tossico o la terapia riescono a risolvere l'80-90% dei casi in via definitiva.\nLa complicanza pi\u00f9 frequente \u00e8 l'emocromatosi da trasfusione dovuto al surplus di ferro introdotto con le trasfusioni e al diminuito uptake dello ione che si accumula nei tessuti. In questo caso \u00e8 fortemente consigliata la terapia con deferoxamina."}
{"id": "253818", "revid": "1610933", "url": "https://it.wikipedia.org/wiki?curid=253818", "title": "Gayatri Chakravorty Spivak", "text": " Attiva nel campo degli studi postcoloniali, del femminismo, della teoria della letteratura e degli studi di genere.\nBiografia.\nGayatri Chakravorty Spivak ottiene la laurea in letteratura inglese all'Universit\u00e0 di Calcutta nel 1959. Negli anni sessanta si sposta negli USA, laureandosi nel 1962 alla Cornell University, dove prosegue la sua preparazione con un dottorato sul poeta William Butler Yeats (1967). Particolarmente interessata alla filosofia europea, nel 1976 traduce in inglese il fondamentale testo \"De la grammatologie\" (Sulla grammatologia) di Jacques Derrida, partecipando in questo modo all'introduzione del decostruzionismo nel dibattito accademico americano. In quel periodo si sposa con l'americano Talbot Spivak, dal quale divorzia alcuni anni dopo. Attualmente insegna alla Columbia University.\nUtilizzando una personale rielaborazione delle prospettive e delle metodologie poststrutturalista e marxista, il pensiero della Chakravorty Spivak si incentra su due punti fondamentali. Innanzitutto critica l'universalismo e l'eurocentrismo culturale che caratterizza tanto un certo filone del femminismo, quanto la teoria letteraria e la comparatistica. La studiosa affronta da un punto di vista locale e situato le questioni relative ai soggetti subalterni, mostrando gli atteggiamenti e i discorsi imperialistici delle accademie occidentali. In secondo luogo, insofferente verso la netta demarcazione dei campi del sapere, la studiosa cerca di superare queste barriere in direzione di un progetto interdisciplinare e multidisciplinare.\nIn \"The Post-Colonial Critic\" (1990), la Spivak introduce il concetto di \"essenzialismo strategico\" come tentativo di conciliazione tra pratiche politiche e riflessioni identitarie in chiave postmodernista. La nozione di essenzialismo, oggetto di revisione e critica feroce negli ultimi decenni, \u00e8 la convinzione che gruppi di individui possiedano caratteristiche proprie e uniche, in base alle quali \u00e8 possibile parlare di precise identit\u00e0 collettive (ad es. la categoria \"donne\" e \"uomini\" imperniate su una supposta \"essenza\" femminile e maschile). Le conseguenze principali di questo atteggiamento sono la creazione di contrapposizioni binarie (le donne sono ci\u00f2 che non sono gli uomini, e viceversa) e la nascita di identit\u00e0 collettive come categorie univoche, fisse, compiute (le Donne, gli Uomini).\nQueste sono per\u00f2 delle semplificazioni, delle generalizzazioni ingiustificabili a livello concettuale/teorico, perch\u00e9 non rappresentative nei confronti dei soggetti che dovrebbero rappresentare, fondate solo su un certo gruppo elevato a fondamento di tutta una categoria (ad es. alla base del concetto di \"donne\" \u00e8 uno specifico insieme di donne che viene esteso a tutti i soggetti \"donna\"). D'altro canto, difficile \u00e8 attuare lotte politiche per ottenere cambiamenti nel sociale se viene proposto un soggetto complesso e frammentato piuttosto che un gruppo compatto, definito e definibile. La Spivak parla dell'essenzialismo come di un \"errore necessario\": per ottenere concreti scopi sociali dovremmo utilizzare una immagine semplificata dei soggetti per cui si lotta, rimandando il dibattito teorico alle discussione interne ai singoli gruppi minoritari. L'essenzialismo pu\u00f2 quindi essere utilizzato come strategia politica, essendo per\u00f2 sempre consapevoli dei suoi limiti in ambito concettuale. Inoltre, \u00e8 una soluzione temporanea e mirata, e non una risposta finale al problema identitario."}
{"id": "253821", "revid": "290209", "url": "https://it.wikipedia.org/wiki?curid=253821", "title": "Aplasia midollare", "text": ""}
{"id": "253823", "revid": "363629", "url": "https://it.wikipedia.org/wiki?curid=253823", "title": "Insufficienza midollare", "text": ""}
{"id": "253827", "revid": "125774514", "url": "https://it.wikipedia.org/wiki?curid=253827", "title": "Sinastria", "text": "La sinastria \u00e8 uno dei due metodi generalmente utilizzati in astrologia per studiare la relazione tra due persone, l'altro essendo il tema composito.\nLa sinastria \u00e8 una tecnica di comparazione dei due temi natali considerati. Si analizzano dunque tanto gli interaspetti tra i diversi pianeti (congiunzione, sestile, trigono, quadratura, quinconce e opposizione) che la posizione rispettiva dei pianeti di una persona nelle case del tema natale dell'altra persona. Lo scopo \u00e8 di capire come interagiranno i campi energetici delle due persone.\nVengono considerati inoltre gli interaspetti pi\u00f9 generali; in altre parole l'armonia o la disarmonia fra i vari pianeti e luminari, in particolar modo il Sole, la Luna, Venere e Marte, Venere/Luna e Sole/Marte. Una particolare importanza \u00e8 data agli interaspetti ripetuti due volte (es. Sole di A congiunto a Marte di B e Marte di A trigono a Sole di B), ossia a quelle che sono definite \"doppie enfasi\".\nDi grandissimo rilievo sono gli aspetti dei pianeti lenti (Giove, Saturno, Urano, Nettuno e Plutone) di un soggetto su quelli personali dell'altro (Sole, Luna, Mercurio, Venere e Marte) e viceversa; l'analisi di queste configurazioni planetarie va oltre la lettura dei rapporti tra Sole Luna, Venere e Marte legate all'incontro e all'attrazione sessuale e danno una visione molto pi\u00f9 profonda delle reali dinamiche del rapporto di coppia. La Sinastria tra due persone pu\u00f2 essere calcolata anche online mediante software automatico ovviamente l'interpretazione dei risultati calcolati \u00e8 invece necessario affidarla a esperti del settore. Per il calcolo della Sinastria \u00e8 importante anche la domificazione che si sceglie. Solitamente le pi\u00f9 utilizzate sono il Sistema Placidiano, il Sistema di Koch, il Sistema Regiomontano, il Sistema delle Case Uguali di Huber, il Sistema di J. Vehlow etc..\nIn sinastria \u00e8 opportuno considerare gli aspetti dei pianeti con tolleranze molto pi\u00f9 strette che non nel tema natale:\n5 gradi per congiunzione;\n5 gradi per opposizione;\n4 gradi il trigono;\n3 gradi la quadratura;\n2 gradi il sestile;\n2 gradi il quinconce.\nPer gli aspetti fra i punti cardinali (ASC, DISC, MC, FC) l'orbita di tolleranza \u00e8 di 5 gradi.\nL'analisi complessiva, che dovrebbe essere svolta solo dopo aver studiato le capacit\u00e0 individuali di relazione di ambedue i soggetti considerati, dovrebbe permettere di capire quali sono i fattori principali della relazione (equilibrio, stimolo, sicurezza, etc.)."}
{"id": "253830", "revid": "670021", "url": "https://it.wikipedia.org/wiki?curid=253830", "title": "Codice giustinianeo", "text": "Il Codice giustinianeo (in latino \"Codex Iustinianus\" o \"Iustiniani\") \u00e8 una raccolta ufficiale di costituzioni imperiali redatta per ordine dell'imperatore romano d'Oriente Giustiniano, ad opera di una commissione da lui nominata. Fa parte della raccolta di leggi e massime di diritto nota come \"Corpus iuris civilis\".\nDi esso furono redatte due edizioni: la prima, il Codex Iustinianus primus o vetus del 529, \u00e8 andata perduta, mentre la seconda, il Codex Iustinianus repetitae praelectionis del 534, ci \u00e8 pervenuta integralmente.\nIl Codex Primus o Vetus.\nIl Codex Iustinianus primus o vetus non ci \u00e8 pervenuto, ma esso fu verosimilmente un ampliamento del Codice Teodosiano. Tale ipotesi \u00e8 giustificata soprattutto dall'esiguit\u00e0 del tempo occorso per la redazione dell'opera.\nL'idea.\nIl 13 febbraio 528, a meno di un anno dalla sua ascesa al trono imperiale, Giustiniano emanava la costituzione \"Haec quae necessario\", che costituisce una chiara dichiarazione di intenti.\nIn essa l'imperatore manifestava la volont\u00e0 di procedere ad un riordinamento che ponesse fine alle lungaggini processuali, e disponeva pertanto di avviare la redazione di un codice di leges, nel quale confluissero i materiali facenti parte dei precedenti codici, nonch\u00e9 le costituzioni emanate dopo la pubblicazione del Codice Teodosiano, fino alla produzione legislativa dello stesso Giustiniano.\nNel nuovo codice non dovevano essere accolte le disposizioni cadute in desuetudine o abrogate da costituzioni successive.\nLa commissione.\nDella stesura del codice venne incaricata una commissione composta di dieci membri: funzionari o ex funzionari imperiali, avvocati e capi militari, con l'aggiunta di un professore di diritto.\nA presiedere la commissione fu chiamato Giovanni, \"ex quaestor sacri palatii\", erroneamente identificato con Giovanni di Cappadocia.\nAi commissari fu dato il potere di apportare aggiunte, tagli e modifiche (le cosiddette \"interpolazioni\") al testo delle costituzioni, al fine di renderle pi\u00f9 chiare e di riunire o dividere le disposizioni in modo da porle sotto i titoli appropriati.\nIl compimento.\nL'opera fu compiuta in appena un anno. Il termine dei lavori venne annunciato da Giustiniano il 7 aprile 529, con la costituzione \"Summa rei publicae\". In essa l'imperatore ordinava che nei processi venissero citate solo le costituzioni contenute nel codice e vietava l'utilizzo di testi diversi da quelli inseriti nel Codex appena pubblicato.\nIl \"Codex Iustinianus Vetus\" entr\u00f2 in vigore il 16 aprile 529\nIl Codex Iustinianus repetitae praelectionis.\nGiustiniano credeva che il suo codice fosse completo, immutabile ed eterno. In realt\u00e0, dopo l'entrata in vigore del Digesto e delle Istituzioni, l'opera risultava gi\u00e0 obsoleta, in quanto conteneva norme ormai superate e non conteneva importanti disposizioni emanate nel frattempo, come le \"Quinquaginta decisiones\".\nL'aggiornamento.\nNel 534 Giustiniano diede l'incarico di aggiornare il codice ad una nuova commissione, presieduta da Triboniano e composta da cinque commissari. Ad essi fu attribuita la facolt\u00e0 di eliminare le costituzioni superflue e quelle abrogate, nonch\u00e9 di smembrarle e di modificare i passaggi poco chiari.\nL'avanzamento dei lavori fu rapidissimo e il 17 novembre 534 Giustiniano pot\u00e9 annunciare il compimento dell'opera nella costituzione \"Cordi\" (\"Cordi nobis est = Ci sta a cuore\").\nLa struttura.\nIl Codex Iustinianus repetitae praelectionis \u00e8 una raccolta di costituzioni imperiali comprese fra Adriano II e Giustiniano, pubblicato con la Constitutio Cordi del 16/11/534; \u00e8 l'unica edizione del Codex ad essere pervenuta fino a noi.\nL'opera \u00e8 divisa in 12 libri ripartiti in titoli nei quali le costituzioni sono in ordine cronologico.\nIl Codice costituisce la fonte principale delle costituzioni imperiali pre-giustinianee (quelle giustinianee ci sono pervenute con le Novelle).\nComplessivamente si contano oltre 1600 costituzioni, di cui oltre 1200 appartengono all'imperatore Diocleziano.\nLe costituzioni conservano l\"'inscriptio\", contenente il nome dell'imperatore e del destinatario, e la \"subscriptio\" con la data e il luogo di pubblicazione.\nL'opera \u00e8 divisa per argomenti:\nDelle \"leges\" raccolte, alcune sono in lingua greca, mentre la maggior parte \u00e8 in latino.\nLe differenze con la prima edizione.\nIl Codex Iustinianus repetitae praelectionis si basa chiaramente sulla prima edizione del codice, ma dai pochi frammenti che ci restano di questa sembra che le modifiche siano rilevanti.\nTra queste modifiche si pu\u00f2 ricordare la rimozione della Legge delle citazioni, ormai superflua dopo la pubblicazione del Digesto.\nUtilizzo.\nOltre a essere utilizzato nel diritto il codice di Giustiniano veniva studiato dagli studenti al 5\u00ba e ultimo anno di studio di diritto, siccome la prima edizione del Codex aveva parti discordanti col digesto studiato gli anni precedenti questo fu sostituito con lo studio del Codex Repetitae praelectionis.\nDopo il Codex.\nL'attivit\u00e0 legislativa di Giustiniano non si ferm\u00f2 con il Codex, ma continu\u00f2 fino alla sua morte, avvenuta nel 565. Le costituzioni emanate dall'imperatore dopo la pubblicazione del Codex Iustinianus repetitae praelectionis sono dette Novellae."}
{"id": "253831", "revid": "4106", "url": "https://it.wikipedia.org/wiki?curid=253831", "title": "Saint-Paul (Alpi dell'Alta Provenza)", "text": ""}
{"id": "253834", "revid": "121281370", "url": "https://it.wikipedia.org/wiki?curid=253834", "title": "Enrico Viarisio", "text": "Il teatro e il cinema.\nScoperto dall'attrice e capocomica Paola Pezzaglia, che gli offre la sua prima scrittura teatrale come \"brillante\" nel dicembre del 1916, esordisce in modo avventuroso: essendo mancato alla riunione della Compagnia il primo attore, toccano a lui tutte le parti importanti di uomo. Si specializza poi nel genere leggero e nella rivista. A partire dagli anni trenta lavora anche nel cinema, affermandosi come uno degli attori brillanti pi\u00f9 celebri del cinema sonoro (\"Cavalleria\", \"Non ti conosco pi\u00f9\", \"Due milioni per un sorriso\", \"L'amore si fa cos\u00ec\") anche se sar\u00e0 quasi sempre relegato a ruoli da spalla o da comprimario.\nFigura elegante e sottile, riconoscibile per i capelli perennemente impomatati e i baffetti curati, interpreta spesso personaggi di nobile decaduto o di viveur importuno e talvolta rompiscatole, ma sempre fondamentalmente onesto. Negli anni cinquanta, pur continuando la sua carriera nel teatro di rivista dove affianca personaggi come Wanda Osiris, Olga Villi e Isa Barzizza, interpreta decine di film di genere, anche se non mancheranno occasioni d'autore come ne \"I vitelloni\" di Federico Fellini in cui gli viene affidata la parte del padre di Moraldo.\nIl cinema musicale.\nIn seguito partecipa a numerosi musicarelli al fianco di cantanti che poi diventeranno famosi, come Mina, Bobby Solo, Gianni Morandi e Rita Pavone, ma la caratterizzazione pi\u00f9 celebre di quel periodo \u00e8 quella degli spot pubblicitari girati per la Alemagna e trasmessi con la rubrica pubblicitaria Carosello negli anni 1957, 1958 e 1959 con Lia Zoppelli e, nel 1958, anche con Franco Scandurra; con i medesimi negli anni 1960 e 1961, e nel 1962 con Mimmo Craig e Leo Gavero invece di Scandurra; la frase conclusiva dello sketch, pronunciata quando gli veniva offerto un prodotto Alemagna, era lo slogan \"Ullall\u00e0, \u00e8 una cuccagna!\"."}
{"id": "253836", "revid": "174925", "url": "https://it.wikipedia.org/wiki?curid=253836", "title": "Codex Iustinianus repetitae praelectionis", "text": ""}
{"id": "253840", "revid": "775372", "url": "https://it.wikipedia.org/wiki?curid=253840", "title": "Clelio Darida", "text": "Biografia.\nSindaco di Roma.\nConsigliere comunale di Roma per la Democrazia Cristiana a partire dal giugno 1960, espressione della corrente fanfaniana e forlaniana nella Capitale.\nNel luglio 1969, Rinaldo Santini si dimette da sindaco di Roma, a seguito di forti critiche dell'assessore Mauro Bubbico e delle contemporanee dimissioni di altri tre assessori democristiani. Clelio Darida \u00e8 eletto sindaco il 30 luglio successivo con soli 36 voti su 80 e costituisce una Giunta di centro-sinistra. Personaggio portato alla mediazione, si trova a gestire la macchina comunale in un momento di grande difficolt\u00e0, soprattutto a causa dell'aggravarsi del problema della casa e della mancanza di aule scolastiche.\nL'atto pi\u00f9 importante della sua prima Giunta \u00e8 la nomina dei 240 consiglieri circoscrizionali (settembre 1969), che avviano il decentramento comunale; si finisce inoltre di acquisire la storica Villa Doria Pamphilj, che diviene cos\u00ec il pi\u00f9 grande parco pubblico di Roma. Nel 1970 si d\u00e0 inizio ai lavori della \"strada panoramica\" sulle pendici di Monte Mario. Nell'estate dello stesso anno, i lavori del costruendo tratto di metropolitana \"Termini-Anagnina\" provocano lesioni a numerosi edifici della Via Appia Nuova, con conseguenti disagi alla popolazione e l'interruzione dei lavori stessi. Potranno essere ripresi solo una volta riprogettato lo scavo in galleria a foro cieco, da realizzarsi mediante un apposito macchinario (la cosiddetta \"talpa\").\nIl 13 giugno 1971 si tengono le elezioni amministrative, che segnano una forte avanzata della destra; il 7 agosto Darida \u00e8 confermato Sindaco dal Consiglio comunale e vara una Giunta monocolore DC che ha breve vita (poco pi\u00f9 di sei mesi). Dimessosi nuovamente il 15 febbraio 1972, Darida \u00e8 rieletto il 17 marzo 1972 e rimane in carica sino al termine della consiliatura 1971-76. Nel 1974 costituisce una giunta monocolore Dc, che si avvale del sostegno dei consiglieri comunali, oltre quelli della Democrazia Cristiana, anche dei partiti: socialista, socialdemocratico, repubblicano e liberale ad esclusione solo di quelli del movimento sociale italiano.\nGli anni di mandato 1971-76 sono contrassegnati dal prosieguo degli interventi di edilizia economica e popolare (L. 167/62), per un totale di 35.000 stanze/abitanti realizzate; dall'adozione di una seconda variante generale al Piano regolatore adottato nel 1962 (delibera del consiglio comunale n. 2632 dell'8 agosto 1974) e dalla localizzazione e progettazione della rete e degli impianti di depurazione delle acque (Depuratori Roma-Nord, Roma-Sud, Roma-Est e Roma-Ostia, cosiddetto \"Piano Acea\"). Nel 1976 si procede all'adozione delle prime \"varianti circoscrizionali\" al piano regolatore (delibere n. 2194 e 2201 del 3-4-5 maggio 1976) e del Piano delle zone industriali (delibere n. 1114 del 26 marzo 1976), nonch\u00e9 alla prima perimetrazione delle borgate abusive sorte dopo il 1962 (delibera n. 1663 del 20 aprile 1976), che segner\u00e0 l'avvio di un processo che si concluder\u00e0 nel 1980 con l'adozione di una variante al piano regolatore messa a punto sotto l'amministrazione di sinistra. Nel 1972 \u00e8 approvata la seconda parte del tracciato della linea A della metropolitana (Termini-Ottaviano), su un percorso diverso da quello previsto inizialmente, e sono appaltati i lavori alla soc. Metroroma. Nel 1976 \u00e8 approvato il tracciato della linea B della metropolitana, con la scelta della direttrice Rebibbia in luogo di quella verso Montesacro, e il progetto per il prolungamento della costruenda Linea A fino alla circonvallazione Cornelia (delibere n. 2132 e 2133 del 26 aprile 1976).\nIl 6 marzo 1976, Darida si dimette da sindaco per partecipare alle elezioni politiche anticipate fissate il 20 giugno di quell'anno. Contemporaneamente, le nuove elezioni amministrative portano in Campidoglio una maggioranza di sinistra e la DC perde per la prima volta la guida del Comune di Roma.\nDeputato e ministro.\nAlle politiche nel 1963, Darida \u00e8 eletto per la prima volta alla Camera, viene poi rieletto nel 1968, ma il suo mandato \u00e8 cessato per incompatibilit\u00e0. Nel 1976, nel 1979, nel 1983 e nel 1987 ritorna alla Camera. \u00c8 stato Sottosegretario agli Interni dal 1976 al 1980. Nel 1979 il Presidente Pertini rifiut\u00f2 a Francesco Cossiga la nomina di Clelio Darida a ministro della difesa. Dal 1980 al 1987 ha ricoperto successivamente gli incarichi di Ministro dei Rapporti con il Parlamento, Ministro delle Poste, Ministro della Funzione pubblica, Ministro della Giustizia e infine Ministro delle Partecipazioni statali. Alle elezioni politiche del 1992 non \u00e8 stato rieletto.\nInchieste giudiziarie.\nDal 7 giugno al 9 settembre 1993 \u00e8 rinchiuso nel carcere di San Vittore per presunta corruzione, nell'ambito della pi\u00f9 ampia indagine denominata Mani Pulite, dalle accuse rivoltegli nell'inchiesta Intermetro (dal nome di nove societ\u00e0 che realizzarono l'ampliamento della Metropolitana di Roma), che vide coinvolto anche il manager FIAT Cesare Romiti. Prosciolto dalle accuse, riceve dal ministero del Tesoro un risarcimento danni di 100 milioni.\nL'adesione a Rifondazione Democristiana.\nIl 1\u00ba ottobre 2006 Darida partecipa alla costituzione del nuovo movimento politico di ispirazione cristiana \"Rifondazione Democristiana\" (successivamente \"Rinascita Popolare\"), guidato da Publio Fiori e nel quale Darida assume l'incarico di presidente del Consiglio nazionale.\nLa ripresa delle attivit\u00e0 della Democrazia Cristiana.\nNei primi mesi del 2012 Darida accetta l'invito rivoltogli da diversi ex consiglieri nazionali democristiani in carica nel 1993 e convoca il Consiglio Nazionale della Democrazia Cristiana, dopo che la Corte di Cassazione ha riconosciuto che la Democrazia Cristiana non era mai stata sciolta in quanto il Consiglio Nazionale che nel 1994 sanc\u00ec la nascita del Partito Popolare Italiano non aveva il potere di deliberare tale scioglimento. Darida, dopo avere invano chiesto a Rosa Russo Jervolino (che nel 1994 ricopriva la carica di Presidente del Consiglio Nazionale della DC) di riconvocare il Consiglio Nazionale medesimo, procede, insieme ad altri 48 esponenti della DC che nel 1994 facevano parte del Consiglio Nazionale, all'autoconvocazione del parlamentino della DC che si riunisce il 30 marzo 2012, eleggendo la nuova Direzione nazionale e il nuovo Segretario politico del partito nella persona di Gianni Fontana, mentre alla presidenza del Consiglio Nazionale viene eletto Silvio Lega. Clelio Darida viene nominato Presidente onorario del partito. Ai nuovi organismi di partito viene dato mandato di riaprire il tesseramento e di riavviare l'attivit\u00e0 politica della Democrazia Cristiana.\nL'adesione alla Democrazia Cristiana sandriana.\nQualche mese dopo aver contribuito in prima persona alla riconvocazione del Consiglio nazionale della DC del 1993 al fine di far rinascere il partito di De Gasperi, tuttavia Darida abbandon\u00f2 la rinata Democrazia Cristiana guidata da Fontana per aderire alla \"Democrazia Cristiana\" guidata da Angelo Sandri, di cui divenne presidente onorario."}
{"id": "253842", "revid": "117271549", "url": "https://it.wikipedia.org/wiki?curid=253842", "title": "Solfagnano", "text": "Solfagnano \u00e8 una frazione del comune di Perugia (PG).\nGeograficamente situato al limite nord del territorio di Perugia, a circa 227 , il fiume Tevere lo attraversa interamente. Il territorio \u00e8 suddiviso in una parte pianeggiante, attorno all'alveo fluviale, ed in una parte semi-montagnosa (325 m s.l.m.), confinante con il monte Tezio (961 m). Conta 698 abitanti.\nSolfagnano-Parlesca \u00e8 la sede della XIII circoscrizione del comune di Perugia, che comprende anche le frazioni di Resina, Tavernacce, Sant'Orfeto, La Bruna e Rancolfo. Essa vanta circa 2.900 abitanti, distribuiti su una superficie di 56\u00a0km\u00b2.\nStoria.\nIl nucleo centrale del paese si sviluppa a partire dal XIV secolo come \"villa\", per poi diventare un vero e proprio \"castrum\" nel secolo successivo.\nEconomia.\nLa vicinanza con il territorio di Umbertide fa s\u00ec che le attivit\u00e0 economiche siano in stretto collegamento con quelle del comune vicino."}
{"id": "253843", "revid": "965226", "url": "https://it.wikipedia.org/wiki?curid=253843", "title": "Bruno Visentini", "text": "Milit\u00f2 nel Partito d'Azione e poi nel Partito Repubblicano del quale fu uno dei principali esponenti accanto a Ugo La Malfa. Allievo di Ezio Vanoni, fu per due volte Ministro delle Finanze, rinnovando la struttura amministrativa del ministero e riformando profondamente il sistema fiscale. A lui si deve la disciplina delle societ\u00e0 per azioni, l'obbligatoriet\u00e0 dello scontrino fiscale e la spinta all'introduzione di una normativa antitrust anche in Italia.\nBiografia.\nDopo la maturit\u00e0 classica, studi\u00f2 legge presso la facolt\u00e0 di giurisprudenza di Padova, dove si laure\u00f2 nel 1935. Sin da quegli anni si dedic\u00f2 all'antifascismo militante. Agli inizi del 1943 venne arrestato a Roma e accusato di propaganda contro il regime; rimase recluso fino al 26 luglio 1943, l'indomani della caduta del fascismo. Avvocato e professore universitario, ha insegnato diritto commerciale all'universit\u00e0 di Urbino.\nTra i fondatori del Partito d'Azione insieme a Ugo La Malfa, Parri e Ragghianti, in occasione della scissione romana di questo pass\u00f2 al Partito Repubblicano (PRI). Per il PRI fu deputato dal 1972 al 1976 e dal 1983 al 1987 e senatore dal 1976 al 1979 e dal 1987 al 1994. Di quel partito fu anche presidente dal 1979 al 1992. Nel 1994 fu rieletto al Senato con i Progressisti e ricopr\u00ec la carica fino alla morte. Fu inoltre deputato al Parlamento Europeo dal 1979 al 1983 e dal 1989 al 1994.\nIl suo primo incarico di governo fu quello di sottosegretario alle Finanze nel primo governo De Gasperi (dicembre 1945-luglio 1946). Successivamente fu Ministro delle finanze nel quarto governo Moro (novembre 1974-gennaio 1976), Ministro del bilancio e della programmazione economica nel quinto governo Andreotti (marzo-agosto 1979) e nuovamente delle Finanze nel primo e nel secondo governo Craxi (agosto 1983-aprile 1987). Tra il 1950 al 1972 ricopr\u00ec la carica di vicepresidente dell'IRI. Fu anche presidente dell'Olivetti S.p.A. quasi ininterrottamente dal 1964 al 1983, succedendo a Giuseppe Pero. Nel 1974 divenne vicepresidente di Confindustria, dimettendosi per\u00f2 pochi mesi dopo. Il 29 novembre 1976 Bruno Visentini fu chiamato nel consiglio della fondazione \"Giorgio Cini\", e ne fu eletto presidente l'11 marzo 1977, rimanendo in carica sino al 1995.\nL'attivit\u00e0 nelle commissioni ministeriali e parlamentari.\nFece parte di numerose commissioni ministeriali, in particolare delle commissioni per la riforma del diritto societario presiedute da Francesco Santoro Passarelli (1959), da Alfredo de Gregorio (1964, i cui lavori confluirono in un progetto redatto da Gino de Gennaro e dallo stesso Visentini nel 1967) e da Dino Marchetti (1973). La riforma, sia pure circoscritta alle sole societ\u00e0 per azioni, fu portata a compimento dalla legge del 7 giugno 1974 n. 216 (conversione in legge, con modificazioni, del decreto-legge 8 aprile 1974 n. 95), a cui Visentini diede un apporto significativo, anche in quanto membro autorevole della commissione Finanze e Tesoro della Camera.\nDal confronto tra il testo della legge di conversione e il decreto-legge, appare evidente come il contenuto di quest'ultimo sia stato interamente riscritto nel corso dei lavori parlamentari, recependo quasi integralmente le proposte in materia di societ\u00e0 per azioni contenute nel progetto Marchetti. Nel 1972 fece parte della commissione ministeriale incaricata di redigere il Testo Unico delle Imposte dirette del 1973. Si devono a Visentini, in particolare, l'introduzione dell'IRPEF e del sostituto d'imposta per i redditi da lavoro dipendente. Nel 1985 promosse inoltre la normativa che obbligava i commercianti al dettaglio all'utilizzo del registratore di cassa con emissione dello scontrino fiscale; ci\u00f2 rese immediatamente verificabili gli effettivi incassi e ridusse l'evasione, ma il fatto che la ditta \"leader\" nella produzione dei registratori di cassa fosse la Olivetti, di cui Visentini era stato presidente, diede origine a polemiche.\nLe \"leggi Visentini\".\nBruno Visentini fu l'ispiratore di alcune leggi, la \"Legge Visentini\" del 1975 e la \"Visentini-bis\" del 1983, che riformarono le norme per la stesura dei bilanci societari. Queste introdussero una disciplina delle riserve che le imprese potevano accumulare. Le riserve erano: \"riserva da sovrapprezzo azioni\" per gli aumenti di capitale sopra la pari (con prezzo maggiore del valore nominale), \"riserva legale\" obbligatoria, \"riserve statutarie\" aggiuntive che l'azienda poteva introdurre fino ad un massimo del 5% del capitale sociale.\nCon un duplice strumento di un limite all'entit\u00e0 delle riserve e di trasparenza con l'obbligo di evidenziarle a parte in bilancio, questa riforma contabile ostacolava la creazione di conti per nascondere utili all'erario, o la creazione di fondi neri, di cui agli azionisti non era nota l'esistenza e tanto meno la destinazione. La riforma assumeva un ruolo importante nel settore bancario, dove l'ammontare di queste riserve era particolarmente consistente, cos\u00ec come un uso dei fondi estraneo alla mera attivit\u00e0 d'impresa.\nLa proposta di \"governo istituzionale\".\nNel 1980 Visentini, contro la pratica della partitocrazia che si esprimeva negli estenuanti negoziati tra le segreterie dei partiti per arrivare alla composizione del governo, indic\u00f2 un \"ritorno alla Costituzione\" nella forma di un \"governo istituzionale\": secondo Visentini, il governo avrebbe dovuto essere nominato autonomamente dal Presidente della Repubblica e insediato a seguito del voto di fiducia del Parlamento. Il governo istituzionale doveva trasformare la concezione del bene comune della maggioranza parlamentare in provvedimenti legislativi e amministrativi sotto il controllo del Parlamento.\nIl ruolo dei partiti doveva limitarsi alla raccolta del consenso popolare e alla sua discussione in Parlamento. Il dibattito sul \"governo istituzionale\" vide contrari quasi tutti i partiti, compreso lo stesso PRI di Visentini; l'unico appoggio, ma non incondizionato, venne espresso dal PCI di Luigi Longo ed Enrico Berlinguer. Secondo Eugenio Scalfari, la proposta di Visentini ha trovato applicazione nel governo Monti."}
{"id": "253845", "revid": "174925", "url": "https://it.wikipedia.org/wiki?curid=253845", "title": "Codex Iustinianus", "text": ""}
{"id": "253849", "revid": "174925", "url": "https://it.wikipedia.org/wiki?curid=253849", "title": "Codex iustinianus", "text": ""}
{"id": "253852", "revid": "124914632", "url": "https://it.wikipedia.org/wiki?curid=253852", "title": "Renato Altissimo", "text": "Biografia.\nStudi e carriera imprenditoriale.\nNato nel 1940 a Portogruaro, in provincia di Venezia, figlio di industriali, ha conseguito la laurea in Scienze politiche presso l'Universit\u00e0 degli Studi di Torino, \u00e8 stato vicepresidente di Confindustria. La sua famiglia possedeva a Testona una fabbrica di fanali e accendini, non pi\u00f9 esistente, che faceva parte dell'indotto FIAT.\nCarriera politica.\nEsponente di spicco del Partito Liberale Italiano, sostenitore del Pentapartito, \u00e8 stato ministro della sanit\u00e0 nel Governo Cossiga I, nei Governi Spadolini I e II, nel Governo Fanfani V.\nMinistro dell'industria, del commercio e dell'artigianato nel Governo Craxi I. Da Ministro della Sanit\u00e0 si trov\u00f2 a gestire il lancio e la stabilizzazione del neonato Sistema Sanitario Nazionale, che aveva sostituito il regime mutualistico e da Ministro dell'Industria resse il dicastero durante il \"piccolo boom\" degli anni '80 durante il quale la crescita del PIL tocc\u00f2 il 5%. Celebre anche per essere un \"viveur\" e un assiduo frequentatore delle notti romane.\nNel 1986, in occasione del combattuto congresso di Genova a maggio, si candida alla segreteria del Partito Liberale, rappresentante la componente a sinistra del partito, contro quella dell'uscente Alfredo Biondi, che alla fine vinse. In seguito alla sua vittoria si dimise da Ministro. Durante la sua segreteria il partito si spost\u00f2 verso una linea liberal-riformatrice grazie a cui il PLI pot\u00e9 stringere una forte sinergia col Partito Socialista Italiano di Bettino Craxi di cui Altissimo divenne alleato: questa linea fu premiata dagli elettori che permisero al piccolo PLI di raggiungere e superare, dopo quasi vent'anni, il 4% alle elezioni europee del 1989.\nNel 2004 entra nel nuovo Partito Liberale Italiano (PLI) di Stefano De Luca, che si schiera con la Casa delle Libert\u00e0 di Silvio Berlusconi, con cui si candida alle elezioni politiche del 2006, ma senza essere eletto.\nIl 5 marzo 2011 rientra nel Consiglio Nazionale del uovo PLI.\nNel 2014, poco prima delle elezioni europee, non rinnova la tessera del PLI e fonda assieme a Carlo Scognamiglio, Giuliano Urbani e Alfredo Biondi il movimento \"\"I\" \"Liberali\"\", per promuovere il rilancio dell'economia e un'accelerazione sulle privatizzazioni.\nMorte.\nMuore il 17 aprile 2015 all'ospedale Gemelli di Roma all'et\u00e0 di 74 anni, a seguito di una lunga malattia e un ricovero per problemi cardiaci e respiratori.\nVicende giudiziarie.\nTangentopoli e Processo Enimont.\nIl 15 marzo 1993 Renato Altissimo riceve degli avvisi di garanzia. Il 4 dicembre 1993, durante una conferenza stampa convocata per sua volont\u00e0, ammette di aver ricevuto in maniera illecita 200 milioni di lire in contanti. Imputato nel processo per la maxi tangente Enimont, \u00e8 stato definitivamente condannato a 8 mesi per finanziamento illecito ai partiti nel giugno 1998."}
{"id": "253853", "revid": "174925", "url": "https://it.wikipedia.org/wiki?curid=253853", "title": "Codex iustinianus repetitae praelectionis", "text": ""}
{"id": "253855", "revid": "1566286", "url": "https://it.wikipedia.org/wiki?curid=253855", "title": "Peter Greenaway", "text": "\u00c8 considerato come uno dei pi\u00f9 significativi cineasti britannici contemporanei, occupando di diritto un posto centrale nel dibattito sul cinema d'autore.\nBiografia.\nFiglio di un impresario edile e ornitologo dilettante, e di una insegnante, Peter John Greenaway nasce a Newport, in Gran Bretagna, il 5 aprile del 1942, e trascorre la sua infanzia tra Londra e l'Essex, a contatto con la natura. A dodici anni, dopo aver deciso di diventare un pittore, Peter si iscrive al Walthamstow College of Art. Inizia a interessarsi all'arte cinematografica a sedici anni, dopo aver visto al cinema il film di Ingmar Bergman \"Il settimo sigillo\".\nPeter Greenaway \u00e8 ateo.\nPrimi lavori.\nNel 1962, Greenaway realizza il suo primo cortometraggio: \"Death of Sentiment\". Dopo aver tentato, senza riuscirvi di iscriversi alla scuola di cinema del Royal College of Art, torna alla pittura e nel 1964 espone per la prima volta i suoi lavori nella mostra \"Ejzen'tejn at Winter Palace\", allestita alla Lord's Gallery. Nello stesso periodo, inizia anche a scrivere i suoi primi romanzi, ispirandosi in particolare a Borges e a Italo Calvino. Nel 1965, dopo una breve parentesi come critico cinematografico, inizia a lavorare come montatore al Central Office of Information, un organismo governativo dove rimarr\u00e0 per circa dieci anni, partecipando alla realizzazione di una ottantina di documentari, tra cui \"I am going to be an architect\" e \"Legend of birds\". Sempre in questi anni Greenaway si dedica all'illustrazione di libri e alla scrittura di ben 18 romanzi, per i quali per\u00f2 non trover\u00e0 un editore.\nUtilizzando la struttura e i mezzi del Central Office of Information, Greenaway realizza alcuni cortometraggi come \"Treno\" (\"Train\") (1966), un balletto meccanico dell'ultimo treno a vapore entrato nella stazione di Waterloo, \"Albero\" (\"Tree\") (1966), che mostra un albero rinsecchito circondato dal cemento all'esterno della Royal Festival Hall, e \"Windows\" (1975) che offre viste di paesaggi inglesi filmati attraverso varie finestre. Nel 1978, il British Film Institute produce il cortometraggio \"Un viaggio attraverso H\" \"(La reincarnazione di un ornitologo)\", che conquista il premio Hugo al festival di Chicago. Due anni dopo, raccogliendo diversi lavori pittorici realizzati in varie occasioni e componendo 92 situazioni secondo il sistema della musica aleatoria di John Cage e dello spirito accumulatorio di una enciclopedia, Greenaway riesce a produrre il suo primo lungometraggio: \"Le cadute\" (1980), vincitore del premio del British Film Institute e dell'\u00c2ge d'or a Bruxelles.\nCarriera cinematografica.\nGli anni ottanta diedero la fama al regista con le sue seguenti, maggiori produzioni cinematografiche.\n\"I misteri del giardino di Compton House\" (1982).\n\"I misteri del giardino di Compton House\" \u00e8 la prima pellicola che rivela Peter Greenaway al pubblico internazionale.\nAmbientata nel 1694, \u00e8 la storia di un giovane disegnatore (interpretato da Anthony Higgins) a cui \u00e8 stato affidato l'incarico di eseguire dodici vedute di una propriet\u00e0 signorile, si tratta di una commedia grottesca, in cui il protagonista si trover\u00e0 invischiato in un torbido meccanismo, dalle conseguenze drammatiche. Intrappolato da rapporti di tipo economico e di subordinazione lavorativa, l'artista si dimostra come impotente nei confronti degli accadimenti del mondo reale che egli sta rappresentando con i suoi dodici disegni, troppo tardi scoprir\u00e0 di essere stato solo una pedina sacrificabile, nelle mani dei suoi committenti.\nIl film in sostanza \u00e8 una specie di rivisitazione in chiave tardo seicentesca di \"Blow Up\" di Michelangelo Antonioni dove in entrambe le opere un artista interessato alla \"verit\u00e0 oggettiva\" (un fotografo nel film italiano e disegnatore di paesaggi particolarmente attaccato alla minuziosa riproduzione di ogni particolare in quello inglese) si rende conto che la sua ricerca lo sta portando a conclusioni inaspettate e drammaticamente coinvolgenti.\nL'artista del film di Greenaway \u00e8 un borghese che si confronta orgogliosamente con un milieu aristocratico facendosi scudo di questa visione esasperatamente oggettivista per la quale si posiziona sempre \"a distanza\" dall'oggetto di osservazione, senza coinvolgimenti di alcun tipo, n\u00e9 sentimentali, n\u00e9 soprattutto politici. In realt\u00e0 il disegnatore, e quindi tutti gli artisti nell'intenzione del regista, si trovano comunque ad essere complici del sistema sociale e politico che li coopta apparentemente solo come professionisti e la loro opera non \u00e8 unicamente la metafora che codifica simbolicamente i rapporti di classe, di potere e i modi di distinzione sociale ma \u00e8 in se stessa una vera e propria azione \"politica\" anche da parte degli stessi artisti che li carica di una responsabilit\u00e0 e di una complicit\u00e0 ineludibili (come dimostrano gli sviluppi conclusivi della storia).\nIl disegnatore non si rende conto della trama ordita ai suoi danni perch\u00e9 \u00e8 troppo preso dal confronto con un'aristocrazia con la quale ha un doppio rapporto di conflittualit\u00e0 e irresistibile di desiderio di inclusione.\nIn \"Nightwatching\" invece, dove si affronta sostanzialmente l'identica tematica, Rembrandt compie un salto di qualit\u00e0 e comprende benissimo tutte le implicazioni dell'opera che gli viene commissionata per cui si sforza in tutti i modi di denunciare i crimini e il sistema di sfruttamento-dominio della ricca borghesia di Amsterdam.\nMa il risultato sar\u00e0 lo stesso in tutti e due i film ossia la sconfitta tragica in un caso e il disastro economico nell'altro ad opera di quella ruling class che si avvale delle prestazioni dell'artista solo in quanto \"addetto\" alla rappresentazione simbolica della necessit\u00e0, bont\u00e0 e inevitabilit\u00e0 del sistema di potere garantendo in cambio una parziale ammissione negli ambienti sociali pi\u00f9 elevati che per\u00f2 comporta una posizione di totale subordinazione dalla quale sar\u00e0 pericolosissimo cercare di sottrarsi.\nLa colonna sonora \u00e8 affidata al compositore Michael Nyman, che collaborer\u00e0 con Greenaway in 11 lavori tra film e cortometraggi.\n\"Lo zoo di Venere\" (1985).\nIl film mostra gli orrendi esperimenti effettuati da due zoologi, fratelli gemelli, dopo aver perso le mogli, morte in un incidente automobilistico. La costruzione del film, ripercorre in maniera molto schematica le 8 tappe dell'evoluzione naturale di Darwin. Attraverso il disfacimento e la putrefazione degli esseri viventi, a partire da una mela, per proseguire lungo l'asse evolutivo fino all'uomo (nei corpi dei due fratelli), il film \u00e8 una evidente metafora sulla necessit\u00e0 della morte per il prosieguo della vita.\n\"Il ventre dell'architetto\" (1987).\n\"Il ventre dell'architetto\" segue le vicissitudini dell'architetto statunitense Stourley Kracklite (interpretato da Brian Dennehy), venuto a Roma per allestire una mostra dedicata al teorico dell'architettura \u00c9tienne-Louis Boull\u00e9e. Il film \u00e8 ricco di metafore e elementi simbolici ruotanti attorno all'architettura classica, divisa per periodi storici, al colore e alla figura di \u00c9tienne-Louis Boull\u00e9e. Il protagonista del film, scopertosi malato terminale e rapito dalla perfezione dell'architettura classica di Roma, finir\u00e0 col perdere ogni cosa, il lavoro, il senno, la moglie e infine la vita.\n\"Giochi nell'acqua\" (1988).\nIn questa pellicola le tre protagoniste femminili: madre figlia e nonna, uccidono annegandoli i rispettivi mariti, anche con la complicit\u00e0 di un coroner, alla fine vittima lui stesso. Si tratta di una tragicommedia fortemente ironica, basata sulla scansione numerica del tempo (da 1 a 100), oltre alla semplice trama e a una grande quantit\u00e0 di elementi simbolici (il colore, la morte, gli insetti, l'acqua), sono degne di nota le ambientazioni degli omicidi, ricostruite con un criterio pittorico che sembra ripercorrere la storia dell'arte, dal barocco fino alla metafisica, il tutto accompagnato dalla colonna sonora di Michael Nyman che rielabora incessantemente un frammento dell'adagio della Sinfonia Concertante di Mozart.\n\"I morti della Senna\" (1988).\nSi tratta di un mediometraggio intitolato \"Death in the Seine\". Nel periodo immediatamente successivo alla Rivoluzione francese, a Parigi le morti per annegamento nella Senna venivano scrupolosamente catalogate. La trama deriva dai referti di due impiegati dell'obitorio che scrivono i nomi di 400 morti. Partendo dalle descrizioni delle vittime, la pellicola evoca le loro vite passate.\nPer la prima volta Greenaway, scopre la possibilit\u00e0 di usare la grafia come elemento portante di un film.\n\"Il cuoco, il ladro, sua moglie e l'amante\" (1989).\nIl retroterra figurativo di questa pellicola \u00e8 costituito dalla tradizione pittorica raffigurante gruppi di persone attorno ad un tavolo. In particolare - come ammise Greenaway stesso - \"La cena in casa Levi\" di Veronese e \"Il banchetto degli ufficiali del corpo degli arcieri di San Giorgio\" di Hals.\nIl modello narrativo del film \u00e8 di tipo teatrale, in particolare del teatro satirico dell'et\u00e0 di Giacomo I d'Inghilterra; basato sulla violenza e sull'erotismo. La quasi totalit\u00e0 delle scene e dell'azione si svolge all'interno dei locali del ristorante di propriet\u00e0 del ladro (Michael Gambon), e delle grandi tavole imbandite, dove ogni cosa - ladri che progettano azioni criminose, amanti che si incontrano clandestinamente, altri personaggi che mangiano tranquillamente -esprime una feroce critica verso la societ\u00e0 inglese thatcheriana contrapposta all'umano bisogno di amore. In questo melodramma ironico e grottesco, considerato come il film pi\u00f9 politico di Greenaway, appare evidente la denuncia verso la moderna societ\u00e0 dei consumi, intesa come vuota di valori, ma vorace ingorda e cannibale, personificata dalla figura del ladro. Dal verso del simbolismo pi\u00f9 proprio all'autore il film si snoda attraverso uno schema fatto di sette colori, che caratterizzano gli ambienti principali, dal rosso carminio e carnale della sala da pranzo; il bianco titaneo del bagno dove si compie l'adulterio e dalle sfumature di verde smeraldo delle cucine dove viene poi cucinato il cadavere del amante.\n\"L'ultima tempesta\" (1991).\nProspero (John Gielgud), spodestato duca di Milano, si trova con la figlia Miranda (Isabelle Pasco) su un'isola deserta, popolata solo da spiriti e esseri creati dalle sue arti magiche. Si tratta di una rilettura molto personale della tragedia di Shakespeare La tempesta. Il film formalmente eccessivo e ridondante di immagini e effetti grafici computerizzati, ruota attorno ai 24 volumi della biblioteca di Prospero, compendio del sapere umano e fonte dei poteri magici del protagonista. Greenaway allestisce un universo allegorico composto da un centinaio di creature immaginarie, che si muovono all'interno di scenografie rinascimentali barocche e rococ\u00f2, e che tutto sembra contenere; nello spazio filmico confluiscono il teatro, la danza, il canto, il disegno e l'animazione.\n\"Il bambino di M\u00e2con\" (1993).\nIn questo film Greenaway usa ancora la metafora per parlare del tempo presente. La pellicola filma una rappresentazione teatrale di un fatto realmente accaduto a met\u00e0 del Seicento nella cittadina francese di M\u00e2con, dove la nascita di un bambino viene interpretato dalla popolazione come un evento miracoloso. Girato con la consueta attenzione per la composizione pittorica delle immagini e con un uso simbolico di tre colori dominanti: l'oro, il rosso e il nero, il film denuncia la menzogna e l'inganno insito nella realt\u00e0. Ci\u00f2 che accade sul palcoscenico non \u00e8 infatti una semplice rappresentazione, la violenza e la morte sono reali, senza per\u00f2 che nessuno fra gli spettatori ne abbia consapevolezza.\n\"I racconti del cuscino\" (1996).\nVi si narra la storia di Nagiko (Vivian Wu), figlia di un calligrafo, cresciuta sotto le suggestione della tradizione calligrafica tradizionale giapponese, una volta maggiorenne e trasferitasi a Hong Kong, ricercher\u00e0 con una serie di giovani amanti i piaceri derivanti dalla carne e dalla scrittura sul corpo, usato come un foglio di carta.\nIn questo film il corpo umano inteso come foglio bianco, e la scrittura sono visti come dispensatori di piacere e erotismo. Greenaway continua la sua sperimentazione sul linguaggio cinematografico, che si frantuma visivamente in immagini che diventano multiple, in schermi che cambiano formato e in tonalit\u00e0 cromatiche che variano da schermo a schermo.\n\"8 donne e 1/2\" (1999).\nAbbandonando le sperimentazioni e l'uso della grafica computerizzata presenti nel precedente film, Greenaway ritorna alle suggestione delle sue inquadrature classiche e statiche, torna ai temi legati alla numerologia, all'acqua e al suo sottile Humor nero.\nIl regista ha voluto omaggiare il celebre film di Federico Fellini 8\u00bd, girato nei primi anni sessanta, con particolare riferimento alle fantasie maschili legate a una scena di Marcello Mastroianni. La pellicola racconta di Philip Emmenthal (John Standing), un ricco uomo d'affari di Ginevra che eredita 8 locali e 1/2 adibiti all'uso del gioco giapponese del Pachinko. Il figlio Storey (Matthew Delamere) decide di occuparsene, accettandone subito la gestione. Le vere protagoniste del film sono le 8 donne e 1/2 del titolo, mentre sono presentate in successione, per l'appunto, le 8 e 1/2 fantasie sessuali archetipiche dell'immaginario maschile.\nTrilogia \"Le valigie di Tulse Luper\".\nQuattro anni dopo \"8 donne e \u00bd\", Greenaway filma le peregrinazioni di Tulse Luper in giro per il mondo. Tutta la storia si impernia attorno al numero 92, che \u00e8 il numero atomico dell'uranio, date, eventi e personaggi sono legati a questa cifra. Luper \u00e8 un eterno prigioniero: qualsiasi viaggio egli compia, finir\u00e0 per passare un certo periodo di tempo in una prigione. Le valigie che dissemina in giro per il mondo (e che sono 92), si riempiono durante la sua vita degli oggetti pi\u00f9 disparati, ogni valigia ha un numero, e ognuna \u00e8 un contenitore di ricordi e eventi. Da ognuno degli oggetti contenuti nelle valigie si potrebbe ricostruire la vita del protagonista, durante la quale egli persegue ci\u00f2 che \u00e8 il suo maggiore interesse; cercare e catalogare le cose perse, siano esse oggetti, citt\u00e0 o persone.\n\"Nightwatching\" (2007).\nAmbientato nel 1642, il film racconta la genesi del pi\u00f9 celebre dipinto di Rembrandt \"La ronda di notte\", inizialmente intitolato \"La milizia\", ritratto di un gruppo di moschettieri della milizia civica di Amsterdam. Lavorando al dipinto, Rembrandt verr\u00e0 alla conoscenza di un complotto omicida orchestrato dai suoi committenti che sono per di pi\u00f9 coinvolti in un sordido traffico di pedofilia negli orfanotrofi della citt\u00e0. Intenzionato a denunciare i responsabili, inizier\u00e0 a rappresentare i fatti all'interno del suo dipinto, trasformandolo in un pubblico atto d'accusa verso la corruzione imperante in quegli anni (il film naturalmente rappresenta l'Olanda del XVII secolo con l'intenzione di costruire una metafora dei rapporti di classe di tutte le epoche, basati sempre su un rapporto di dominio e sfruttamento dei pi\u00f9 deboli, tema molto presente in Greenaway, sempre in bilico fra compassione e sarcastico disincanto). Il conflitto con i maggiorenti della citt\u00e0 segner\u00e0 una svolta nella vita del pittore e l'inizio della sua emarginazione e delle sue disgrazie, economiche e familiari.\nL'attivit\u00e0 espositiva.\nParallelamente alla notoriet\u00e0 come regista cinematografico, sin dagli anni novanta, riceve un nuovo impulso anche l'attivit\u00e0 espositiva. Da quel momento, non si contano le mostre e le installazioni multimediali: tra le altre si possono ricordare The Physical Self dedicata al corpo umano al Boymans Museum di Rotterdam (1991), Les Bruits des Nuages sulle molteplici immagini del volo al Louvre (1992), Watching Water incentrata sull'acqua al Museo Fortuny di Venezia (1993) e The Stairs - The Location a Ginevra nel 1994 e i recenti Artworks (2000) e Luper at Compton Verney (2005), nonch\u00e9 l'allestimento luminoso di Venaria Reale.\nEstetica e tematiche.\nCome si deriva dalla sua formazione di pittore, il principale interesse di Greenaway riguarda l'arte figurativa e la pittura in particolare. I suoi film sono caratterizzati da un forte impatto visivo e da tematiche estreme come la sessualit\u00e0 e la morte. L'arte stessa, come mezzo per interpretare la realt\u00e0, \u00e8 spesso un soggetto portante dei suoi lavori. Da questo deriva la sua concezione del cinema come un tipo di arte figurativa, ne ricerca le fonti e i riferimenti culturali nella storia dell'arte e nella storia dell'iconografia in generale. La sua attenzione, e il suo maggior interesse si concentrano sulla pittura barocca e sul manierismo; Greenaway ritiene infatti il barocco come molto affine alla nostra epoca, che considera vuota di ideali propri, ma capace di rielaborare in una maniera eccessiva i risultati delle epoche precedenti. Ama in particolare le opere di alcuni artisti, come il Tiepolo, il Bronzino e Veronese\nL'interesse di Greenaway per la pittura si concretizza nel suo linguaggio cinematografico, a partire dalle singole inquadrature dei suoi film. Queste sono realizzate come opere pittoriche, sia che si tratti di scenografie semplici e spoglie o al contrario che siano ridondanti e barocche. Sempre Greenaway parte a considerare le inquadrature dei suoi film come se fossero dei campi chiusi (dalla cornice dello schermo cinematografico), e vi lavora finch\u00e9 non sono completamente risolte da un punto di vista della composizione e di ogni piccolo dettaglio. Una volta definite e concluse in maniera statica, le inquadrature possono diventare parte della sequenza filmica. L'estrema ricchezza di particolari delle scene di Greenaway, viene poi sottolineata dal particolare montaggio dei film. La generale staticit\u00e0 delle inquadrature, l'utilizzo dello zoom, di movimenti di camera lenti, soprattutto lungo direzioni ortogonali alla macchina, la presenza delle tecniche del piano sequenza e della carrellata, usati per lunghe sequenze temporali, servono a focalizzare l'attenzione dello spettatore sulla complessit\u00e0 della costruzione scenica, sui dettagli e sul loro significato simbolico.\nUna caratteristica evidente nei film di Greenaway \u00e8 la scarsa attenzione destinata all'intreccio della trama, che sembra invece relegata a un aspetto secondario. In realt\u00e0, le trame dei suoi film rispondono a una diversa concezione del racconto. Una delle critiche maggiori di Greenaway riguarda la narrazione tradizionale applicata alle sceneggiature dei film; quel tipo di narrazione che ha un inizio, uno sviluppo che coinvolge l'azione dei protagonisti, un colpo di scena e un finale conseguente. Le Storie del regista gallese si strutturano invece partendo da schemi diversi. Basa i suoi racconti su dei sistemi di segni, che usa poi come filo conduttore delle trame. Questi sistemi di segni sono vari, e nel corso degli anni Greenaway ne ha sviluppali diversi, partendo ad esempio dalla numerologia, o dalle lettere dell'alfabeto, o dai colori. In \"Lo zoo di Venere\", per citare un caso, sono le lettere dell'alfabeto a sostenere la struttura profonda della trama.\nRiassumendo, l'obiettivo del regista non \u00e8 quello di impressionare o emozionare lo spettatore con l'intreccio narrativo o con la spettacolarit\u00e0 dei suoi film, quanto quello di privilegiarne l'impatto visivo. Il suo desiderio \u00e8 quello di immergere lo spettatore dentro il suo universo simbolico di forme, di sommergerlo con una serie infinita di dettagli e indizi, disseminati lungo tutte le sue inquadrature, di modo che da ogni particolare sia possibile derivare sempre nuove aperture e suggestioni.\nGreenaway insiste da sempre sul concetto di sperimentazione in campo cinematografico, e sul tentativo di superare quelli che sono per lui i principali limiti del cinema tradizionale, e cio\u00e8 la trama narrativa, gli attori, la cornice e la macchina da presa. Il ricorso alla tecnologia digitale, anche derivata da altri media, \u00e8 vista dal regista come una grande opportunit\u00e0 per approdare a un genere di opera cinematografica non vincolata a un solo punto di vista, ma fruibile in maniera multidimensionale."}
{"id": "253856", "revid": "2166984", "url": "https://it.wikipedia.org/wiki?curid=253856", "title": "Lelio Lagorio", "text": "Biografia.\nMinistro della Repubblica, fu esponente del PSI e venne eletto in nove competizioni elettorali. \u00c8 stato sindaco di Firenze per pochi mesi nel 1965 succedendo a Giorgio La Pira. \u00c8 stato il primo Presidente della regione Toscana, dal 1970 al 1978, ed il primo esponente del Partito Socialista divenuto Ministro della difesa in Italia (complessivamente dal 4 aprile 1980 \u2013 al 4 agosto 1983). Ide\u00f2 e promosse le prime missioni militari italiane all'estero dopo la fine della Seconda Guerra Mondiale (in Mar Rosso e in Libano).\nAccrebbe i bilanci militari e modernizz\u00f2 l'organizzazione dell'apparato militare italiano. Fu decisivo il suo contributo nelle azioni di soccorso e ricostruzione in occasione del terremoto dell'Irpinia (1980 e seguenti). Era ministro della difesa quando venne varata a Monfalcone la prima portaerei della Marina italiana (la \"Garibaldi\" nel 1983). Ripristin\u00f2 dopo molti anni la parata militare a Roma per la festa della Repubblica (1983). Durante la sua presenza nel dicastero delle forze armate italiane gest\u00ec con fermezza il difficile problema dello schieramento degli euromissili in Sicilia come risposta al riarmo atomico missilistico dell'URSS. \u00c8 stato anche Presidente del Consiglio dei ministri europei della NATO.\nFu ministro in carica in occasione della strage di Ustica. La sua testimonianza davanti alla Corte di Assise di Roma (6 dicembre 2001) sul \"Caso Ustica\" \u00e8 pubblicata in www.leliolagorio.it (Documenti). Successivamente \u00e8 stato Ministro del turismo e dello spettacolo (1983-1986) e a lui si deve la tanto attesa riforma del CONI e la istituzione per legge del Fondo Nazionale per lo Spettacolo che assicur\u00f2 per molti anni l'attivit\u00e0 delle istituzioni della musica, del cinema e del teatro. Lasciato a sua richiesta il Dicastero (1986) fu eletto Presidente del gruppo parlamentare socialista alla Camera dei deputati ed al Parlamento europeo (1986-1994) e fu il primo socialista italiano eletto vicepresidente dell'Unione dei partiti socialisti della Comunit\u00e0 Europea (1990-1992).\nAlla met\u00e0 degli Anni Ottanta (1986-1988) alla Camera dei Deputati fece parte del ristretto Comitato Parlamentare per i Servizi Segreti e per il Segreto di Stato. A lui si deve una relazione sull'episodio di Sigonella. Il Presidente Sandro Pertini, motu proprio, fino dal 1978 gli ha conferito le insegne di Cavaliere di Gran Croce al merito della Repubblica. Autore di varie pubblicazioni su politica e storia locale, ha anche diretto la rivista Citt\u00e0 &amp; Regione. Ultimamente ha pubblicato \"L'Esplosione: storia della disgregazione del PSI\" e le sue memorie come Ministro della Difesa (\"L'Ora di Austerlitz\")."}
{"id": "253857", "revid": "2128848", "url": "https://it.wikipedia.org/wiki?curid=253857", "title": "Black Sabbath (album)", "text": "Black Sabbath \u00e8 il primo album del gruppo musicale omonimo, pubblicato in Inghilterra il 13 febbraio del 1970. \nIl disco.\nIl suono presente in questo disco \u00e8 una miscela di psichedelia oscura e heavy metal che avr\u00e0 una forte influenza nella genesi di numerose band venute dopo. I ritmi lenti e inquietanti e l'atmosfera da film horror saranno elementi che influenzeranno molto altri generi, su tutti il doom metal, e migliaia di band metal dichiareranno di essere state ispirate dai Black Sabbath per la loro musica. Forse proprio i concetti extra-musicali quali la fascinazione per l'oscurit\u00e0 e il mistero hanno attirato dure critiche al gruppo, che in seguito cambier\u00e0 i propri interessi per dedicarsi ad altre tematiche. Ancora oggi il loro esordio, nonostante qualche immaturit\u00e0 caratteriale e stilistica, resta un classico nel panorama musicale internazionale, un disco seminale che ha aperto nuove strade creando un suono inconfondibile. Circa la canzone \"Black Sabbath\" da notare l'esecuzione nel riff principale del primo brano, uno dei pi\u00f9 noti dei Black Sabbath, di note separate da un intervallo di tritono, considerato nel medioevo di stampo satanico. Dall'album vennero estratti due singoli: \"Evil Woman\" e \"Wicked World\".\nI brani.\nBlack Sabbath.\n\"Black Sabbath\" (in italiano: \"Sabba nero\") apre l'album in modo abbastanza sinistro, al suono di una campana in lontananza e al rumore della pioggia, facendo presagire quale sar\u00e0 l'atmosfera da qui in avanti. Infatti le chitarre e la batteria danno vita prima a un'esplosione sonora per poi arrivare a un ritmo estremamente lento, sul quale Ozzy Osbourne declama con la sua particolare voce, quasi un miagolio, parole che raccontano rituali misteriosi di cui \u00e8 testimone un malcapitato di passaggio.\nThe Wizard.\n\"The Wizard\" (in italiano: \"Il Mago\") \u00e8 caratterizzata da alcune sonorit\u00e0 prossime alla musica blues scaturite dall'armonica a bocca (suonata da Ozzy Osbourne), nonch\u00e9 da alcuni riff tipici del sound classico dei Black Sabbath.\nWasp/Behind the Wall of Sleep.\nI Black Sabbath prendono spunto per la composizione della canzone da un racconto di Howard Phillips Lovecraft. \u00c8 un mid-tempo in cui si mettono in evidenza soprattutto il chitarrista Tony Iommi e il batterista Bill Ward. Il brano risente di alcuni brani pubblicati dai Led Zeppelin in quegli anni.\nBassically/N.I.B..\nQuesta canzone, che \u00e8 tra le pi\u00f9 note dei Black Sabbath, \u00e8 stata una delle prime ad attirare l'attenzione del pubblico sul gruppo che fu accusato di satanismo proprio per il testo del brano. L'intro \u00e8 caratterizzato da un giro di basso con utilizzo di wah wah di Butler.\nEvil Woman.\n\"Evil Woman\" (in italiano \"Donna malvagia\"), \u00e8 una reinterpretazione di un brano interpretato da un gruppo dell'epoca in cui venne pubblicato l'album, i Crow. Venne scelta come singolo d'esordio, ma non ebbe l'effetto di attirare l'attenzione sia sul gruppo che sull'album.\nA Bit of Finger/Sleeping Village.\nQuesto brano \u00e8 caratterizzato da sonorit\u00e0 acustiche nelle quali \u00e8 presente anche uno scacciapensieri. Quest'ultimo strumento sembra ricreare l'atmosfera tipica di un villaggio che dorme durante un assolato pomeriggio d'estate.\nWarning.\nCover degli \"Aynsley Dunbar Retaliation\" (band dell'omonimo batterista), in questo brano in gran parte strumentale, Iommi, Ward e Butler si cimentano in improvvisazioni tipiche di quegli anni, con repentini cambi di tempo, armonie influenzate dal jazz e dal blues, mettendo in evidenza la loro abilit\u00e0.\nAccoglienza.\nAl momento della sua pubblicazione, \"Black Sabbath\" ricevette principalmente critiche negative. Lester Bangs, in una delle sue recensioni pi\u00f9 note, pubblicata sulla rivista \"Rolling Stone\", stronc\u00f2 l'intero disco poich\u00e9 \u00abnonostante dei titoli tenebrosi e qualche testo vuoto che ricorda un omaggio malfatto dei Vanilla Fudge ad Aleister Crowley, l'album non ha nulla a che vedere con lo spiritismo, l'occulto e qualsiasi altra cosa, eccetto delle legnose litanie dei clich\u00e9 dei Cream\u00bb e defin\u00ec infine la band \u00abproprio come i Cream! Ma peggio\u00bb. Robert Christgau, di \"The Village Voice\", inizialmente boll\u00f2 l'album come \u00ab\"bullshit necromancy\"\u00bb e poi lo descrisse come \u00abil peggio della controcultura su un piatto di plastica\u00bb a causa degli \u00abassoli troppo lunghi e i tempi di reazione compromessi dalla droga\u00bb.\nLe recensione retrospettive di \"Black Sabbath\" furono invece generalmente positive. Steve Huey su \"AllMusic\" descrisse l'album come rivoluzionario per aver segnato la \u00abnascita dell'heavy metal cos\u00ec come lo conosciamo\u00bb, nonch\u00e9 il primo tra gli album pionieri del genere le cui sonorit\u00e0 fossero \u00abimmediatamente riconducibili al metal anche dopo decenni di evoluzione del genere\u00bb e lo lod\u00f2 per quanto \u00able lente e oscure chitarre rock\u00bb fossero capaci di far giungere l'ascoltatore a un \u00abconfuso, alterato stato di coscienza\u00bb. Nel 2004 la rivista \"Rolling Stone\" ha lodato la produzione di Rodger Bain e ha successivamente inserito l'album nella lista \"10 Classic Albums Rolling Stone Originally Panned\"."}
{"id": "253858", "revid": "830939", "url": "https://it.wikipedia.org/wiki?curid=253858", "title": "Gerhard Streminger", "text": "Biografia.\nGerhard Streminger ha studiato, a partire dal 1970, filosofia e matematica a Graz, Gottinga, Edimburgo e Oxford. Dal 1975 fino al 1997 ha lavorato presso l'Istituto di Filosofia dell'Universit\u00e0 di Graz, dove nel 1978 ha conseguito la laurea in Filosofia. Tre anni dopo Streminger ha insegnato come professore a contratto (visiting professor) all'Universit\u00e0 del Minnesota a Minneapolis. Nel 1984 ha conseguito la libera docenza in Filosofia, e nel 1995 il titolo di professore universitario straordinario. Streminger ha ottenuto numerosi riconoscimenti: nel 1974 una borsa di studio del DAAD (servizio estero accademico tedesco), e nel 1978 una borsa di studio dal British Council. Nel 1991/92 ha proseguito il proprio lavoro di ricerca presso l'Universit\u00e0 di Bochum con una borsa di studio Humboldt. Streminger \u00e8 membro del consiglio della Fondazione Giordano Bruno. Nel 2006 la Fondazione Kellmann ha conferito a Streminger il premio David Hume.\nOpere.\nStreminger si \u00e8 imposto come editore e traduttore delle opere di David Hume: le sue biografie e commenti riguardo Hume e Adam Smith sono parte integrante dei classici in lingua tedesca. Streminger ha inoltre pubblicato una serie di saggi sui due filosofi scozzesi. La sua opera filosofica pi\u00f9 importante \"La bont\u00e0 di Dio ed il male del mondo\" tratta esaustivamente il problema della teodicea.\nPubblicazioni.\nPubblicazioni online in italiano.\ntraduzione italiana del saggio Eine Kritik der christlichen Ethik pubblicato sulla rivista Aufkl\u00e4rung und Kritik (1/1999)\nindice e prologo della edizione italiana del libro: \"La bont\u00e0 di Dio e il male del mondo: il problema della teodicea\" (EffeElle Editori, 2006, ISBN 888946030X."}
{"id": "253862", "revid": "18323", "url": "https://it.wikipedia.org/wiki?curid=253862", "title": "Mariapia Garavaglia", "text": "I primi incarichi ricoperti da politico sono stati: Sottosegretario di Stato del Ministero della sanit\u00e0 dal 13 aprile 1988 al 28 giugno 1992 per tre mandati consecutivi nel Governo De Mita, Governo Andreotti VI e nel Governo Andreotti VII, l'ultimo incarico ministeriale \u00e8 stato quello di Ministro della sanit\u00e0 dal 28 aprile 1993 al 10 maggio 1994 nel Governo Ciampi.\nBiografia.\nLaureata in Lettere e Scienze Politiche all'Universit\u00e0 Cattolica del Sacro Cuore di Milano, si \u00e8 da sempre dedicata all'insegnamento e alle attivit\u00e0 di volontariato nel settore sanitario e sociale. \u00c8 stata insegnante di Lettere presso scuole superiori.\n\u00c8 professoressa a contratto presso la Facolt\u00e0 di Psicologia dell'Universit\u00e0 degli Studi di Roma \"La Sapienza\", negli anni accademici 1996-2007 ha tenuto seminari presso il Dipartimento di Bioingegneria del Politecnico di Milano.\nCome giornalista pubblicista, iscritta dal 1974 all'Ordine dei Giornalisti della Lombardia, svolge attivit\u00e0 formativa e pubblicistica su quotidiani e periodici ed ha pubblicato libri su temi sanitari e bioetici.\nCariche politiche ricoperte\nAmministratrice locale dal 1975 al 1979. Vice Presidente di IACP di Milano, 1981-1982. Sindaco CdA SEA, 1978.\nAlle elezioni politiche del 1979 \u00e8 stata eletta alla Camera dei Deputati per il Collegio di Milano-Pavia, dove \u00e8 stata rieletta fino al 1994.\nIn seguito alla nascita del governo De Mita tra le forze politiche che costituivano il pentapartito, il 13 aprile 1988 viene nominata dal Consiglio dei Ministri Sottosegretario di Stato al Ministero della Sanit\u00e0, affiancando il ministro Carlo Donat-Cattin. Viene riconfermata in tale incarico anche nei successivi governi Andreotti VI e Andreotti VII.\nDall'aprile 1993 al maggio 1994 ha ricoperto la carica di Ministro della sanit\u00e0.\nDal maggio 1995 all'aprile 1998 ha rivestito la carica di Commissario Straordinario della Croce Rossa Italiana. Dall'aprile 1998 all'ottobre 2002 Presidente Generale della CRI.\nDal novembre 1997 all'aprile 2004 \u00e8 stata Vice Presidente della Federazione Internazionale delle Societ\u00e0 di Croce Rossa e di Mezzaluna Rossa; e Presidente del Coordinamento tra le Societ\u00e0 di Croce Rossa Europee.\nDal 24 giugno 2003 al 21 marzo 2008 Vice Sindaco di Roma.\nDal maggio 2008per il Collegio del. Membro della VII Commissione Istruzione, Universit\u00e0, Ricerca, Beni Culturali e Sport e della Commissione Speciale per i Diritti Umani\nDopo la vittoria di Walter Veltroni alle primarie nel 2007, viene nominato da quest'ultimo Responsabile nazionale della Scuola e Istruzione nella Segreteria nazionale del Partito Democratico. Dopo la sconfitta del PD alle elezioni politiche del 2008, dov'\u00e8 stata eletta al Senato della Repubblica nella circoscrizione Veneto per il PD, viene nominata da Veltroni Ministro dell'Istruzione, dell'Universit\u00e0 e della Ricerca nel Governo ombra del Partito Democratico, ruolo che ricopre dal 9 maggio 2008 al 21 febbraio 2009. Nella XVI legislatura.\nDal 2012 \u00e8 nominata Presidente nazionale del Forum Ricerca del PD dal Segretario Pier Luigi Bersani.\nIncarichi parlamentari.\nCamera dei deputati.\nVIII legislatura:\nIX legislatura:\nX legislatura:\nOnorificenze.\nGran Dama dell'Ordine dei SS. Maurizio e Lazzaro\nGran Dama dell'Ordine Costantiniano di S. Giorgio\nCroce Nera Austriaca\nPaul Harris Fellow\nOrdine della Repubblica di Croazia.\nAmbasciatore dell'immagine di Roma nel Mondo"}
{"id": "253863", "revid": "767487", "url": "https://it.wikipedia.org/wiki?curid=253863", "title": "Insieme universo", "text": "Nella teoria degli insiemi si indica con insieme universo quel particolare insieme che contiene tutti gli elementi e tutti gli insiemi esistenti, compreso quindi anche se stesso e anche l'insieme vuoto.\nNotazione.\nSolitamente l'insieme universo viene indicato con la lettera U, che sta proprio per \"universo\".\nPropriet\u00e0.\nPoich\u00e9 l'insieme universo \u00e8 unico, si parla \"dell\"'insieme universo e non \"di un\" insieme universo. Nella teoria degli insiemi, infatti, due insiemi sono uguali se hanno gli stessi elementi, quindi ci pu\u00f2 essere un solo insieme contenente tutti gli elementi.\nParadossi.\nNella teoria assiomatica degli insiemi il riferimento ad un \"insieme di tutti gli insiemi\" (cio\u00e8 ad un insieme universo) tipicamente conduce ad un paradosso. Il motivo di ci\u00f2 \u00e8 da ricercarsi nella forma dell'assioma di specificazione di Zermelo: per qualsiasi formula \nformula_1 \ned insieme formula_2 esiste l'insieme \nformula_3\nche contiene esattamente quegli elementi \"x\" di \"A\" che soddisfano formula_4. \nSe l'insieme universo \"U\" esiste, tale insieme pu\u00f2 appartenere soltanto a s\u00e9 stesso. Infatti gli insiemi, per definizione, sono considerabili elementi di altri insiemi; ma non vi \u00e8 nessun insieme dell'insieme universo che possa contenere l'insieme universo stesso, in quanto un insieme non pu\u00f2 mai essere contenuto in un suo sottoinsieme. Inoltre l'insieme universo, considerato come elemento, appartiene a s\u00e9 stesso perch\u00e9, per la definizione data sopra, tutti gli elementi appartengono all'insieme universo.\nAllora ci si pu\u00f2 imbattere nel paradosso di Russell considerando l'insieme\ncio\u00e8 l'insieme di tutti gli insiemi che \"non\" appartengono a s\u00e9 stessi. \u00c8 legittimo chiedersi se l'insieme \"R\", a sua volta, appartenga o non appartenga a s\u00e9 stesso; vi sono ovviamente due sole possibilit\u00e0, ma conducono entrambe ad una contraddizione:\nPoich\u00e9 l'aver assunto che \"R\" fosse un insieme (cio\u00e8 che potesse essere considerato sia come elemento sia come classe) ha condotto in ogni caso ad una contraddizione (\"reductio ad absurdum\"), abbiamo dimostrato che \n\"R\" non \u00e8 un insieme ma una classe propria, cio\u00e8 una classe che non pu\u00f2 essere considerata elemento di un'altra classe.\nPi\u00f9 in generale, nella teoria assiomatica degli insiemi, si distingue fra insiemi e classi proprie, che sono entrambi classi ma che si differenziano per il fatto che i primi possono essere anche considerati come elementi di altre classi, mentre le classi proprie non possono essere considerate elementi di altre classi. Tuttavia n\u00e9 insiemi n\u00e9 classi proprie possono appartenere a s\u00e9 stessi: i primi per l'assioma della fondatezza; le seconde perch\u00e9, per definizione, non possono appartenere ad alcunch\u00e9 e quindi nemmeno a s\u00e9 stesse.\nPoich\u00e9 nessun insieme pu\u00f2 appartenere a s\u00e9 stesso, e poich\u00e9 oltre agli insiemi esistono altri tipi di classi, dette classi proprie, l'insieme universo (definito come sopra) non esiste, mentre si pu\u00f2 accettare il concetto di una classe universale, che contenga elementi, insiemi e classi proprie e che sia, a sua volta, una classe propria.\nUlteriori sviluppi.\nNelle teorie che postulano l'esistenza di classi proprie l'affermazione formula_8 non \u00e8 vera perch\u00e9, come abbiamo visto, le classi proprie non possono essere considerate come elementi.\nEsistono teorie considerate coerenti (se la teoria degli insiemi comunemente adottata \u00e8 coerente) in cui l'insieme universale \"U\" esiste (e formula_8 \u00e8 vera). In queste teorie l'assioma di specificazione di Zermelo in generale non regge, e l'assioma di comprensione della teoria ingenua degli insiemi viene limitato in un differente modo. Esempi di tali teorie sono le varie versioni della Nuova fondazione di cui \u00e8 nota la coerenza e sistemi di teorie positive degli insiemi.\nBibliografia.\nLucio Lombardo Radice, \"L'infinito: Itinerari filosofici e matematici d'un concetto di base\", Roma, Editori Riuniti 1971 ISBN 88-359-2288-7 in particolare parti quinta e sesta"}
{"id": "253864", "revid": "135224", "url": "https://it.wikipedia.org/wiki?curid=253864", "title": "Costante Degan", "text": "Biografia.\nLaureato in ingegneria, approd\u00f2 alla Democrazia Cristiana dopo una lunga militanza giovanile nell'Azione Cattolica. Prima consigliere comunale a Venezia, poi a Dolo, \u00e8 stato eletto deputato e poi nominato ministro della Repubblica, nonch\u00e9 sindaco di Venezia per pochi giorni nel 1988 .\n\u00c8 stato pi\u00f9 volte sottosegretario di Stato e Ministro della sanit\u00e0; in tale veste si occup\u00f2 di fecondazione assistita e di radioattivit\u00e0. Avendo ricoperto tale incarico durante il disastro di \u010cernobyl', fu autore dei divieti di vendita del latte e delle verdure a foglia larga durante i giorni dell'emergenza radioattiva. Fu anche autore della prima legge antifumo.\n\u00c8 scomparso nel 1988 all'et\u00e0 di 58 anni a causa di un tumore polmonare."}
{"id": "253865", "revid": "123828185", "url": "https://it.wikipedia.org/wiki?curid=253865", "title": "Luigi Mariotti", "text": "Biografia.\nSocialista riformista, \u00e8 stato il precursore dell'istituzione del Servizio Sanitario Nazionale, poi avvenuta nel 1978, in conseguenza delle battaglie di cui l'uomo politico toscano si fece promotore dalla fine degli anni sessanta, in seno ai governi di centro-sinistra. Nel 1968 promosse la cosiddetta \"legge Mariotti\" (legge 12 febbraio 1968, n. 132), recante disposizioni in tema di \"enti ospedalieri e assistenza ospedaliera\", con cui il comparto ospedaliero fu profondamente riformato attraverso la trasformazione degli ospedali in enti pubblici distinti dagli enti di assistenza del tipo IPAB.\nFu quattro volte ministro della sanit\u00e0, scontrandosi con il PLI e parte della DC, contrari o dubbiosi su un'impostazione universalistica di welfare, cara al Partito socialista di quegli anni e allo stesso Mariotti. \u00c8 stato anche Ministro dei Trasporti e aviazione civile nel primo governo Rumor.\nIl suo nome appariva nella lista degli appartenenti alla P2."}
{"id": "253866", "revid": "466539", "url": "https://it.wikipedia.org/wiki?curid=253866", "title": "Camillo Giardina", "text": "Biografia.\nCarriera accademica.\nFiglio di un medico e accademico dell'Universit\u00e0 di Pavia, Andrea Giardina, originario della Sicilia, attivo nel movimento cattolico e iscritto al Partito Popolare. La famiglia si trasfer\u00ec a Palermo e nell'ateneo cittadino Camillo Giardina consegu\u00ec, nel 1929, la laurea in giurisprudenza. \nNel 1931 consegu\u00ec la libera docenza in storia del diritto; prima all'Universit\u00e0 di Urbino, fino al 1933, e poi in quella di Messina, dove rimase fino al 1937, anno in cui divenne professore ordinario.Nel 1940 venne chiamato alla cattedra di storia del diritto italiano a Palermo, dove rimase fino al termine della carriera accademica.\nCarriera politica.\nNel 1942 ader\u00ec al movimento in clandestinit\u00e0 della Democrazia Cristiana, partito di cui divenne esponente di primo ruolo. Segretario provinciale dal 1946 al 1948, venne eletto senatore nella I legislatura e rieletto consecutivamente fino al 1963. Ebbe il primo ruolo di governo nel Governo Zoli nel 1957, e coinvolto successivamente nei governi seguenti."}
{"id": "253869", "revid": "125100370", "url": "https://it.wikipedia.org/wiki?curid=253869", "title": "Giuseppe Spataro", "text": "Biografia.\nInizi in politica.\nQuando si trasfer\u00ec a Roma per studiare Giurisprudenza entr\u00f2 nella Federazione Universitaria Cattolica Italiana (FUCI), di cui fu presidente dal 1920 al 1922. Impegnato in politica gi\u00e0 da giovane, ader\u00ec al Partito Popolare Italiano di don Luigi Sturzo, di cui fu vicesegretario nazionale. Durante la dittatura fascista svolse un'importante opera di preparazione alla riorganizzazione democratica del Paese, tenendo insieme le file dell'ormai disciolto Partito Popolare e di alcuni ambienti antifascisti organizzando riunioni clandestine nella sua abitazione romana. Partecip\u00f2 al Comitato di Liberazione Nazionale (CLN) centrale insieme a Giovanni Gronchi e Alcide De Gasperi e contribu\u00ec in maniera rilevante alla fondazione della Democrazia Cristiana e alla riorganizzazione del quotidiano \"il Popolo\".\nNella Resistenza romana.\nIn qualit\u00e0 di delegato della DC presso la giunta militare del CLN, sin dalla fine del 1943 Spataro, preoccupato dalle azioni dei partigiani comunisti dei Gruppi di Azione Patriottica (GAP), \u00abmanifesta[va] in ogni occasione la necessit\u00e0 di osservare cautela per non provocare le rappresaglie\u00bb.\nIn seguito contest\u00f2 l'attentato di via Rasella effettuato dai GAP il 23 marzo 1944, al quale il giorno successivo i tedeschi risposero commettendo per rappresaglia l'eccidio delle Fosse Ardeatine. Nella riunione della giunta militare del CLN, tenutasi il 26 marzo, Spataro non solo si oppose all'emanazione di un comunicato di rivendicazione proposta da Giorgio Amendola, rappresentante del PCI e ideatore dell'azione partigiana, ma gli contrappose una mozione con cui al contrario chiedeva un comunicato di dissociazione. Poich\u00e9 la giunta deliberava solo all'unanimit\u00e0, non fu approvata nessuna delle due mozioni e i comunisti rivendicarono l'attentato autonomamente su \"l'Unit\u00e0\" del 30 marzo. Spataro omise ogni riferimento alla vicenda nel suo libro sull'attivit\u00e0 della DC nella Resistenza e, interrogato sulla questione, prefer\u00ec non rispondere.\nSecondo le memorie del gappista Rosario Bentivegna, protagonista dell'azione del 23 marzo, l'atteggiamento tenuto da Spataro determin\u00f2 l'annullamento di un analogo attacco partigiano programmato per il 28 marzo.\nAttivit\u00e0 politica dal dopoguerra.\nDopo la guerra rivest\u00ec importanti incarichi di governo: fu sottosegretario alla presidenza del consiglio, Ministro delle poste, Ministro della marina mercantile, Ministro dei lavori pubblici, Ministro dell'interno e Ministro dei trasporti. Dal 1946 al 1951 fu inoltre presidente della Radio Audizioni Italiane. \nNel 1960 fu ministro degli Interni del Governo Tambroni ed in tale veste autorizz\u00f2 il congresso del Movimento Sociale Italiano a Genova, da cui deriv\u00f2 una forte protesta popolare. Da non dimenticare la sua opera culturale, essendo stato per molti anni presidente dell'Istituto Luigi Sturzo.\nRiconoscimenti.\nTarga Coerenza della Fondazione Adone Zoli nel 1976"}
{"id": "253871", "revid": "1005847", "url": "https://it.wikipedia.org/wiki?curid=253871", "title": "Salvatore Aldisio", "text": "Biografia.\nNacque a Terranova di Sicilia (dal 1927 Gela), il 29 dicembre 1890, da Gaetano Aldisio Vella e Gaetana Trevigne, al centro di una vasta zona agricola in cui iniziavano a prosperare vari organismi dell'associazionismo cattolico e socialista (scuole, cooperative, istituti di credito, ecc.) e le nuove idee alimentavano negli ambienti cattolici l'attenzione verso i problemi della societ\u00e0 rurale e delle classi povere.\nSalvatore Aldisio, di famiglia agiata, comp\u00ec i primi studi in quello stesso clima socio-culturale che in quegli anni e in quella terra gener\u00f2 le prime elaborazioni politiche e sociali del popolarismo democratico cristiano italiano. In questo ambiente, ebbe la sua prima formazione culturale nel movimento cattolico, in stretto contatto con la prestigiosa personalit\u00e0 politica di Luigi Sturzo, attivo gi\u00e0 da anni nella contigua Caltagirone.\nCompiuti gli studi classici, nel 1906 diviene presidente del circolo giovanile popolare della sua citt\u00e0 e dirige il giornale \"Il garofano bianco\".\nSi laure\u00f2 in giurisprudenza e agraria e combatt\u00e9 in Cirenaica durante la guerra italo-turca. Nel corso della prima guerra mondiale venne fatto prigioniero sul fronte del Carso e condotto in Boemia.\nFu padrino di battesimo di Sergio Mattarella, figlio dell'amico Bernardo.\nAttivit\u00e0 politica.\nIl primo dopoguerra.\nNel primo dopoguerra divenne segretario del Partito Popolare Italiano di Caltanissetta. Alle elezioni politiche del 1921 \u00e8 eletto nelle liste del PPI nella circoscrizione Caltanissetta-Girgenti-Trapani.\nDa deputato Aldisio, sulla spinta delle forti pulsioni antilatifondistiche del dopoguerra di cui le stesse leghe bianche nel Mezzogiorno si erano fatte interpreti, present\u00f2 un progetto di legge volto al frazionamento ed alla colonizzazione del latifondo che andava nella direzione della formazione della piccola propriet\u00e0 contadina. Nell'estate del 1923 si scontr\u00f2 con il deputato popolare Filippo Meda disposto ad accettare la legge elettorale fascista proposta da Acerbo. Tale scontro politico fu rilevante poich\u00e9 si inser\u00ec nel pi\u00f9 generale contrasto tra le gerarchie ecclesiastiche e lo stesso Luigi Sturzo, contrasto che costrinse quest'ultimo ad abbandonare il partito e l'Italia. Nella lotta di Aldisio contro il latifondo, emerse altres\u00ec un giudizio di netta avversione al fascismo che conferm\u00f2 nei suoi ulteriori interventi parlamentari, nella successiva condotta politica e nella esplicita condanna di un tentativo siciliano di formare un gruppo politico di ispirazione clerico-fascista (ottobre 1924).\nRicandidato nel 1924 per la XXVII legislatura, ricevette l'appoggio del movimento popolare ed in particolare del vescovo di Piazza Armerina Mario Sturzo, fratello maggiore di Luigi Sturzo. Rieletto deputato nel 1924, decadde nel 1926 dalla carica per aver preso parte alla protesta aventiniana.\nSeconda guerra mondiale.\nNel corso del ventennio fascista visse a Gela dove si occup\u00f2 della sua azienda agricola. Conserv\u00f2 comunque dei contatti con Giuseppe Spataro ed Alcide De Gasperi e nell'estate del 1943, al momento della liberazione della Sicilia dal nazi-fascismo (luglio-settembre 1943), divenne il maggior punto di riferimento del neopopolarismo siciliano.\nDopo lo sbarco alleato in Sicilia, assunse infatti la guida della nascente Democrazia Cristiana siciliana, che fond\u00f2 nel dicembre 1943 con Bernardo Mattarella e Giuseppe Alessi, nello studio di quest'ultimo a Caltanissetta.\nSuccessivamente fece parte della direzione nazionale del partito.\nNel marzo 1944 venne nominato prefetto di Caltanissetta, e nell'aprile seguente fu scelto come Ministro dell'interno nel secondo Governo Badoglio.\nNell'agosto 1944 venne nominato dal consiglio dei ministri Alto Commissario per la Sicilia e in questo ruolo s'impegn\u00f2 per l'affermazione dell'autonomia regionale.\nI primi passi della rinascita democratica italiana videro Aldisio direttamente impegnato a difendere l'unit\u00e0 del paese, in una prospettiva politica ampiamente concordata con De Gasperi e caldeggiata anche da Luigi Sturzo, ancora in esilio a New York, rivolta a battere le tendenze separatiste e ad assicurare all'arco delle forze antifasciste il governo del nascente Stato democratico. Esplicitamente repubblicano, Aldisio fu tra i firmatari del manifesto antiseparatista della prima coalizione dei rinati partiti politici, il Fronte unico siciliano (novembre 1943), e - per la diretta investitura di De Gasperi ed il suo personale prestigio - fu tra coloro che gettarono le fondamenta della Democrazia cristiana in Sicilia (dicembre 1943). Da Ministro si batt\u00e9 per togliere ai separatisti le amministrazioni locali da questi controllate (prevalentemente a tale scopo emise la circolare del 27 aprile 1944 che invitava i prefetti a tenere conto, nella ricostruzione delle giunte municipali, della composizione del governo e del Comitato di Liberazione Nazionale) e punt\u00f2 al rafforzamento della polizia per meglio combattere l'illegalit\u00e0 diffusa (mercato nero, banditismo, mafia, separatismo, ecc.).\nIl secondo dopoguerra e gli incarichi ministeriali.\nNel settembre 1945 fece parte della Consulta Nazionale.\nRest\u00f2 Alto Commissario per la Sicilia fino al marzo 1946, quando la Consulta regionale siciliana termin\u00f2 l'elaborazione dello Statuto speciale della regione.\nEletto il 2 giugno 1946 alla Costituente, alle prime elezioni politiche, per la Democrazia Cristiana nella circoscrizione di Palermo, fu Alto commissario per l'Alimentazione nel secondo Governo De Gasperi. Nel 1947 divent\u00f2 ministro della Marina Mercantile nel terzo.\nSenatore di diritto nella I Legislatura, venne eletto deputato nella II nel Collegio unico nazionale, mentre nella III e IV nella circoscrizione Sicilia occidentale.\nFu Ministro dei lavori pubblici nel sesto e settimo Governo De Gasperi, e brevemente nel 1954 dell'Industria e Commercio nel primo Governo Fanfani. Dal 1958 al 1963 fu presidente della commissione Trasporti della Camera. Rieletto nel 1963 alla Camera, mor\u00ec l'anno successivo.\nNel 1952 nel Primo Programma Poliennale di miglioramento ed incremento della rete stradale dell\u2019Anas, presentato dal ministro dei Lavori Pubblici Salvatore Aldisio, non sono previste autostrade a sud di Salerno. \nFu anche presidente della Confederazione Cooperative Italiane.\nDediche e riconoscimenti.\nGela, la sua citt\u00e0 natale, gli ha dedicato un tratto del corso principale della citt\u00e0, una statua in bronzo nella piazza del Municipio e nei primi mesi del 2011 \u00e8 sorta una Fondazione in suo onore.\nBibliografia.\nAttivit\u00e0 parlamentare.\nPer la sua attivit\u00e0 parlamentare si vedano gli Atti delle legislature XXVI e XXVIIdel Regno, della Costituente e delle prime quattro legislature repubblicane."}
{"id": "253872", "revid": "1005847", "url": "https://it.wikipedia.org/wiki?curid=253872", "title": "Vito Reale", "text": "Svolse la professione di Avvocato nel foro di Potenza. Fu Sindaco di Viggiano (suo paese Natale) dal 1910 al 1915 e fu eletto nel 1912 nel consiglio Regionale della Basilicata. Fu eletto deputato dal 1919 al 1924 nel collegio di Brienza della Legislatura XXV e XXVI, durante quest'ultima fu segretario della Commissione Parlamentare permanente degli Affari Interni.\nFu Ministro dell'interno nel Governo Badoglio del Regno del Sud, poi deputato di Potenza all'Assemblea Costituente.\nFece parte della Massoneria, matricola n. 33.433, fu iniziato il 4.11.1910 nella loggia di Viaggiano \"Mario Pagano, e divenne Maestro il 28.1.1914\" ."}
{"id": "253873", "revid": "729019", "url": "https://it.wikipedia.org/wiki?curid=253873", "title": "Caproni Ca.73", "text": "Il Caproni Ca.73 era un biplano da bombardamento leggero, originariamente concepito per operare come trasporto civile per 10 passeggeri con 2 uomini d'equipaggio. Il progetto sviluppato tra il 1922 e 1924 dall'ingegnere Rodolfo Verduzio, con la collaborazione tra gli altri di Umberto Nobile si distingue per essere stato il primo velivolo in Italia realizzato con struttura interamente metallica.\nLa configurazione del velivolo era quella di un sesquiplano invertito, in cui l'ala superiore di 18 m di lunghezza era priva di alettoni; anche i piani di coda avevano configurazione biplana. I 2 motori a cilindri in linea erano installati in tandem in una gondola (priva di cappottatura) posta tra le due ali.\nIl 17 maggio 1927, con il Caproni Ca.73 pilotato dal Capitano Artuso e dal Tenente Razzi della 18\u00aa Squadriglia, venne compiuta una crociera, rimanendo in volo per 18,40 ore, partendo dal Campo di Malpensa ed atterrando al Campo di Centocelle a Roma.\nIl velivolo venne utilizzato dagli stormi della Regia Aeronautica fino al 1934, partecipando anche alle operazioni contro gli indipendentisti in Africa Settentrionale Italiana.\nIn particolare equipaggiarono la 8\u00aa Squadriglia, 11\u00aa Squadriglia, una Sezione della 12\u00aa Squadriglia, la 13\u00aa Squadriglia, 18\u00aa Squadriglia e 19\u00aa Squadriglia.\nGli aerei coloniali erano schierati all'Aeroporto di Benina vicino a Bengasi fino all'arrivo dei Caproni Ca.101."}
{"id": "253874", "revid": "1005847", "url": "https://it.wikipedia.org/wiki?curid=253874", "title": "Umberto Ricci", "text": "Biografia.\nLaureatosi in giurisprudenza all'Universit\u00e0 di Bologna, nel 1900 entra nella carriera amministrativa del ministero dell\u2019interno, e assegnato a Bari, ad Ancona, a Zara. Nel 1922 \u00e8 nominato Capo della Divisione della Polizia Giudiziaria del ministero.\nDurante gli anni del fascismo fu prefetto in alcune citt\u00e0 dell'Italia settentrionale:\nGi\u00e0 capo gabinetto del capo della polizia, mantenne il proprio incarico anche con la nomina di Emilio De Bono che lo riconferm\u00f2 nel suo incarico. Iscritto al Partito Nazionale Fascista dal 1\u00ba giugno 1926. Ricopr\u00ec anche cariche ai vertici di alcune enti legati ai Lavori Pubblici (consigliere di amministrazione nel Consorzio per le opere pubbliche, presidente della Societ\u00e0 per il risanamento di Napoli). Fu Commissario prefettizio del Comune di Torino dall\u20198 settembre 1928 all\u201911 febbraio 1929. Quindi fu prefetto di Torino (3 agosto 1930 - 31 agosto 1933).\nDivenuto direttore generale dell'Amministrazione civile, fu nominato senatore del Regno il 22 aprile 1939. \nDopo la destituzione di Mussolini il 25 luglio 1943, fu nominato Ministro dell'interno nel primo governo Badoglio, dal 9 agosto 1943 all'11 febbraio 1944. Nei giorni precedenti l'8 settembre del 1943 destitu\u00ec una serie di prefetti troppo legati al vecchio regime. Abbandonato a Roma allorquando il re Vittorio Emanuele III e Badoglio si diedero alla fuga in seguito all'annuncio dell'armistizio con gli Alleati, fu il sottosegretario Vito Reale a gestire gli affari interni da Brindisi fino alla sua nomina a ministro nel febbraio 1944 per evidente impossibilit\u00e0 di Ricci ad operare.\nAl termine del suo dicastero, fu deferito all'Alta Corte di Giustizia per le Sanzioni contro il Fascismo nell'agosto 1944, richiesta rigettata nel giugno 1945."}
{"id": "253876", "revid": "1005847", "url": "https://it.wikipedia.org/wiki?curid=253876", "title": "Giuseppe Romita", "text": "Biografia.\nFiglio di Guglielmo Romita e Maria Gianneli, proveniva da una famiglia povera: suo padre era contadino e in seguito capomastro con tre figli maschi e tre femmine. Nonostante le umili origini, Giuseppe Romita consegu\u00ec il diploma di geometra ad Alessandria. Nell'autunno 1907 si iscrisse al corso d'ingegneria del Politecnico di Torino dando lezioni private di matematica per mantenersi agli studi.\nCarriera.\nLa vita politica di Giuseppe Romita \u00e8 divisa in tre periodi. Il primo va dagli esordi del suo coinvolgimento politico nel Partito Socialista fino alle sue elezioni alla camera. Poi il periodo nero delle persecuzioni fasciste che inizi\u00f2 per lui quasi in contemporanea con il decreto fascista di scioglimento dei partiti e si concluse con la liberazione. Infine, dal dopoguerra, il periodo della sua maturit\u00e0 politica che affianca ad un'intensa opera come membro della costituente prima e ministro poi, l'attivit\u00e0 politica di socialista autonomista che lo porter\u00e0 a fondare il Partito Socialista Unitario.\nPrimi passi.\nAppena sedicenne, nel 1903 si iscrisse al PSI prima ad Alessandria poi alla sezione di Torino, divenendo membro esecutivo della sezione locale della FIGS e corrispondente locale del suo organo, l'Avanguardia.\nAl congresso della Figs del 18 ottobre 1910 entr\u00f2 a far parte del consiglio nazionale abbracciando le tesi anti monarchiche e repubblicane. Fu segretario della sezione del PSI di Torino nel 1911 aumentando il suo coinvolgimento politico e contemporaneamente riuscendosi a laureare in ingegneria nel 1913. Nel giugno del 1914 fu eletto in consiglio comunale sia nella sua Tortona che a Torino. Ritorna alla segreteria della sezione torinese del PSI in seguito all'arresto del precedente segretario e partecipa quindi alla \"rivolta del pane\" dell'agosto 1917, finendo in galera fino all'aprile del 1918. Finita la prima guerra mondiale, con le elezioni del 16 novembre 1919 viene eletto in parlamento. Nel 1920 si sposa con Maria Stella, e avr\u00e0 due figli Gemma nata nel 1922, e Pier Luigi nato nel 1924, che diverr\u00e0 a sua volta un importante politico nel dopoguerra. Durante il biennio rosso sfociato con l'occupazione delle fabbriche, Romita, anche grazie al suo esser ingegnere, fu impegnato a dirigere la produzione industriale nelle fabbriche torinesi per garantirne la continuit\u00e0 operativa anche durante le occupazioni operaie.\nDa Livorno allo scioglimento dei partiti.\nNel gennaio 1921 dopo la scissione di Livorno, Romita scelse di restare nel PSI e nel maggio dello stesso anno fu rieletto in parlamento. Nell'ottobre 1922 il PSI sanc\u00ec l'espulsione dei gradualisti che egli cerc\u00f2 di evitare mediando fino all'ultimo. Al IV congresso della terza internazionale difese le ragioni dell'autonomia socialista divenendone il principale sostenitore. Le sue idee appoggiate da Nenni al congresso straordinario del PSI nell'aprile del 1923 impedirono sul nascere progetti di fusione col PCd'I. Alle ultime elezioni della primavera del 1924 venne nuovamente eletto in parlamento. Il 5 novembre 1926 il governo fascista sciolse i partiti.\nLa lotta sotto il fascismo.\nDurante la XXVII legislatura del Regno, Romita partecip\u00f2 alla Secessione dell'Aventino e sub\u00ec nel corso del 1925 la lenta decadenza del mandato parlamentare. In seguito al decreto fascista che scioglieva i partiti, molti del gruppo dirigente del PSI decisero di andare in esilio a Parigi, ma Romita decise di rimanere in Italia. Fu arrestato il 16 novembre 1926 e condannato a cinque anni di confino prima a Pantelleria e poi nella pi\u00f9 irraggiungibile Ustica. Nel 1927 fu trasferito al carcere Ucciardone di Palermo, accusato di reati contro il regime. Fu assolto ma confinato sull'isola di Ponza. Ottenne nel 1929 la libert\u00e0 condizionata ma fu espulso dall'albo degli Ingegneri. Tornato nel 1930 a Torino, tent\u00f2 subito con altri compagni e sindacalisti di riorganizzare la presenza socialista ma fu di nuovo arrestato il 31 agosto 1931. Fu condannato nuovamente al confino presso Veroli ove pot\u00e9 essere raggiunto dalla famiglia. Tornato in libert\u00e0 il 20 giugno 1933 si stabil\u00ec a Roma. Riusc\u00ec, nonostante lo scoppio della guerra, ad aggregare un nucleo di socialisti e addirittura a rifondare in clandestinit\u00e0 un esecutivo socialista di cui fu eletto segretario col mandato di occuparsi del nord Italia. Operando in condizioni difficili riusc\u00ec a ricostituire il partito socialista che si fuse col Movimento di Unit\u00e0 Proletaria di Lelio Basso e l'Unione Proletaria Italiana prendendo il nome di Partito Socialista di Unit\u00e0 Proletaria (PSIUP). Il giorno successivo al fatidico 8 settembre 1943 si costitu\u00ec il CLN in cui Romita insieme a Nenni fu chiamato a rappresentare il PSIUP. Nel 1944 fu nominato vice presidente della Camera dei deputati, titolo meramente onorifico visto le vicissitudini del momento.\nImmediato dopoguerra.\nAl termine della II guerra mondiale ricopr\u00ec il ruolo di Ministro in quattro diversi governi, dal 5 giugno 1945 al 31 maggio 1947, prima che con le elezioni del 1948 le sinistre andassero all'opposizione. Usc\u00ec dal PSI nel giugno 1949 e nel dicembre di quell'anno ader\u00ec al nuovo Partito Socialista Unitario.\nNonostante la molteplice e duratura attivit\u00e0 ministeriale, \u00e8 ricordato per essere stato il ministro dell'interno che gest\u00ec il referendum istituzionale sulla scelta fra monarchia e repubblica del 2 giugno 1946. Fu grazie al suo operato che si opt\u00f2 per un referendum popolare che decidesse la forma dello stato anzich\u00e9 lasciare tale decisione all'Assemblea Costituente. Per le sue idee repubblicane e per l'attivismo pro-referendum fu coinvolto nelle polemiche alimentate dagli ambienti monarchici per presunti brogli a favore della repubblica. In particolare il fatto che i risultati del referendum fossero stati resi pubblici solo il 5 giugno, a tre giorni dalle consultazioni, foment\u00f2 tale sospetto. In realt\u00e0 Giuseppe Romita si preoccup\u00f2 di tutelare l'ordine pubblico perch\u00e9 i primi dati che giunsero dal sud Italia davano vincente la monarchia, mentre in un secondo momento con l'arrivo dei dati dal nord le sorti si capovolsero. Il ministro temeva che l'alternarsi dei risultati riscaldasse il popolo gi\u00e0 acceso e spaccato. Romita, fervente repubblicano, nei suoi diari scrisse del suo sconforto durante i primi momenti dello spoglio quando sembrava che la monarchia avesse vinto il referendum.\nFautore dell'autonomia socialista.\nSin dal primissimo dopoguerra l'attivit\u00e0 di Romita proseguiva su due piani paralleli. Accanto al piano istituzionale, che lo vide addirittura sfiorare la presidenza dell'assemblea costituente (poi andata a Giuseppe Saragat) e ministeriale, Romita fu, sul piano politico, autore e protagonista dei fermenti interni al PSI che portarono alla nascita del PSU e successivamente all'unione col PSDI.\nNel gennaio 1947 Romita fu colto in contropiede dalla scissione di Palazzo Barberini con cui la rappresentanza del PSI alla costituente quasi si dimezz\u00f2. Nacque il PSLI (successivamente PSDI). In seguito alla scissione Romita rientr\u00f2 nella direzione nazionale del PSI e divenne il principale rappresentante degli autonomisti all'interno del partito, posizionandosi nella destra interna al PSI. Pur fortemente critici nei confronti del PCI, al congresso nazionale del PSI del 19 gennaio 1948 a Roma gli autonomisti evitarono lo scontro e votarono a favore del Fronte popolare in unione col PCI per le elezioni del 1948, ma mettendo ai voti una mozione per mantenere le liste separate. La mozione non pass\u00f2, ma ottenne comunque il 32,7% dei voti dei delegati. La sconfitta elettorale del Fronte Popolare alle elezioni del 1948 costrinse il PSI ad un nuovo congresso (Genova 27 giugno 1948) dove gli autonomisti di Romita ottennero il 27%; risultato buono, vista la recente fuoriuscita dei saragattiani.\nGli autonomisti, e Romita, continuavano a dialogare sia con l'UDS che con la sinistra del PSLI, con l'obbiettivo di unire i socialisti in un'ottica autonomistica. Per questi motivi, al congresso del PSI di Firenze dell'11 maggio 1949 si decise la sospensione di Romita dal partito per sei mesi. Ormai Romita non si riconosceva pi\u00f9 nel PSI e si dedic\u00f2 all'obbiettivo di riunire tutti i socialisti autonomisti sotto un'unica sigla. Cos\u00ec il 4 dicembre 1949 a Firenze nacque il Partito Socialista Unitario (PSU), che riuniva, oltre agli autonomisti di Romita fuoriusciti dal PSI, l'UDS e le correnti di centro sinistra del PSLI.\nL'opera unitaria di Romita non venne meno neanche con la nascita di questo terzo partito socialista. Infatti, nel secondo congresso del PSU a Torino a fine gennaio del 1951, Romita fece passare (con una stretta maggioranza) una mozione per il dialogo unitario con il PSLI. Nel simbolico 1\u00ba maggio 1951 si addivenne alla fusione fra PSU e PSLI. Il nuovo soggetto, che ridusse a due i partiti socialisti, prese in un primo momento il nome di Partito Socialista Sezione Italiana dell'Internazionale Socialista (PS-SIIS). Al congresso di Bologna del 3 gennaio 1952 il PS-SIIS assunse la definitiva denominazione di Partito Socialista Democratico Italiano (PSDI) e Romita fu chiamato alla segreteria nazionale.\nNel 1953 Romita, d'intesa con Saragat, fu fautore di un reingresso del PSDI al governo per evitare una deriva a destra di stampo monarchico conservatore. Tale azione politica lo riport\u00f2 nel 1954, dopo sette anni, a un incarico ministeriale e per tre anni ministro dei lavori pubblici nei successivi due governi, Scelba e Segni.\nUltimo periodo.\nL'ultimo periodo dell'attivit\u00e0 politica e della vita di Romita \u00e8 legato alle importanti realizzazioni intraprese nella sua veste di ministro dei lavori pubblici. Fu sotto il suo ministero che prese avvio il piano autostradale nazionale cui egli diede una forte spinta forzando le resistenze dell'ANAS che non aveva ancora approvato i piani tecnici di costruzione. Il 19 maggio 1956 insieme al presidente della Repubblica Giovanni Gronchi pos\u00f2 la prima pietra della futura Autostrada del Sole. Si dedic\u00f2 con la stessa forza ai piani per l'edilizia popolare, alla costruzione di acquedotti e al rafforzamento del sistema portuale italiano. Fu fautore della creazione di una rete di infrastrutture determinanti per l'avvio del miracolo economico italiano (1958 - 1963). Diede il suo sostegno all'adesione alla Ceca e della Ced. Continu\u00f2 a lavorare per l'unit\u00e0 socialista in chiave autonomista soprattutto dopo le aperture del PSI al suo congresso di Venezia del 1957. Fu eletto nel comitato centrale del PSDI al congresso di Milano del 1957. Settantunenne, mor\u00ec a Roma il 15 marzo 1958 per un attacco cardiaco."}
{"id": "253877", "revid": "729019", "url": "https://it.wikipedia.org/wiki?curid=253877", "title": "Raffaele Rossetti", "text": "Biografia.\nGli studi universitari e la carriera militare.\nRaffaele Rossetti ottenne la laurea in Ingegneria industriale alla Regia Scuola di Applicazione per gli Ingegneri in Torino il 1\u00ba settembre 1904. Entrato come allievo all'Accademia Navale di Livorno, ricevette nel novembre 1904 la nomina a Tenente del Genio Navale in servizio permanente attivo. Nel dicembre del 1906 consegu\u00ec la laurea in Ingegneria Navale e Meccanica presso il Politecnico di Milano e, nello stesso mese, venne destinato presso la Direzione delle Costruzioni Navali dell'Arsenale militare marittimo di Taranto dove, il 1\u00ba agosto 1908, consegu\u00ec la promozione a Capitano del Genio Navale.\nDal maggio 1909 al novembre 1910 imbarc\u00f2 sulla nave da battaglia \"Regina Elena\"; quindi sull'incrociatore corazzato \"Pisa\" fino al marzo 1912 e, dallo stesso mese al luglio dello stesso anno, sulla nave officina \"Vulcano\". Partecip\u00f2 al conflitto italo-turco stando imbarcato sull'incrociatore \"Pisa\". Dall'aprile 1915 al maggio 1917 prest\u00f2 servizio presso l'Ufficio Tecnico della Regia Marina di Genova quindi venne destinato alla Direzione delle Costruzioni Navali dell'Arsenale della Spezia dove, il 16 giugno 1917, consegu\u00ec la promozione a Maggiore del Genio Navale.\nL'affondamento della \"Viribus Unitis\".\nL'azione militare che ha reso famoso Rossetti fu l'affondamento della corazzata \"Viribus Unitis\", ammiraglia della Marina austriaca, nel porto di Pola. Primo ideatore dei mezzi speciali insidiosi, Rossetti si era gi\u00e0 dedicato con intelligenza e costanza alla creazione ed al perfezionamento di una speciale torpedine, con scoppio regolato a tempo da applicarsi alla chiglia della nave nemica mediante l'azione di un nuotatore gamma. L'ordigno, chiamato anche \"mignatta\", fu personalmente impiegato dal suo ideatore, coadiuvato nell'impresa dal Tenente Medico Raffaele Paolucci, per l'azione di guerra del 1\u00ba novembre 1918 nella base navale austriaca di Pola.\nLa sera del 31 ottobre 1918 Raffaele Rossetti e Raffaele Paolucci avevano gi\u00e0 lasciato Venezia a bordo di due motoscafi armati siluranti (MAS) scortati da due torpediniere. Giunte nelle acque istriane a poche miglia dall'imbocco del porto di Pola, le torpediniere si ritirarono e un MAS rimorchi\u00f2 la \"mignatta\" (ideata da Rossetti, usando un siluro) fino ad alcune centinaia di metri dalla diga foranea del porto. La mignatta era un apparecchio pilotato motorizzato e dotato di due ordigni sganciabili da fissare alla chiglia di una nave per mezzo di un elettromagnete ad accumulatori, e un prototipo era gi\u00e0 stato fabbricato in gran segreto nell'arsenale della Spezia nell'aprile dello stesso anno.\nAlle ore 22:18 i due ufficiali italiani puntarono verso il porto di Pola a bordo della mignatta, mentre il MAS si allontan\u00f2 verso il punto dove avrebbe dovuto raccoglierli dopo l'azione. L'avvicinamento all'obiettivo fu complesso e rischioso: Rossetti e Paolucci dovettero trascinare la mignatta a motore spento oltre le ostruzioni (sbarramento esterno e tre ordini di reti) ed eludere l'intensa vigilanza austriaca. Passati inosservati alle sentinelle sulla diga, alle imbarcazioni di ronda e a un sommergibile nella rada, i due guastatori giunsero verso le 3:00 in prossimit\u00e0 delle navi ancorate.\nSolamente alle ore 4:45 del 1\u00ba novembre 1918, dopo pi\u00f9 di sei ore in acqua, i due ardimentosi ufficiali riuscirono infine a posizionarsi a poche decine di metri dallo scafo della \"Viribus Unitis\". Rossetti si stacc\u00f2 dalla mignatta e si avvicin\u00f2 alla chiglia della corazzata con uno dei due ordigni, mentre il compagno rimase ad attenderlo al timone del mezzo che risultava poco governabile a causa della corrente. Alle 5:30 l'esplosivo da 200\u00a0kg fu finalmente assicurato alla carena dell'obiettivo e programmato per le ore 6:30, ma quando Rossetti ritorn\u00f2 da Paolucci i due vennero illuminati dalla luce di un proiettore e subito scoperti.\nPrima della cattura, Paolucci riusc\u00ec tuttavia ad attivare la seconda carica di esplosivo, mentre Rossetti affond\u00f2 la mignatta, che ingovernata and\u00f2 ad arenarsi nei pressi del piroscafo \"Wien\", ormeggiato a poca distanza, facendolo a sua volta affondare. I due furono portati a bordo della \"Viribus Unitis\", dove appresero che nella notte l'alto comando austriaco aveva ceduto la flotta di Pola agli jugoslavi e che la nave non batteva pi\u00f9 bandiera austriaca.\nSolo alle 6:00 avvertirono il capitano Vukovi\u0107 che la corazzata poteva esplodere da un momento all'altro, e prontamente questi ordin\u00f2 a tutti di abbandonare immediatamente la nave e di trasferire i prigionieri a bordo della nave gemella \"Tegetthoff\". Ma l'esplosione non avvenne e l'equipaggio fece gradualmente ritorno a bordo, non dando pi\u00f9 credito all'avvertimento dei due italiani, finch\u00e9 alle 6:44 la carica brill\u00f2 davvero e la corazzata austriaca, inclinatasi su un lato, cominci\u00f2 rapidamente ad affondare. L'azione si concluse cos\u00ec con oltre 300 tra vittime e dispersi, tra cui il comandante Vukovi\u0107, che fu colpito mortalmente dalla caduta di un albero di legno mentre, nuotando tra i flutti, cercava di porsi in salvo.\nRossetti e Paolucci si tuffarono dalla \"Viribus Unitis\", riuscendo a sopravvivere all'affondamento della corazzata durato meno di 15 minuti, e furono imprigionati per alcuni giorni fino a quando Pola non fu liberata da truppe italiane vittoriose. L'azione gli valse la Medaglia d'oro al valor militare.\nL'attivit\u00e0 politica antifascista.\nPromosso al grado superiore per merito di guerra, il 16 novembre 1919, Rossetti, a domanda, venne posto in congedo e promosso Colonnello nella riserva navale. Con l'avvento del fascismo, entr\u00f2 nel Partito Repubblicano. Nel 1923, a Roma, fond\u00f2, insieme a Giovanni Conti, Randolfo Pacciardi, Fernando Schiavetti e Cino Macrelli, il movimento trasversale \"Italia libera\", composto da ex-combattenti antifascisti. Il 13 giugno 1925, mentre testimoniava solidariet\u00e0 per Gaetano Salvemini, arrestato per reati di opinione, sub\u00ec l'aggressione da parte delle squadre d'azione fasciste e fin\u00ec all'ospedale. Prefer\u00ec quindi espatriare in Francia, lavorando come tipografo.\nNel 1930 fu chiamato da Carlo Rosselli, Emilio Lussu, Alberto Tarchiani e Alberto Cianca, a far parte del gruppo dirigente di Giustizia e Libert\u00e0, con sede a Parigi che, almeno inizialmente, si proponeva di coordinare i partiti antifascisti italiani in esilio. La permanenza di Rossetti in Giustizia e Libert\u00e0 ebbe polemicamente termine dopo la sua immotivata esclusione dall'organizzazione del volo su Milano per gettare manifestini antifascisti da parte di Giovanni Bassanesi. Nell'agosto del 1930, infatti, insieme a Cipriano Facchinetti, dette vita alla nuova organizzazione clandestina \"La Giovine Italia\".\nLa frattura tra l'eroe della prima guerra mondiale e Giustizia e Libert\u00e0 fu tale che, al 4\u00ba congresso in esilio del Partito Repubblicano, che si tenne a Saint Louis il 19-20 marzo 1932, Rossetti si pose a capo della corrente contraria alla partecipazione del PRI alla Concentrazione d'azione antifascista, un organismo cui aderivano anche Giustizia e Libert\u00e0 (ormai movimento autonomo) e il PSI in esilio.\nLa corrente di Rossetti, alleatasi con la sinistra filo comunista del partito (Fernando Schiavetti), risult\u00f2 maggioritaria e l'affondatore della Viribus Unitis fu eletto segretario politico del Partito Repubblicano Italiano. Mantenne tale carica sino al congresso successivo, che si tenne a Parigi, (22-23 aprile 1933), e nel quale, sull'opposto programma filo concentrazionista fu eletto segretario politico Randolfo Pacciardi.\nDurante la guerra civile spagnola, Rossetti si trasfer\u00ec a Barcellona, e collabor\u00f2 con la radio locale lanciando proclami antifascisti. Per tale motivo, il governo italiano gli revoc\u00f2 la medaglia d'oro conseguita nella prima Guerra Mondiale. Con l'avvento della Repubblica, tale provvedimento fu annullato. Massone, fu membro del Grande Oriente d'Italia. Nel secondo dopoguerra non ha svolto attivit\u00e0 politica. Scomparso alla vigilia di Natale del 1951, Raffaele Rossetti riposa oggi nel cimitero di Sant'Ambrogio di Zoagli, con un epitaffio preso da Gabriele D'Annunzio.\nOnorificenze.\nMaggiore G.N. M.M. imbarcato sull'incrociatore \"Pisa\"\nLa citt\u00e0 di Genova gli ha dedicato una piazza in prossimit\u00e0 della fiera.\nIl Comune di Santa Margherita Ligure gli ha dedicato il tratto extra urbano della strada che conduce a Portofino, la SP 227."}
{"id": "253884", "revid": "125787225", "url": "https://it.wikipedia.org/wiki?curid=253884", "title": "Andreas Hofer", "text": "Locandiere e commerciante di cavalli, divenne comandante contro l'invasione del Tirolo da parte delle truppe francesi.\nNoto anche come \"Generale Barb\u00f2ne\", guid\u00f2 le milizie di insorti tirolesi che combatterono assieme all'esercito dell'Impero austriaco contro francesi, bavaresi ed alleati, nel corso della guerra della quinta coalizione, all'interno della quale si svilupp\u00f2 l'Insorgenza tirolese.\nLa sua fama postuma si deve in massima parte alla propaganda asburgica ottocentesca, che ne riscrisse le imprese in un'ottica romantica, in un'epoca in cui i diversi nazionalismi europei creavano i loro miti nazionali. Inizialmente funzionale al nazionalismo pangermanista, il mito di Hofer ha subito a seconda del momento e della situazione politica, diverse revisioni. Viene celebrato in accordo alla narrazione romantica di stampo ottocentesco e presentato come un eroe nazionale tirolese.In passato, in italiano era conosciuto anche con il nome di Andrea Hofer.\nBiografia.\nFamiglia.\nNato il 22 novembre 1767, nel maso della famiglia \"Sandhof\", era il minore e l'unico di sesso maschile dei sei figli di Josef Hofer e Maria Aigentler.\nLa famiglia Hofer gestiva da tempo l'osteria \"alla Corona d'oro\" e il maso ad essa annesso. Questa osteria era situata lungo una strada trafficata e di notevole importanza della Val Passiria che portava al passo Giovo.\nIl padre Josef e altri avi di Andreas erano stati anche funzionari dell'amministrazione giudiziaria locale come avvocati difensori.\nAndreas crebbe in una famiglia profondamente cattolica. Un avo di Andreas era andato in pellegrinaggio in Terra Santa e al ritorno aveva fatto erigere nel suo maso una piccola cappella.\nLa madre Maria mor\u00ec quando Andreas aveva solo tre anni e il padre, nel 1772, si rispos\u00f2 con Anna Frick.\nNel 1774 mor\u00ec anche il padre, e il maso \"Sandhof\" venne gestito da Josef Gr\u00fcner, il marito della sorella maggiore Anna (che invece si occup\u00f2 dell'educazione dei fratelli), fin quando Andreas raggiunse la maggiore et\u00e0. La legge tirolese del \"maso chiuso\", infatti, affermava che il maso doveva essere ereditato dal primo figlio maschio.\nGiovinezza.\nFrequent\u00f2 la scuola elementare obbligatoria, introdotta nel 1774 dall'imperatrice Maria Teresa d'Austria. Nello stesso periodo, aiut\u00f2 la sua famiglia lavorando.\nA questo scopo fu mandato in Trentino per poter imparare la lingua italiana, molto utile per il lavoro che avrebbe dovuto svolgere in seguito. Dapprima lavor\u00f2 a Cles, il centro pi\u00f9 importante della Val di Non, come stalliere, e successivamente, per tre anni, in un albergo a Ballino, un paese situato sulla strada fra Stenico e Riva del Garda.\nRaggiunta la maggiore et\u00e0, Andreas venne in possesso del maso di famiglia. Un suo compaesano, di nome Johann Stafler, cos\u00ec lo descrisse: \nSi spos\u00f2 con Anna Ladurner, una giovane contadina di Lagundo, nel 1789. Ebbe sei figlie e un figlio: Maria Geltrude, Maria Crescenzia, Rosa Anna, Anna Geltrude, Geltrude Giulia, Crescenzia Margarita e Johann Stefan.\nNel 1796 era in corso la Campagna d'Italia da parte del giovane Napoleone Bonaparte. in Tirolo si inizi\u00f2 a temere una probabile invasione da parte delle truppe napoleoniche, cosicch\u00e9 varie compagnie di \"Sch\u00fctzen\" furono mobilitate. Hofer, dalla Val Passiria, presidi\u00f2 il non lontano passo del Tonale.\nGuerra della quinta coalizione e insorgenza tirolese del 1809.\nIl Tirolo, in seguito alla sconfitta dell'Austria nella guerra della Terza coalizione (1805-1806), fu annesso alla Baviera con la pace di Presburgo.\nI bavaresi cominciarono a varare nella provincia tirolese (comprendente le attuali regioni del Tirolo in Austria e Trentino-Alto Adige in Italia) appena acquisita, una serie di riforme di stampo illuministico. Suscit\u00f2 (come dovunque) resistenza l'introduzione della leva di massa sul modello francese, divenuta necessaria per via delle mutate esigenze belliche. Suscitarono resistenza anche le riforme per la limitazione del potere ecclesiastico, varate dal bavarese Maximilian von Montgelas. nonch\u00e9 l'introduzione della vaccinazione obbligatoria contro il vaiolo.\nL'insurrezione cominci\u00f2 subito dopo la scoppio della guerra della quinta coalizione, che inizi\u00f2 il 10 aprile 1809 con l'invasione della Baviera, alleata della Francia, da parte dell'esercito austriaco, al comando dell'arciduca Carlo d'Asburgo-Teschen. \nAndreas Hofer, in base agli accordi segreti stabiliti con gli Asburgo, si mise allora a capo degli insorti.\nAll'insorgenza parteciparono anche 18.000 trentini, dei quali 4.000 morirono.\nL'11 aprile 1809 Hofer con i suoi insorgenti occupava Vipiteno, gi\u00e0 evacuata dai francobavaresi. Il 16 aprile l'esercito imperiale austriaco occupava Innsbruck.\nA partire dal 30 aprile, una controffensiva francobavarese al comando del generale Fran\u00e7ois Joseph Lefebvre riconquist\u00f2 in breve l'intera regione. Il 23 maggio tuttavia, a Lefebvre fu ordinato di abbandonare il Tirolo per ricongiungersi al grosso delle truppe napoleoniche. Gli insorti approfittarono della situazione per lanciare una nuova offensiva. Nei giorni 25 e 29 maggio vennero combattute le due Battaglie del Monte Isel, in seguito alle quali le truppe bavaresi, battute infine il 29 maggio, dovettero ritirarsi sul fondovalle dell'Inn.\nNel mentre l'esercito dell'Impero Austriaco era stato annichilito nella battaglia di Wagram, e fu costretto a chiedere la pace (Armistizio di Znaim), che ovviamente riconfermava il possesso della Baviera sul Tirolo, che fu riconquistato dal generale Lefebvre.\nIn seguito ad una nuova chiamata alle armi della milizia territoriale, i tirolesi ottennero un'ulteriore vittoria il 13 agosto 1809 presso il Monte Isel (15.000 soldati bavaresi, sassoni e francesi al comando del generale Fran\u00e7ois Joseph Lefebvre affrontarono un di poco inferiore schieramento di \"Sch\u00fctzen\" sotto la guida di Hofer), dopo la quale lo stesso Andreas Hofer si insedi\u00f2 alla Hofburg di Innsbruck come \"reggente del Tirolo\".\nFine dell'insorgenza e morte.\nImmediatamente dopo la pace di Sch\u00f6nbrunn, il Tirolo fu facilmente riconquistato da Eugenio di Beauharnais. Hofer offr\u00ec la resa in cambio della clemenza, e si ritir\u00f2 presso la sua locanda.\nGli uomini pi\u00f9 intransigenti raggiunsero per\u00f2 Hofer, convincendolo a rompere l'accordo. Si arriv\u00f2 quindi ad un nuovo tentativo di insurrezione. Lo scontro si concluse di fatto il 1\u00ba novembre con la sconfitta tirolese sul Monte Isel, presso il ponte sull'Inn ad Innsbruck.\nHofer dovette fuggire; denunciato dall'ex insorto Franz Raffl (poi etichettato come il \"Giuda del Tirolo\"), il 28 gennaio 1810 fu preso prigioniero nella baita della malga \"Pfandler\", un pascolo alpino della fattoria di Prantago di fronte a San Martino in Passiria.\nUn testimone dell'arresto, Sweth, cos\u00ec racconta: \nCondotto a Mantova, fu portato dinanzi a un tribunale militare. La popolazione di Mantova fece una colletta di 5.000 scudi per liberare il condannato, ma non riuscendoci il denaro serv\u00ec per pagare l'avvocato difensore Gioacchino Basevi.\nSecondo la testimonianza del padre Antonio Bresciani, in una notte di prigionia una stufa esal\u00f2 gas tossici. Mentre il carceriere dormiva Andreas Hofer si rese conto del pericolo e salv\u00f2 il carceriere, nonostante l'occasione di fuga che gli si era presentata.\nScrisse nella sua ultima lettera, indirizzata all'amico Puhler:\nIl 20 febbraio 1810 fu condotto davanti al plotone di esecuzione.Secondo la leggenda, nelle mani aveva un crocifisso ornato di fiori. Non si fece bendare e disse: \"\"Io sto davanti a colui che mi ha creato e in piedi io voglio consegnargli la mia anima\".\nLe sue ultime parole si ritiene siano state \"Franz, Franz, questo lo devo a te\"!\", con ci\u00f2 riferendosi a Francesco I, dal 1804 Imperatore d'Austria, che era passato dalla parte di Napoleone. Verr\u00e0 anche riferito tuttavia che Hofer abbia esclamato, dopo che la prima salva sparata dal plotone d'esecuzione aveva mancato il bersaglio: \"\"Ah, come sparate male\"!\".\nLe esequie furono celebrate nella chiesa mantovana di San Michele, dove Hofer venne sepolto nel cimitero vicino.\nLa salma di Andreas Hofer fu quindi trafugata ed \u00e8 sepolta dal 1823 nella \"Hofkirche\" a Innsbruck.\nCreazione del mito.\nCon la Restaurazione le vicende dell'insorgenza caddero nell'oblio. La rivolta fu dimenticata nello stesso Tirolo: la situazione economica permaneva negativa ed era diffusa fra i tirolesi l\u2019opinione che la guerra fallita, con tutte le sue devastazioni, fosse la causa principale della crisi. Inoltre molte delle misure legislative contro cui i rivoltosi avevano combattuto erano state conservate dall'impero d'Austria, cosicch\u00e9 anche sul piano politico l'insurrezione appariva un sostanziale fallimento. Il governo austriaco non commemor\u00f2 le vicende; fra gli altri Metternich considerava Hofer soltanto un pericoloso ribelle. Il governo d'altronde non aveva interesse a celebrare uomini che prima erano stati istigati e quindi abbandonati dall'imperatore. A Vienna era ben noto il malcontento esistente in Tirolo per la conferma della legislazione napoleonica, cosicch\u00e9 le autorit\u00e0 imperiali non potevano certo favorire la conservazione del ricordo di chi si era sollevato in armi contro di essa. Inoltre gli Asburgo non si fidavano dei tirolesi.\nFurono i poeti romantici a dare notoriet\u00e0 alle vicende dell'insorgenza, fra questi il fondatore del romanticismo inglese, William Wordsworth, che compose quattro sonetti dedicati a Hofer. Anche Coleridge, Lord Byron, e i coniugi Shelley se ne interessarono. Lo scrittore tedesco Theodor K\u00f6rner aveva dedicato ad Hofer alcuni versi prima di morire. I poeti romantici crearono lo stereotipo dei semplici montanari \"combattenti per la propria libert\u00e0\".\nNel 1823 cinque Kaiserj\u00e4ger, reduci dalla repressione dei moti del 1820 a Napoli, trafugarono la salma di Hofer da Mantova. Le autorit\u00e0 colsero l'occasione per sfruttare l'immagine di Hofer. Il corpo fu inumato nella chiesa di corte di Innsbruck con una solenne cerimonia. Iniziava cos\u00ec l'invenzione del mito dell'insorgenza in funzione nazionalistica: Hofer venne presentato come un patriota, fedele all'imperatore e difensore della religione, il tutto sintetizzato dal motto \u201cDio, Imperatore e Patria\u201d (\u201c\"Gott, Kaiser und Vaterland\"\u201d). La retorica ufficiale comport\u00f2 la rimozione dei reali obiettivi della rivolta (la crisi economica, l'opposizione alla vaccinazione, l'integralismo religioso, ecc.), anche perch\u00e9 molte delle riforme che avevano suscitato malcontento erano state confermate dallo stesso impero d'Austria, che aveva conservato buona parte della legislazione napoleonica, confermato l'obbligo vaccinale ed introdotto il servizio di leva. Scomparve inoltre dalla retorica ufficiale l'atteggiamento ambiguo tenuto da Francesco I verso gli insorti, istigati alla rivolta quando ormai era inutile e poi abbandonati a s\u00e9 stessi.\nNel frattempo si era creato un interesse turistico sulla vicenda, alimentato dalle guide di viaggio. Nel 1830, grazie ai poeti romantici, Hofer era diventato nel resto d'Europa un'icona tipica tirolese, descritto come un montanaro semplice e popolare, un impavido capopopolo, un guerriero che aveva lottato contro gli invasori della sua terra. Cominciava inoltre ad essere un simbolo del pangermanismo. Nel 1831 fu scritto il canto di Andreas Hofer, inno pangermanista, che ebbe un notevole successo, cristallizzando gli stereotipi.\nDurante le guerre di indipendenza italiane (1848-1866) Hofer fu utilizzato in funzione antiliberale ed anti italiana, per divenire compiutamente, dopo il 1809, un'icona del pangermanismo.\nAltri poeti alimentarono l'immagine popolare di Hofer. Guide di viaggio, opere teatrali e musicali a fine ottocento promossero un turismo di contenuto storico. Nel primo Novecento in tutto il Tirolo si innalzarono monumenti e si dedicarono a lui strade e piazze. Si consolid\u00f2 cos\u00ec la visione popolare ed eroica di questo personaggio e l'idea che il popolo tirolese avesse un istinto di libert\u00e0 che lo porterebbe a insorgere e battersi contro il dominio degli stranieri. Questa immagine fu risaltata nel 1909 con il primo giubileo hoferiano.\nDopo la prima guerra mondiale Hofer divenne un simbolo antifascista, per poi divenire un'icona del nazismo (il suo antisemitismo lo rese particolarmente adatto questo scopo); a partire dal secondo dopoguerra ne cominci\u00f2 lo sfruttamento politico da parte delle associazioni \"Sch\u00fctzen\" dell'Alto Adige in funzione anti italiana.\nA fianco delle celebrazioni ufficiali, volte a rappresentare Hofer come \"Freiheitsk\u00e4mpfer\" (combattente per la libert\u00e0), non mancarono voci critiche, che evidenziavano non avevano assolutamente nulla a che fare con la libert\u00e0, in quanto mirati a restaurare l'ordine religioso e sociale dell'antico regime. Fra le voci critiche Friedrich Engels si espresse duramente:\nA Merano fu innalzato nel 1914, su progetto dello scultore Emanuel Pendl, un monumento a Andreas Hofer (\"Andreas-Hofer-Denkmal\"), nei pressi della Stazione di Merano, inaugurata per\u00f2 solamente il 3 aprile 1920, ovvero quando Merano faceva gi\u00e0 parte del Regno d'Italia, con l'iscrizione \"F\u00fcr Gott, Kaiser und Vaterland\" (per dio, imperatore e madrepatria).\nLa revisione storica del mito.\nIn tempi pi\u00f9 recenti la visione retorica del mito \u00e8 stata effettuata in termini pi\u00f9 equilibrati. Nel 1984 Alexander Langer denunciava la falsit\u00e0 delle celebrazioni ufficiali, senza per\u00f2 indulgere in acritiche demonizzazioni ed evidenziando gli aspetti positivi dell'insorgenza. Una pi\u00f9 rigorosa revisione storica del mito \u00e8 stata quindi effettuata da storici professionisti, soprattutto in occasione del bicentenario del 2009, quando si \u00e8 cercato di dare una descrizione oggettiva degli avvenimenti restituendogli la vera dimensione storica. Il tutto in contrasto con la retorica delle celebrazioni ufficiali, ma senza scendere nella denigrazione controcelebrativa.\nSi \u00e8 evidenziato che gli insorti non hanno combattuto n\u00e9 per la \"libert\u00e0\", n\u00e9 per la \"patria\", ma solo per difendere il loro modo di vita tradizionale, stravolto dalle ingerenze dello nuovo corso illuminista, che imponeva il controllo statale anche su societ\u00e0 precedentemente isolate e lasciate libere di autogestirsi. Il tentativo di ritornare sotto il dominio degli Asburgo, rinunciando cos\u00ec ai diritti garantiti dalla rivoluzione francese era dettato dall'illusione di sfuggire al peggioramento delle condizioni di vita che si erano avute sotto la Baviera, e che erano in realt\u00e0 causate dalle continue guerre napoleoniche. In questo contesto il \"prima\" fu rappresentato come una specie di \"et\u00e0 dell'oro\".\nCitazione e omaggi.\nNell'autunno del 1809 il giornale inglese \"The Friend\" pubblic\u00f2 cinque sonetti di William Wordsworth su Andreas Hofer e le sue gesta. Ecco riportato il testo:\nIl Re d'Italia Vittorio Emanuele III nel suo viaggio in Alto Adige, dal Brennero volle passare per la Val Passiria (attraverso il Passo di Giovo, allora una stradina sterrata e stretta), per visitare la casa natale dell'eroe tirolese. Sul quotidiano locale \"Tiroler\" il giorno 17 ottobre 1921, furono riportate alcune righe sulla visita del re, che fu accolto dalle autorit\u00e0 locali e ricevette, come omaggio, un mazzo di fiori da una giovane diciassettenne, Federica Ennmoser. Visitando la casa natale di Hofer, il re volle firmare il libro dei visitatori.\nNel dicembre 1974 Albino Luciani (futuro Papa Giovanni Paolo I), nella sua rubrica sul \"Messaggero di Sant'Antonio\", pubblic\u00f2 una lettera indirizzata ad Andreas Hofer in cui afferm\u00f2:\nNel corso del XIX secolo, Hofer \u00e8 stato descritto ai cittadini tirolesi come eroe nazionale, e la sua opera \u00e8 raffigurata in una serie di monumenti. Con cadenza annuale viene festeggiato il 20 febbraio come eroe del Tirolo. La commemorazione si svolge presso la citt\u00e0 di Mantova, nel quartiere di Cittadella. All'interno del parco pubblico \"Andreas Hofer\" \u00e8 presente il monumento che ne ricorda la nascita e la morte. L'iniziativa \u00e8 organizzata dalla circoscrizione nord del comune di Mantova e da delegazioni di \"Sch\u00fctzen\" provenienti da tutto il Tirolo austriaco, nonch\u00e9 dal Trentino-Alto Adige.\nL\"Andreas-Hofer-Lied\", canto \"Zu Mantua in Banden der treue Hofer war\" (\"Il fedele Hofer era a Mantova in catene\"), \u00e8 divenuto nel 1948 l'inno ufficiale del \"Land\" Tirolo.\nA Hofer \u00e8 dedicato l'asteroide 17459 Andreashofer e, nel Tirolo, un treno.\nControversie.\nLa sua figura \u00e8 controversa. Un ricordo di segno inverso delle battaglie antinapoleoniche dei tirolesi hoferiani \u00e8 impresso nella memoria delle vallate dolomitiche del Cadore, in provincia di Belluno, dove nell'agosto del 1809 gli \"Sch\u00fctzen\" ampezzani e sudtirolesi (guidati da Giuseppe Hirschstein e da Ferdinand Anton von Oulerich, meglio noto come \"Luxheim\") nella loro foga antifrancese si resero protagonisti di ripetute scorribande in queste zone, con violenze, incendi e saccheggi ai danni della popolazione locale."}
{"id": "253894", "revid": "287204", "url": "https://it.wikipedia.org/wiki?curid=253894", "title": "Maestro dell'Altare d'oro", "text": "L'anonimo pittore tedesco deve il nome all'Altare d'Oro, opera proveniente dall'altare maggiore della chiesa del convento di San Michele a L\u00fcneburg, probabilmente del 1418, e ora conservata al Museo di Hannover.\nNello scrigno vi erano il tesoro del convento, formato da oggetti preziosi, alcuni dei quali si trovano ora al Museo di Hannover, il lato interno dei battenti era scolpito e dorato. Ad ante aperte vi erano trentasei pitture su fondo d'oro, con la \"Vita di Cristo e della Vergine\", poste su tre registri e leggibili come un fregio continuo da sinistra a destra.\nAd altare completamente chiuso, altre scene tra cui: l\"Annuncio ai pastori\", la \"Fuga in Egitto\", il \"Battesimo di Cristo\", la \"Crocifissione\" e le \"Tre Marie al sepolcro\". Dei dipinti all'interno dei battenti esterni, opera in larga parte di aiutanti, sono da assegnare al maestro sia l\"Incoronazione della Vergine\" che il \"Battesimo di Cristo \".\nAl Maestro sono da attribuire le miniature del \"Messale Vewelkoven\", conservato allo Stadtarchiv di L\u00fcneburg; due tavole a Brema, in collezione privata con la \"Madonna col Bambino\" e \"Augusto e la Sibilla Tiburtina\"."}
{"id": "253895", "revid": "14894", "url": "https://it.wikipedia.org/wiki?curid=253895", "title": "Meister der Goldenen Tafel", "text": ""}
{"id": "253899", "revid": "22475", "url": "https://it.wikipedia.org/wiki?curid=253899", "title": "Tirannosaurus rex", "text": ""}
{"id": "253908", "revid": "1712526", "url": "https://it.wikipedia.org/wiki?curid=253908", "title": "Congregazione del buon governo", "text": "La Sacra Congregazione del Buon Governo (1592-1847), in latino \"Congregatio boni regiminis\", era un organismo della Curia romana, oggi soppresso.\nStoria.\nTale dicastero fu istituito per sovrintendere alla gestione fiscale ed economica delle amministrazioni comunali, affiancandosi alla Congregazione della Consulta, competente sulla giustizia e l'ordine pubblico.\nPapa Clemente VIII (1592-1605) cre\u00f2 la congregazione con la bolla \"Pro commissa nobis\" (comunemente detta \"De bono regimine\") del 15 agosto 1592. La bolla prevedeva che la congregazione verificasse i bilanci dei comuni, assumendo tutti i provvedimenti necessari a garantire la regolarit\u00e0 delle spese e degli appalti, anche al fine di realizzare un contenimento delle spese locali. \nCol tempo, le funzioni della congregazione andarono precisandosi ed essa assunse una struttura pi\u00f9 articolata. La congregazione era articolata in due sezioni: Segreteria e Computisteria. Era presieduta da un cardinale prefetto (dal 1605 al 1676 di norma il cardinal nipote del pontefice regnante) e composto di cardinali e prelati, detti \"ponenti\", cio\u00e8 relatori delle cause relative ad una particolare area dello Stato della Chiesa. Fulcro della congregazione era il Segretario, anch'esso un prelato di Curia, che gestiva la cospicua corrispondenza con i governatori delle varie citt\u00e0, chiamati ad agire come delegati del Buon Governo. \nAlla Congregazione furono affidate tutte le questioni relative alle comunit\u00e0 dello Stato, che spaziavano dall'amministrazione tecnica ed economica delle strade alla formazione dei catasti, dalla compilazione dei censimenti della popolazione alla gestione di alcuni opifici (fu il Buon Governo, per esempio, ad iniziare la Ferriera di Terni), dalle spese militari alle operazioni finanziarie relative ai \"monti\" (prestiti pubblici).\nLa Congregazione del Buon governo fu abolita nel 1847 con le prime riforme di papa Pio IX (1846-1878), venendo a mancare una preziosa fonte documentaria, specie per i piccoli comuni o quelli in cui erano stati dispersi o distrutti i relativi archivi."}
{"id": "253909", "revid": "124381433", "url": "https://it.wikipedia.org/wiki?curid=253909", "title": "Connettivo logico", "text": "Un connettivo logico o operatore logico (nel contesto dell'algebra di Boole, i connettivi logici sono detti anche operatori booleani), \u00e8 un elemento grammaticale di collegamento che instaura fra due proposizioni \"A\" e \"B\" una qualche relazione che dia origine ad una terza proposizione \"C\" con un valore vero o falso, in base ai valori delle due proposizioni fattori ed al carattere del connettivo utilizzato.\nDescrizione.\nI connettivi logici possono essere separati da parentesi tonde. Esistono regole di precedenza fra i connettivi logici (dimostrabili col semplice calcolo algebrico), analoghe a quelle esistenti fra le quattro operazioni elementari (secondo le quali la coppia di moltiplicazione e divisione, precedono somma e sottrazione): la negazione precede tutti gli altri connettivi, congiunzione e disgiunzione precedono sia l'implicazione che la doppia implicazione. Le regole di precedenza rendono in molti casi superfluo l'uso delle parentesi tonde, che possono tranquillamente essere omesse.\nOgnuna delle operazioni logiche suddette \u00e8 efficacemente esplicata nella propria tavola di verit\u00e0, la quale evidenzia i valori risultanti da tutte le possibili combinazioni esistenti fra le due proposizioni di partenza A e B, siano esse vere o false, utilizzando il connettivo dato. Le tavole di verit\u00e0 degli operatori logici sono state formalizzate per la prima volta nel \"Tractatus logico-philosophicus\" di Ludwig Wittgenstein.\nAssunti di base della tavola di verit\u00e0 sono il principio di determinatezza e il principio di bivalenza, degli enunciati dichiarativi secondo il quale una proposizione pu\u00f2 trovarsi in uno e un solo Stato di verit\u00e0, e gli Stati di verit\u00e0 possibili che un enunciato pu\u00f2 assumere sono soltanto due, \"vero\" oppure \"falso\". Entrambi i due principi citati non sono dimostrati n\u00e9 in via deduttiva (dal particolare al generale) n\u00e9 in via induttiva (dal caso generale a quello particolare), e nello stesso tempo non sono negati da nessuna delle logiche matematiche note; si applicano al singolo enunciato elementare atomico, non ulteriormente scomponibile, e non sono da confondere con principi equivalenti ma \"binari\", cio\u00e8 che si applicano invece all'insieme di due o pi\u00f9 enunciati legati da un connettivo logico: principio di non-contraddizione e principio del terzo escluso.\nNon tutti gli enunciati sono di tipo dichiarativo ovvero atti ad assumere un valore di verit\u00e0 \"vero\" oppure \"falso\": gi\u00e0 Aristotele affermava che la preghiera \u00e8 un discorso n\u00e9 vero n\u00e9 falso, quindi irrilevante per la logica. Altro esempio di enunciati non dichiarativi sono quelli modali, caratterizzati dalle parole logiche: \"pu\u00f2 essere..\", \"deve necessariamente...\", \"credo che...\", \"so che...\"; oppure il paradosso del mentitore: \"il cretese Epim\u00e8nide dice che tutti i cretesi sono bugiardi\", \"questa frase \u00e8 falsa\".\nTipologie.\nI principali connettivi logici binari sono:\nSpesso si annovera inoltre fra i connettivi logici la negazione logica \"non\", indicata con il simbolo formula_9 la quale agisce per\u00f2 su un'unica proposizione, mentre gli altri connettivi logici si dicono appunto binari perch\u00e9 operano su almeno due proposizioni."}
{"id": "253910", "revid": "775372", "url": "https://it.wikipedia.org/wiki?curid=253910", "title": "T\u0101ufa\u02bb\u0101hau Tupou IV", "text": "Il suo nome da principe ereditario era Siaosi Taufa'ahau Tupoulahi.\nIl successore \u00e8 stato il figlio maggiore Sia'osi Taufa'ahau Manumata'ogo Tuku'aho (1948-2012), che aveva assunto il nome dinastico di George Tupou V.\nBiografia.\nDopo gli studi compiuti in Australia al Newington College di Stanmore, vicino a Sydney, venne nominato dalla madre ministro della pubblica istruzione nel 1943, della salute nel 1944 e nel 1949 capo del governo.\nReligioso e pio, per tutta la vita rimase un libero predicatore della Free Wesleyan Church, di cui fu anche presidente in alcune occasioni. Negli anni Settanta, per la sua stazza ed il suo peso, era uno dei capi di Stato pi\u00f9 pesanti al mondo (circa 200 chili) e, quando si rec\u00f2 in visita in Germania, il governo tedesco dovette commissionare delle sedie speciali che potessero sopportare la sua mole; tali sedie vennero poi portate in patria dal re, che le consider\u00f2 un dono di Stato. Per porre fine a questo suo problema, negli anni Novanta prese parte ad una campagna nazionale di fitness che gli consent\u00ec di perdere un terzo del suo peso.\nRiusc\u00ec ad ottenere notevole autorit\u00e0 nel governo delle Tonga, vincendo il sistema essenzialmente aristocratico che vigeva nel regno e che gestiva il 70% dell'Assemblea Legislativa di Tonga. Malgrado questi fatti, il re venne pi\u00f9 volte accusato di mancanza di trasparenza nella gestione dei conti dello Stato e addirittura nel 2005 vi furono diversi scioperi dei lavoratori, che non riuscivano a trovare un accordo sugli stipendi statali. Venne istituita pertanto una commissione costituzionale che consigli\u00f2 al sovrano di rivedere alcuni tratti della legislazione nazionale, ma questo fu reso impossibile dalla sua morte improvvisa.\nIl 15 agosto 2006 il primo ministro Feleti Sevele interruppe le trasmissioni radio e televisive per annunciare che il re era gravemente malato e che era stato ricoverato al Mercy Hospital di Auckland, chiedendo inoltre al popolo riunito di pregare per il re, che mor\u00ec un mese dopo, alle 23:34 del 10 settembre 2006. Il sovrano aveva 88 anni ed aveva regnato per 41. T\u0101ufa'\u0101hau Tupou IV venne sepolto il 19 settembre 2006 a Malae Kula (il cimitero reale) nella capitale tongana, Nuku'alofa. Migliaia di tongani assistettero ai funerali, che vennero anche teletrasmessi, insieme a molti dignitari esteri, come il principe giapponese Naruhito, il primo ministro neozelandese Helen Clark, il primo ministro delle Figi Laisenia Qarase, il presidente di Vanuatu Kalkot Mataskelekele, il governatore americano delle Samoa americane Togiola Tulafono, il premier di Niue Vivian Young ed il principe Richard, duca di Gloucester, cugino della regina Elisabetta II. I funerali si tennero secondo il rito cristiano e polinesiano.\nSecondo l\"'International Herald Tribune\", \"I 41 anni di regno di Tupou IV lo resero uno dei sovrani pi\u00f9 a lungo sul trono\", dopo l'imperatore giapponese Hirohito, il re thailandese Bhumibol Adulyadej, la regina Elisabetta II ed il re samoano Malietoa Tanumafili II.\nMatrimonio e figli.\nTaufa'ahau Tupou IV si spos\u00f2 \ncon Halaevalu Mata'Aho 'Ahome'e il 10 giugno 1947.\nInsieme ebbero quattro figli, tre maschi e una femmina: \nIl primogenito e l'ultimogenito sono diventati re, la secondogenita possiede il titolo di principessa reale, mentre il terzogenito non era nella linea di successione al trono."}
{"id": "253913", "revid": "1048993", "url": "https://it.wikipedia.org/wiki?curid=253913", "title": "Elizabeth Bowes-Lyon", "text": "Dal 1952 al 2002 il suo titolo ufficiale fu \"Her Majesty Queen Elizabeth, The Queen Mother\" (Sua Maest\u00e0 la Regina Elisabetta, la Regina Madre) per evitare confusione con la figlia, sua omonima. Durante il suo regno Elizabeth Bowes-Lyon fu famosa per il suo ruolo di supporto morale al popolo durante la seconda guerra mondiale.\nDurante il regno di sua figlia fu il membro pi\u00f9 popolare e amato della famiglia reale. Chiamata formalmente \"The Queen Mother\" (la Regina \"Madre\") dai britannici, mor\u00ec nel 2002 all'et\u00e0 di 101 anni e mezzo, e all'epoca era il membro pi\u00f9 longevo della famiglia reale britannica.\nBiografia.\nInfanzia e giovinezza.\nElizabeth Bowes-Lyon era la nona di dieci figli di Claude Bowes-Lyon, XIV Conte di Strathmore e Kinghorne e di Cecilia Cavendish-Bentinck, la quale era discendente del primo ministro britannico William Henry Cavendish-Bentinck, III duca di Portland e del Governatore generale dell'India Richard Wellesley, che era a sua volta fratello minore di un altro primo ministro inglese, Arthur Wellesley, I duca di Wellington.\nIl luogo esatto della sua nascita \u00e8 ancora sconosciuto, ma si reputa che sia nata nella casa paterna di Londra a Belgrave Mansions, Grosvenor Gardens, o su di un'ambulanza diretta verso l'ospedale londinese. La sua nascita venne registrata a Hitchin, Hertfordshire, presso la casa di campagna Strathmore, St Paul's Walden Bury. Venne battezzata il 23 settembre 1900 nella locale chiesa parrocchiale.\nElisabetta trascorse gran parte della sua giovinezza a St Paul's Walden e al Castello di Glamis, l'antica casa di famiglia presso Glamis, Angus, Scozia. Educata da una governante sino all'et\u00e0 di 8 anni, fu una valente sportiva amante dell'aria aperta. Dall'anno successivo frequent\u00f2 l'Italia e in particolare Bordighera presso Villa Etelinda, acquistata dal nonno, Claude Bowes-Lyon, XIII conte di Strathmore e Kinghorne, fino al 1914, quando venne ceduta alla regina Margherita di Savoia. Quando incominci\u00f2 la frequentazione della scuola a Londra, stup\u00ec i suoi insegnanti con un precoce apprendimento del greco, del quale apprezzava in particolar modo l\"Anabasi\" di Senofonte. Le sue materie preferite rimanevano a ogni modo letteratura e scrittura. Dopo un breve ritorno all'educazione privata con una governante di origine tedesca, sostenne l'Oxford Local Examination, con distinzione, all'et\u00e0 di 13 anni.\nAl suo quattordicesimo compleanno, l'Inghilterra dichiar\u00f2 guerra alla Germania. Suo fratello maggiore, Fergus, ufficiale del reggimento Black Watch, venne ucciso in Francia nella battaglia di Loos nel 1915. Un altro fratello, Michael, venne dichiarato disperso in una missione nel maggio del 1917. Il vecchio castello di Glamis divenne una casa per convalescenti di guerra, che la stessa Elisabetta aiut\u00f2 a condurre con successo.\nFidanzamento e matrimonio.\nIl principe Albert, duca di York era il secondo figlio del re Giorgio V d'Inghilterra. Inizialmente avanz\u00f2 le proprie proposte a Elisabetta nel 1921, ma lei rifiut\u00f2 ritenendo di essere inadatta al ruolo di \"Duchessa\". Nel febbraio dell'anno successivo, Elisabetta partecip\u00f2 come damigella d'onore al matrimonio della sorella di Alberto, la principessa Mary, con Henry Lascelles, VI conte di Harewood. Un mese dopo, il Duca di York chiese nuovamente la sua mano, ma lei rifiut\u00f2 ancora una volta: \u00abMai... ho paura di non poter essere libera di pensare, parlare e agire come vorrei davvero\u00bb. Quando il Principe, per\u00f2, disse che non avrebbe sposato nessun'altra, sua madre, la regina Mary si rec\u00f2 in visita a Glamis per vedere coi suoi occhi la ragazza che aveva rubato il cuore di suo figlio e, pur rifiutandosi di interferire nella loro relazione, si convinse che Elisabetta sarebbe stata la donna ideale per suo figlio.\nElisabetta, a questo punto, non pot\u00e9 che acconsentire con gioia al matrimonio, malgrado le sue perplessit\u00e0 sulla restrittiva vita di corte. Il fidanzamento venne ufficialmente annunciato nel gennaio del 1923. Questo matrimonio tra un principe della casata reale inglese e una nobildonna non di alto rango, venne considerato anche un segno di modernizzazione del paese (in precedenza i principi reali potevano sposarsi unicamente con altre principesse di sangue reale di altre monarchie europee). Il matrimonio fu celebrato il 26 aprile 1923, nell'Abbazia di Westminster. La neo-fondata British Broadcasting Company trasmise l'evento in diretta via radio, ma il capitolo della cattedrale era contrario, anche se il decano Herbert Edward Ryle era favorevole all'idea. Elisabetta volle lasciare simbolicamente il proprio bouquet sulla tomba del Milite Ignoto durante il proprio percorso nell'Abbazia, gesto che le valse il compiacimento del popolo inglese, e che da allora \u00e8 diventato una tradizione dei matrimoni reali. Lady Elizabeth ottenne il titolo di altezza reale e quello di duchessa di York dopo il matrimonio, anche se la sua unione venne considerata fortemente innovativa per l'epoca, e segno di un forte cambiamento in atto nelle dinastie europee.\nIl Duca e la Duchessa di York ebbero due figlie, Elisabetta (detta \"Lilibet\"), che succeder\u00e0 a Giorgio VI, e la principessa Margaret, contessa di Snowdon. I duchi di York e la loro famiglia conducevano un'esistenza piuttosto appartata nella loro residenza londinese, al 145 di Piccadilly. Uno dei primi meriti che giunse al principe Alberto fu quello di essere nominato governatore generale del Canada su proposta del primo ministro canadese Richard Bedford Bennett, ma egli rifiut\u00f2 nel 1931 su consiglio dei ministri di stato.\nLa Duchessa di York divenne la vera tutrice del principe Alberto, aiutandolo nella composizione dei suoi documenti ufficiali, facendogli conoscere anche Lionel Logue, esperto di logopedia di origine australiana. Il duca praticava sovente esercizi di respirazione per migliorare il suo eloquio ed eliminare la balbuzie di cui soffriva. Come risultato, il duca si mise alla prova nel 1927 con il tradizionale discorso d'apertura del parlamento federale australiano, che fu un successo e permise al principe di parlare con solo una piccola esitazione emotiva.\nRegina del Regno Unito.\nAlla morte di Giorgio V nel 1936, divenne re il principe di Galles Edoardo VIII, ma quando gli venne impedito dal governo di sposare la donna che egli amava, la ricca ereditiera americana Wallis Simpson, egli lasci\u00f2 improvvisamente il trono reale inglese. In seguito all'abdicazione, il fratello Alberto, primo in linea di successione, divenne re col nome di Giorgio VI.\nElisabetta si trov\u00f2 cos\u00ec di colpo a ricoprire il ruolo di regina consorte e madre dell'erede presuntiva al trono del Regno Unito.\nTour reale in Canada e negli Stati Uniti del 1939.\nNel giugno del 1939, il marito di Elisabetta, Giorgio VI, fu il primo re del Canada a compiere un tour nel Paese e negli Stati Uniti. Secondo storici come Gustave Lanctot, Giorgio VI avrebbe voluto con questo gesto sancire l'indipendenza formale del Canada all'interno del Commonwealth. Durante il tour negli Stati Uniti, la coppia reale venne accompagnata dal primo ministro canadese William Lyon Mackenzie King, oltre che dal primo ministro inglese, in modo da rafforzare i legami tra i due paesi.\nNegli Stati Uniti incontrarono Franklin D. Roosevelt nella Casa Bianca e nella Hudson Valley dove il presidente aveva la propria abitazione privata. Il risultato di questa operazione di immagine fu immediato ed ebbe un effetto molto positivo sulla vicinanza politica dei tre paesi, contribuendo ad appianare gli antichi dissidi indipendentisti americani nei confronti dell'Inghilterra, e al contempo propose in maniera decisa Giorgio VI nel ruolo di nuovo re dopo l'improvvisa rinuncia di Edoardo VIII.\nSeconda guerra mondiale.\nDurante la Seconda guerra mondiale, il re e la regina divennero i veri e propri simboli viventi della resistenza nazionale. Poco dopo la dichiarazione di guerra, venne fondata per opera della regina la corporazione inglese della Croce Rossa con la quale collaborarono 50 artisti che realizzarono un libro da vendersi in sostegno delle operazioni di assistenza sul campo. Elisabetta, in accordo col marito, si rifiut\u00f2 pubblicamente di lasciare Londra o di inviare le proprie figlie in Canada, anche durante le incursioni aeree tedesche, malgrado il parere del Gabinetto di Stato.\nIn questo periodo si preoccup\u00f2 anche di visitare quelle aree di Londra che erano state colpite dai bombardamenti della Luftwaffe, in particolare la East End, e la zona portuale dei docks. Inizialmente la sua visita provoc\u00f2 ostilit\u00e0 da parte della popolazione, che addirittura le gett\u00f2 della spazzatura addosso, in segno di disprezzo verso la sua abitudine di indossare vestiti costosi mentre la povera gente soffriva i patimenti della guerra. Lei per\u00f2 spieg\u00f2 che i colori dei suoi vestiti erano i colori allegri della pace che sarebbe venuta e che non avrebbe mai indossato il nero, perch\u00e9 l'Inghilterra e gli inglesi non erano ancora pronti a dichiararsi in lutto per una guerra vittoriosa. Quando lo stesso Buckingham Palace venne colpito da alcuni bombardamenti, Elisabetta si rifiut\u00f2 di lasciare la residenza reale.\nPer stringenti ragioni di sicurezza, per\u00f2, la residenza ufficiale della coppia reale divenne il Castello di Windsor a circa 35 km dal centro di Londra.\nPer il suo effetto positivo sul morale della popolazione inglese, si dice che Adolf Hitler l'abbia definita \"la donna pi\u00f9 pericolosa d'Europa\". Prima della guerra lei e il marito, assieme al primo ministro Neville Chamberlain, si erano dimostrati assolutamente contrari allo scoppio della guerra, dopo i disastri provocati dal primo scontro mondiale. Dopo le dimissioni di Chamberlain, il Re chiese a Winston Churchill di formare un nuovo governo per guidare il regno durante l'ardua lotta, conclusasi positivamente.\nNuovo ruolo nella vedovanza.\nIl 6 febbraio 1952, Giorgio VI, affetto da tumore ai polmoni, mor\u00ec d'infarto. Poco dopo, Elisabetta prese il titolo di \"Regina Madre\" dal momento che \"Regina Elisabetta\" sarebbe suonato troppo simile al titolo della figlia, che avrebbe ereditato il trono con il nome di Elisabetta II. Ella divenne semplicemente \"the Queen Mum\" (la Regina Madre).\nRimase molto colpita dalla morte dell'amato marito e si ritir\u00f2 pertanto in Scozia; a ogni modo, dopo un incontro col primo ministro Winston Churchill, ruppe il proprio ritiro e torn\u00f2 a comparire in pubblico, diventando ancora pi\u00f9 impegnata che da regina consorte. Nel luglio del 1953 fece il suo primo viaggio da Regina Madre oltreoceano nella colonia britannica della Rhodesia Meridionale, l'odierno Zimbabwe, visitando Mount Pleasant e l'University College of Rhodesia and Nyasaland, oggi Universit\u00e0 di Zimbabwe.\nLa regina madre cur\u00f2 il restauro dell'antico Castello di Mey sulle coste della Scozia, che utilizzava come rifugio dagli obblighi di stato per tre settimane in agosto e dieci giorni in ottobre ogni anno. Ispirata da Anthony Bingham Mildmay, II Barone Mildmay di Flete, ella svilupp\u00f2 un grande interesse per le corse dei cavalli che la accompagn\u00f2 per il resto della sua vita. Vinse con la sua scuderia ben 500 corse. Le divise dei suoi fantini e dei suoi cavalli erano di colore azzurro ma, malgrado le voci, ella non punt\u00f2 mai denaro sulle corse, preferendo seguirle dalla sua residenza ufficiale di Londra, Clarence House, attraverso un canale televisivo creato appositamente per lei.\nCentenario e ultimi anni.\nNei suoi ultimi anni, la Regina Madre divenne particolarmente conosciuta nel mondo per la sua longevit\u00e0. Il suo centesimo compleanno, celebrato il 4 agosto del 2000, venne festeggiato con una parata grandiosa e con un regalo speciale fattole dalla Royal Bank of Scotland, che pose il suo volto su un'emissione speciale della banconota da 20 sterline. Famoso fu il ricevimento che si tenne in suo onore alla Guildhall di Londra, ove divenne altrettanto famoso l'incidente che coinvolse George Carey, Arcivescovo di Canterbury, che tent\u00f2 per errore di bere dal bicchiere della Regina Madre. La sua ammonizione fu \"\u00c8 mio!\", il che caus\u00f2 l'ilarit\u00e0 generale.\nNel dicembre 2001 cadde fratturandosi il bacino, ma, malgrado ci\u00f2, tenne a presenziare alla cerimonia di suffragio in onore del marito, il 6 febbraio dell'anno successivo, pretendendo di restare in piedi al momento dell'inno nazionale. Solo tre giorni dopo mor\u00ec la Principessa Margaret, sua seconda figlia. Il 13 febbraio 2002, a Sandringham House, la Regina Madre scivol\u00f2 da una sedia e cadde nuovamente, rimanendo ferita a un braccio. Malgrado questo, volle comunque assistere al funerale di Margaret nella cappella di Saint George a Windsor, due giorni dopo.\nMorte.\nIl 30 marzo 2002, alle 15:15, la Regina Madre mor\u00ec nel sonno alla Royal Lodge di Windsor, con al fianco la figlia, la regina Elisabetta II. Al momento della sua morte, avvenuta a 101 anni e mezzo di et\u00e0, deteneva il record di membro pi\u00f9 longevo della storia della famiglia reale britannica, record che le fu per\u00f2 strappato il 24 luglio 2003 dall'ultima sua cognata, la principessa Alice, duchessa di Gloucester, che mor\u00ec all\u2019et\u00e0 di 102 anni e mezzo nell'ottobre del 2004.\nElisabetta era un'appassionata di camelie e amava coltivarle in tutti i suoi giardini, pertanto, quando la salma venne trasportata da Windsor a Londra, sulla sommit\u00e0 della sua bara vennero poste delle camelie provenienti dai suoi giardini. Pi\u00f9 di 200.000 persone in tre giorni presenziarono alle celebrazioni funebri in suo onore, rendendole omaggio nella Westminster Hall del Palazzo di Westminster. Intorno al catafalco montarono la guardia i maggiori ordini cavallereschi britannici e in segno di rispetto verso la beneamata nonna la guardia fu montata anche dai quattro nipoti, i principi Carlo, Andrea ed Edoardo, figli di Elisabetta II, e il conte David, figlio di Margaret, onore concesso fino ad allora solo a Re Giorgio V.\nIl giorno del suo funerale, il 9 aprile, pi\u00f9 di un milione di persone affollarono l'Abbazia di Westminster e l'area circostante.\nLa Regina Madre \u00e8 sepolta vicino al consorte e alla figlia Margaret nella Cappella Memoriale di Re Giorgio VI situata nella Navata Nord della Cappella di San Giorgio nel Castello di Windsor.\nDiscendenza.\nElisabetta e Giorgio VI del Regno Unito ebbero due figlie:"}
{"id": "253914", "revid": "339392", "url": "https://it.wikipedia.org/wiki?curid=253914", "title": "Paul Michael Levesque", "text": ""}
