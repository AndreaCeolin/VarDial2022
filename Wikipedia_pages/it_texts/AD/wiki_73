{"id": "238556", "revid": "287204", "url": "https://it.wikipedia.org/wiki?curid=238556", "title": "Ordine della Beata Vergine del Monte Carmelo", "text": "LOrdine dei fratelli della Beata Vergine Maria del Monte Carmelo (in latino \"Ordo Fratrum Beatissimae Mariae Virginis de Monte Carmelo\") \u00e8 un istituto religioso maschile di diritto pontificio. I frati di questo ordine mendicante, detti comunemente carmelitani, pospongono al loro nome la sigla O.C. o O.Carm.\nSorto sul Monte Carmelo in Palestina nell'XI secolo come ordine eremitico contemplativo, si stabil\u00ec poi in Occidente dove fu incanalato nel tipo dei mendicanti, ai quali fu definitivamente assimilato nel 1317.\nNel Cinquecento l'ordine si divise in un ramo \"calzato\" e in uno \"scalzo\", divenuto poi indipendente.\nL'abito dei frati \u00e8 costituito da tonaca e scapolare tan\u00e9 e cappa bianca.\nI carmelitani, sull'esempio di Maria e del profeta Elia, si dedicano alla preghiera contemplativa e all'apostolato.\nStoria.\nOrigini.\nLe origini dell'ordine sono piuttosto oscure. Anche se la tradizione ne fa risalire l'origine al profeta Elia, prototipo e modello degli eremiti e dei contemplativi, legato al Monte Carmelo dall'episodio biblico della sfida ai profeti di Baal, esso sorse verso la fine del XII secolo a opera di una comunit\u00e0 di eremiti stabilitasi in Galilea in seguito alla prima crociata.\nGiacomo di Vitry, agli inizi del Duecento, riferisce che essi \"ad esempio e imitazione del santo e solitario uomo Elia, presso la fonte che di Elia porta il nome\" abitavano in un alveare di piccole cellette \"come api del Signore, producendo dolcezza spirituale\". La chiesa della comunit\u00e0 era dedicata a Maria e, per distinguerli dai religiosi greci del vicino monastero di Santa Margherita, gli eremiti erano detti \"frati della Beata Vergine Maria\".\nAlberto, patriarca latino di Gerusalemme residente in San Giovanni d'Acri, tra il 1206 e il 1214 diede alla comunit\u00e0 la sua prima \"formula di vita\", conforme a un \"propositum\" manifestato dagli stessi eremiti che intendevano dare una forma canonica ed ecclesiastica alla vita che conducevano.\nEsistono solo copie tarde e di dubbia autenticit\u00e0 del testo di questa prima regola. Essa, comunque, aveva un carattere eminentemente spirituale e non costituiva un codice di prescrizioni formali: il tenore di vita era incentrato nella ricerca della solitudine, sia collettiva che individuale, al fine di ottenere l'unione con Dio mediante la preghiera; si raccomandava l'esercizio delle virt\u00f9 teologali, fondato sull'osservanza dei voti, e il lavoro manuale come mezzo per raggiungere l'equilibrio fra le esigenze dello spirito e del corpo; erano prescritti il digiuno e l'astinenza dalle carni, nonch\u00e9 il rigoroso silenzio da osservare dal vespro all'ora terza del giorno seguente.\nDal punto di vista dell'organizzazione esterna della vita religiosa, si prescriveva che gli eremiti vivessero in uno spazio recintato, all'interno di celle tra loro separate raccolte attorno a un oratorio comune dove celebrare, anche quotidianamente, la messa; il capitolo conventuale era da celebrare settimanalmente e si prescriveva la sottomissione dei religiosi al priore (eletto dalla comunit\u00e0) quale rappresentante di Cristo.\nA causa delle restrizioni poste dal Concilio Lateranense IV alla fondazione di nuovi ordini religiosi, gli eremiti del Carmelo chiesero al pontefice la conferma della loro regola, concessa da papa Onorio III il 30 gennaio 1226.\nTrasferimento in Occidente.\nPer i crescenti pericoli legati all'avanzata degli arabi in Terra santa, nel corso del Duecento i carmelitani furono costretti a trasferire le loro comunit\u00e0 in Occidente (Cipro, Sicilia, Francia meridionale, Inghilterra): dalla Terra santa l'ordine fu del tutto sradicato nel 1291, alla caduta del regno latino di Gerusalemme, con la perdita dei conventi del Carmelo, di Accon e di Tiro.\nGiunti in Occidente, ai carmelitani fu impossibile continuare a condurre lo stesso stile di vita tenuto in Palestina e il capitolo generale dell'ordine chiese al pontefice un adattamento della regola: servendosi di due domenicani, papa Innocenzo IV riform\u00f2 la regola e l'approv\u00f2 con la bolla \"Quae honorem Conditorem\" del 1\u00ba ottobre 1247.\nCon l'adattamento della regola, il papa incanal\u00f2 l'ordine verso il tipo dei mendicanti: le prescrizioni relative al silenzio, al digiuno e all'astinenza vennero attenuate; furono rafforzati gli elementi cenobitici (celle contigue e non pi\u00f9 separate, refettorio comune, recita corale dell'ufficio divino) e si diede ai carmelitani il permesso di stabilirsi all'interno di paesi e citt\u00e0.\nLa nuova situazione incontr\u00f2 numerose resistenze tra i carmelitani pi\u00f9 conservatori, legati alle origini eremitiche dell'ordine: lo stesso Niccol\u00f2 Gallico, priore generale, tent\u00f2 di ricondurlo alla situazione iniziale e, attorno al 1270, scrisse la sua \"Ignea sagitta\" con la quale si scagli\u00f2 con durezza contro il tentativo di adattamento.\nOltre alle difficolt\u00e0 interne, l'ordine dovette anche affrontare le resistenze delle gerarchie ecclesiastiche ostili ai nuovi ordini e l'atteggiamento del Concilio di Lione II (1274), che decret\u00f2 la soppressione degli ordini religiosi pi\u00f9 recenti: i carmelitani furono tollerati in attesa di nuove disposizioni. La situazione di incertezza fu superata con la conferma dell'ordine da parte di papa Onorio IV, sancita definitivamente da papa Bonifacio VIII il 5 maggio 1298.\nL'evoluzione dei carmelitani verso il tipo dei mendicanti si concluse sotto il pontificato di papa Giovanni XXII: con la bolla \"Sacer Ordo\" del 13 marzo 1317 il papa concesse ai carmelitani di dedicarsi a ogni attivit\u00e0 apostolica (insegnamento, predicazione, direzione spirituale, cura d'anime) e il 21 novembre 1326 estese loro i privilegi gi\u00e0 concessi a domenicani e francescani con la bolla \"Super cathedram\".\nL'osservanza.\nVerso la fine del Trecento la concezione della vita monastica in Europa occidentale fu investita da una crisi profonda legata all'esatta definizione di \"paupertas\". Inoltre, la Chiesa si trov\u00f2 senza una guida certa, a causa dello scisma che contrappose sino al 1414 il papa di Roma a quello francese (ricomposto lo scisma, l'unit\u00e0 dell'ordine carmelitano fu ricostituita nel capitolo generale del 1411). Prendendo atto degli ultimi sviluppi, nel 1435 (ma l'atto porta la data del 15 febbraio 1432) papa Eugenio IV concesse delle mitigazioni alla regola carmelitana.\nContemporaneamente, all'interno dell'ordine si rafforzarono anche le voci di quanti chiedevano una riforma. Il primo movimento organizzato ebbe origine attorno al 1412 nel convento fiorentino delle Selve che, unitosi ad altri conventi riformati di Svizzera e Lombardia, and\u00f2 a costituire la congregazione mantovana, approvata nel 1442.\nUn altro movimento di osservanza fu sostenuto da Luigi d'Amboise, vescovo d'Albi, e diede origine in Francia alla congregazione albiense, approvata nel 1513.\nNel convento di Monte Oliveto, presso Genova, fondato nel 1516 da Ugo Marengo dopo un'esperienza nella congregazione mantovana, vi fu il tentativo di rimettere in pratica la primitiva formula di vita eremitica.\nL'ordine nel Cinquecento.\nIl rinnovamento dell'ordine si consolid\u00f2 sotto il governo del priore generale Niccol\u00f2 Audet che, a partire dalla sua elezione nel 1523, promosse la restaurazione delle antiche prescrizioni: favor\u00ec la ripresa della perfetta vita comune, della clausura, della povert\u00e0; svilupp\u00f2 l'opera di assistenza ai malati; difese l'osservanza della liturgia carmelitana; cur\u00f2 particolarmente la formazione dei novizi e diede impulso agli studi.\nL'opera avviata da Audet fu continuata dal suo successore Giovanni Battista Rossi, eletto nel 1562, che govern\u00f2 in condizioni migliori grazie alla pubblicazione dei decreti del Concilio di Trento.\nFu sotto il suo generalato che fior\u00ec in Spagna la riforma scalza, avviata da Teresa di Ges\u00f9 con la fondazione del monastero di San Giuseppe ad Avila ed estesa al ramo maschile a opera di Giovanni della Croce con l'apertura del convento di Duruelo nel 1568. Giovanni Battista Rossi accolse favorevolmente la riforma teresiana e pens\u00f2 di servirsene per il rinnovamento dell'intero ordine, ma le sue speranze andarono deluse perch\u00e9 il ramo degli scalzi, nel capitolo generale celebrato a Cremona nel 1593, ottenne la totale autonomia dai carmelitani (detti poi dell'antica osservanza).\nLa riforma protestante caus\u00f2 gravi danni all'ordine: sei province andarono totalmente distrutte (Sassonia, Boemia, Dacia, Inghilterra, Scozia e Irlanda); al numero delle province scomparse va aggiunta quella di Terra santa, persa nel 1571 con la conquista turca di Cipro. Anche le due province tedesche e le sette francesi subirono gravi perdite, con la distruzione di decine di conventi e l'uccisione di numerosi frati.\nLe perdite in Europa furono, in qualche modo, compensate dalle fondazioni nel Nuovo Continente: i primi carmelitani giunsero nello Yucat\u00e1n nel 1527 e presto si ebbero fondazioni a Panama, in Nuova Granada, nelle Antille e, soprattutto, in Brasile, dove i frati furono invitati nel 1579 dal cardinale infante.\nLa pi\u00f9 stretta osservanza.\nDopo la separazione degli scalzi, l'ordine fu animato da nuovi tentativi di rinnovamento che diedero inizio al movimento detto della \"pi\u00f9 stretta osservanza\". La riforma part\u00ec nel 1604 dal convento di Rennes e i suoi statuti furono adottati da tutte le case della provincia di Turenna nel 1619; nel 1624 la riforma fu estesa alla provincia flandro-belgica e nel 1636 a quella d'Aquitania. I conventi delle province di Francia, Tolosa e Provenza accettarono le costituzioni riformate pubblicate nel 1636 da Leone di San Giovanni e nel 1644 la provincia di Narbona ebbe nuovi statuti composti dal cardinale Marzio Ginetti.\nIl movimento di \"pi\u00f9 stretta osservanza\" ebbe effetti anche in Italia e part\u00ec dalla provincia siciliana di Sant'Alberto: la riforma di Monte Santo, ispirata a quella degli scalzi, ebbe inizio nel 1619 a Catania e pose l'accento sullo spirito missionario. Nel 1631, nel convento del Carmine Maggiore a Napoli, sorse la riforma di Santa Maria della Vita, che arriv\u00f2 a comprendere otto conventi; nel 1633 fu istituita a Torino la riforma di Piemonte, poi eretta in provincia; nel 1724 part\u00ec da Siracusa la riforma di Santa Maria Scala del Paradiso, anch'essa eretta in provincia.\nLa riforma fece progressi anche altrove: in Portogallo, dove i frati riformati furono detti recolletti e, dopo il loro trasferimento in Brasile, nel 1744 costituirono una provincia autonoma; in Germania, dove le province riformate nel 1660 erano due; in Polonia.\nPer le province e le comunit\u00e0 riformate, il capitolo generale del 1645 pubblic\u00f2 delle costituzioni comuni (basate su quelle della congregazione di Turenna ed emendate da papa Innocenzo X nel 1650), alle quali le varie riforme potevano aggiungere statuti propri: queste costituzioni rimasero a lungo distinte da quelle dell'osservanza \"comune\", gi\u00e0 approvate nel 1625. Solo nel 1904 furono emanate nuove costituzioni per tutto l'ordine, basate su quelle della \"pi\u00f9 stretta osservanza\".\nSoppressioni.\nNel Settecento inizi\u00f2 per i carmelitani, come per le altre famiglie religiose, un periodo di persecuzioni: nel 1717 fu proibita l'erezione di nuovi conventi in Baviera; nel 1768 il governo veneziano ordin\u00f2 la chiusura di una dozzina di case nel territorio della Repubblica; nel 1778 l'elettore di Magonza proib\u00ec al priore generale ogni atto di giurisdizione sui conventi nei suoi stati, seguito dal principe-arcivescovo di Worms, da Giuseppe II in Austria, da Pietro Leopoldo in Toscana, da Ferdinando IV in Sicilia. Nel 1788 l'ordine contava, comunque, circa 780 conventi (organizzati in 42 province e 3 vicariati) e 15.000 religiosi.\nDopo lo scoppio della rivoluzione furono dissolte le 8 province carmelitane francesi e i religiosi dispersi. Il convento carmelitano di Parigi (l\"'H\u00f4tel des Carmes\") fu teatro del massacro di decine di ecclesiastici nel settembre 1792. I conventi in Belgio furono soppressi nel 1796, nei Paesi Bassi nel 1812 (sopravvisse il solo convento di Boxmeer) e in Germania tra il 1801 e il 1803 (rimase in funzione solo il convento di Straubing). Un gran numero di conventi in Italia fu soppresso nel 1810 sotto Napoleone; nel 1832 furono colpiti i conventi portoghesi e nel 1835 quelli spagnoli; nel 1855 in Brasile l'imperatore Pietro II proib\u00ec ai carmelitani di ricevere novizi, tanto che nel 1890 l'ordine si era ridotto a 8 membri.\nIn Italia, con l'estensione delle leggi eversive sarde a tutto il territorio nazionale, si pass\u00f2 dai 124 conventi con circa 1.050 carmelitani del 1850 ai 32 conventi con 212 frati del 1908 (quando la ripresa era gi\u00e0 iniziata).\nRestaurazione.\nI conventi superstiti sparsi in Europa furono i punti di partenza per la ripresa dell'ordine: una provincia olandese (comprendente il territorio tedesco) fu istituita nel 1879 e nel 1896 da essa furono scorporati i conventi bavaresi, costituiti in vicariato; la provincia di Spagna si ricostitu\u00ec nel 1889 e nel 1906 venne divisa in due.\nNel 1864 i carmelitani di Baviera gettarono le basi per una provincia dell'ordine negli Stati Uniti d'America, eretta nel 1889; i conventi maltesi furono eretti in provincia nel 1896.\nA opera dei carmelitani irlandesi nel 1881 sorsero conventi in Australia, nel 1889 nella regione di New York, nel 1926 in Inghilterra e nel 1946 in Rhodesia.\nI carmelitani della provincia olandese ripopolarono i conventi brasiliani, nel 1923 aprirono missioni a Giava, nel 1924 fecero fondazioni in Renania e nel 1958 impiantarono l'ordine nelle Filippine.\nSecondo e terz'ordine.\nMonache carmelitane.\nIl secondo ordine carmelitano \u00e8 costituito da monache che emettono voti solenni e che vivono in clausura. Fin dal Duecento esistevano comunit\u00e0 di donne (mantellate, pinzochere, beghine), vergini o vedove, che vivevano secondo il costume dell'ordine carmelitano e sotto la direzione dei frati.\nSotto il governo di Giovanni Soreth, negli anni a cavallo tra il Quattrocento e il Cinquecento, molte case di pinzochere divennero monasteri femminili: tra le prime comunit\u00e0 che si trasformarono in monasteri vanno ricordati quelle fiorentine della Nunziatina e di Santa Maria degli Angeli; i carmelitani della congregazione mantovana eressero numerosi monasteri femminili che ebbero una notevole fioritura grazie alla presenza di Giovanna Scopelli e Arcangela Girlani.\nLe case di beghine carmelitane nelle Fiandre si trasformarono in monasteri senza difficolt\u00e0 (conducevano gi\u00e0 uno stile di vita monastico) e contribuirono alla fondazione (promossa da Francesca d'Amboise, gi\u00e0 duchessa di Bretagna) di numerosi monasteri carmelitani in Francia. I monasteri spagnoli ebbero origine dai beateri, ovvero comunit\u00e0 di oblate converse.\nTerziari.\nAl terz'ordine regolare appartengono i religiosi di vita attiva delle congregazioni formalmente aggregate all'ordine, che si rifanno alla sua spiritualit\u00e0 e ne partecipano i benefici spirituali. Tra esse, le suore carmelitane: delle Grazie di Bologna (aggregate nel 1725 e nuovamente nel 1900), della Beata Vergine Maria del Monte Carmelo di Oriuhela (1906), della Divina Provvidenza di Belo Horizonte (1913), di Madre Candelaria del Venezuela (1925), delle missionarie di Santa Teresina di Santa Marinella (1925), del \"Corpus Christi\" di Trinidad (1928), di Nostra Signora del Carmelo di Roma (1929), di Nostra Signora del Monte Carmelo di Lacombe (1930), per gli anziani e infermi di Germantown (1931), del Sacro Cuore di Ges\u00f9 di Madrid (1947).\nI terziari secolari carmelitani sono laici o ecclesiastici che si rifanno alla sua spiritualit\u00e0 e ne partecipano i benefici spirituali ed emettono le promesse di obbedienza (secondo la propria regola) di castit\u00e0 (secondo il proprio stato) e di povert\u00e0 (secondo il proprio stato): essi vivono secondo lo spirito dell'ordine nella vita famigliare, professionale e sociale. Accanto ai terziari propriamente detti, esistono gli oblati (o \"confrati\") senza voti: ottennero il primo riconoscimento nel 1476 con la bolla \"Mare magnum\" di papa Sisto IV, che concesse ai carmelitani di organizzare i confrati \"ad instar\" del terz'ordine della penitenza degli altri ordini mendicanti. Appartengono a una delle numerose confraternite del Carmine e hanno come segno distintivo lo scapolare bruno.\nSpiritualit\u00e0.\nL'ideale di vita carmelitano \u00e8 ispirato alle figure di Elia e Maria. Oltre a essere modello di vita carmelitana come eremita e contemplativo, Elia e i suoi discepoli non trascuravano le attivit\u00e0 apostoliche, andando in citt\u00e0 e paesi predicando e invitando alla conversione. A Maria era dedicata la chiesa-madre dell'ordine sul Monte Carmelo ed \u00e8 sempre stata ritenuta madre e patrona dell'ordine stesso (che, diversamente dagli altri ordini mendicanti, mancava di un fondatore).\nIl simbolo del legame tra Maria e l'ordine \u00e8 costituito dalla devozione dello scapolare: secondo un racconto tardo (inizi del Quattrocento) e leggendario, la Vergine don\u00f2 il suo abito a san Simone Stock, priore dell'ordine. Allo scapolare \u00e8 connesso il \"privilegio sabbatino\", cio\u00e8 la promessa di Maria ai confratelli del Carmine spentisi indossando devotamente lo scapolare che ella li liberer\u00e0 dal Purgatorio il primo sabato dopo la loro morte. Il documento pontificio con cui fu diffusa tale devozione, la cosiddetta bolla sabbatina attribuita a papa Giovanni XXII, \u00e8 sicuramente falso, ma nel 1631 l'ordine fu autorizzato a predicare sulla speciale protezione della Vergine ai suoi devoti in Purgatorio.\nI maggiori autori spirituali dell'ordine hanno sempre esaltato la devozione interna rispetto agli esercizi particolari. Nel corso della storia dell'ordine, furono tuttavia in auge particolari devozioni legate al culto mariano (allegrezze della Vergine, Cuore purissimo di Maria, Addolorata, Nome di Maria, Vergine bruna...).\nRito carmelitano.\nLe origini del rito carmelitano risalirebbero alla liturgia gallicano-romana portata in Terra santa dai crociati e adattata alla particolare situazione della Palestina: il rito di Gerusalemme sarebbe stato prescritto ai carmelitani dal patriarca Alberto insieme alla formula di vita.\nIl carmelitano tedesco Siberto di Beka, priore di Colonia e priore provinciale della Germania inferiore, rinnov\u00f2 il rito e compose un ordinale approvato dal capitolo generale nel 1312, rimasto il codice ufficiale della liturgia carmelitana fino al 1584, quando il rito fu radicalmente riformato.\nNel 1956 la Santa Sede impose all'ordine di scegliere definitivamente tra rito romano e rito carmelitano e nel 1972, soprattutto per ragioni pastorali, l'ordine opt\u00f2 per il rito romano.\nAbito.\nL'abito originale dei carmelitani era costituito da una tonaca di lana non tinta, stretta alla vita da una cintura di cuoio, e uno scapolare, considerato l'elemento essenziale dell'abito. Al di sopra della tonaca e dello scapolare portavano un mantello (o cappa) di lana grezza barrata, cio\u00e8 a strisce bianche e grigie, segno esteriore della professione religiosa dei frati.\nIl capitolo generale celebrato a Londra nel 1281 precis\u00f2 le norme per la confezione della cappa barrata (le bande dovevano essere sette, tre grigie e quattro bianche, tessute verticalmente), ma tale foggia suscitava spesso l'ilarit\u00e0 dei fedeli, ostacolando l'apostolato dei frati e rendendo difficoltoso il loro riconoscimento negli studi. Il capitolo generale di Montpellier del 1287 decise quindi il mutamento della cappa barrata in bianca.\nIl colore della tonaca e dello scapolare era quello naturale della lana (grigio, tendente al nero), ma sotto il generalato di Giovanni Battista Rossi (seconda met\u00e0 del Cinquecento) si afferm\u00f2 l'uso del colore tan\u00e9.\nDopo il Concilio Vaticano II l'abito rimase quello tradizionale: tonaca di colore tan\u00e9 o scuro, stretta da una cintura di cuoio, scapolare e cappuccio dello stesso colore e, nelle occasioni solenni, cappa con cappuccio bianca pi\u00f9 corta della tonaca.\nAttivit\u00e0 e diffusione.\nLe regole dell'ordine prescrivono per i frati lo studio della divina contemplazione, l'amore della solitudine, l'esercizio dell'orazione. Alla preghiera contemplativa i frati aggiungono varie forme di apostolato attivo, secondo le indicazioni della Chiesa.\nL'organo ufficiale per gli atti dell'ordine \u00e8 \"Analecta Ordinis Carmelitarum\". La rivista \"Carmelus\" \u00e8 invece l'organo dell\"Institutum Carmelitanum\", fondato a Roma il 30 ottobre 1851 e posto alle immediate dipendenze del priore generale, il cui scopo \u00e8 quello di promuovere studi sulla mariologia e sulla storia e la spiritualit\u00e0 dell'ordine.\nI frati carmelitani sono presenti in Africa (Burkina Faso, Camerun, Congo, Kenya, Mozambico, Uganda,\nZimbabwe), nelle Americhe (Argentina, Bolivia, Brasile, Canada, Colombia, El Salvador, Messico, Per\u00f9, Porto Rico, Repubblica Dominicana, Stati Uniti d'America, Trinidad e Tobago, Venezuela), in Asia (Filippine, India, Indonesia, Timor Est, Vietnam), in Europa (Francia, Germania, Irlanda, Italia, Malta, Paesi Bassi, Polonia, Portogallo, Regno Unito, Repubblica Ceca, Romania, Spagna, Ucraina) e in Oceania (Australia, Papua Nuova Guinea). Il priore generale dell'ordine risiede a Roma.\nAlla fine del 2015 l'ordine contava 385 case, 2.027 religiosi, di cui 1.310 sacerdoti."}
{"id": "238581", "revid": "599013", "url": "https://it.wikipedia.org/wiki?curid=238581", "title": "Corsaro", "text": "Un corsaro era un privato cittadino che, munito dal governo di uno Stato di un'apposita autorizzazione formale, detta \"lettera di corsa\", in cambio della cessione allo stesso di parte dei guadagni conseguiti, era autorizzato ad assalire e rapinare le navi mercantili delle nazioni nemiche. Per quanto, specie nella cultura di massa, i termini \"corsaro\" e \"pirata\" siano spesso accumunati, il corsaro era in realt\u00e0 un pirata mercenario e, a differenza del secondo, non era considerato un fuorilegge.\nLa cosiddetta \"guerra di corsa\" permise ai sovrani di aumentare le entrate mobilitando navi e marinai privati che sovvenzionavano il potere statale. Il rovescio della medaglia era per\u00f2 che, terminata la guerra, i marinai fattisi corsari per la promessa di ricchezze e prestigio si dedicassero alla pirateria. La lettera di corsa proteggeva i corsari dalle accuse di pirateria, ma in pratica la legalit\u00e0 e lo \"status\" dei corsari potevano essere vaghi. A seconda del sovrano specifico e del periodo storico, le lettere potevano essere emesse in fretta ed in gran quantit\u00e0. I corsari stessi spesso intrapresero azioni che andarono oltre quanto autorizzato nella commissione, anche dopo la sua scadenza, pur rischiando, in questo caso, l'accusa di pirateria.\nStoria.\nLa guerra di corsa fu ufficialmente abolita dalla Dichiarazione di Parigi del 1856, firmata da Impero Francese, Regno Unito, Regno di Sardegna, Impero d'Austria, Impero Ottomano, Impero Russo e Regno di Prussia. Nonostante non fossero tra i firmatari, il Regno di Spagna e gli Stati Uniti d'America garantirono che avrebbero rispettato le disposizioni della Dichiarazione. Tuttavia, durante la Guerra di Secessione americana, gli Stati Confederati d'America fecero uso di corsari contro le navi dell'Unione; gli Stati Confederati non erano per\u00f2 riconosciuti come nazione da nessun Paese del mondo.\nNel XX secolo, sia durante la prima sia la seconda guerra mondiale, navi militari tedesche compirono azioni contro il naviglio mercantile delle nazioni considerate nemiche. Pur essendo attivit\u00e0 inquadrate nella marina ufficiale, venne usato per esse il termine di \"corsaro\": in alcuni casi si trattava di navi originariamente mercantili, poi armate, che venivano camuffate da navi neutrali per passare inosservate; in altri casi si trattava di navi dall'origine militare: particolarmente famose furono la \"SMS Emden\" e la \"SMS M\u00f6we\" e, nelle prime fasi della seconda guerra mondiale, si distinse la corazzata tascabile \"Admiral Graf Spee\".\nLe guerre di corsa negli Stati europei.\nGran Bretagna.\nNel Regno d'Inghilterra (poi Regno di Gran Bretagna), l'ubiquit\u00e0 delle guerre e la dipendenza della nazione insulare dal commercio marittimo permisero l'uso di corsari con grande efficacia. Le isole britanniche furono a loro volta preda d'elezione per corsari di varie altre nazioni. Nel corso del XV secolo, il paese \"mancava di una struttura istituzionale e di finanziamenti coordinati\" Quando la pirateria divenne un problema crescente, comunit\u00e0 mercantili come Bristol si organizzarono in autonomia, armando e attrezzando navi corsare a proprie spese per proteggere il commercio. La licenza di queste navi mercantili di propriet\u00e0 privata concessa dalla Corona legittim\u00f2 la cattura delle navi pirata. Ci\u00f2 costitu\u00ec una \"rivoluzione nella strategia navale\" e contribu\u00ec a colmare la necessit\u00e0 di protezione che la Corona non era in grado di fornire.\nFu Elisabetta I d'Inghilterra (1533-1603), che massicciamente \"incoraggi\u00f2 lo sviluppo di questa marina supplementare\". Nel corso del suo dominio, infatti, l'aumento della prosperit\u00e0 spagnola attraverso le esplorazioni nel Nuovo Mondo e la scoperta dell'oro contribuirono al deterioramento delle gi\u00e0 tese relazioni anglo-spagnole. L'autorizzazione di Elisabetta dei c.d. \"Sea Dogs\" Francis Drake e Walter Raleigh le permise di prendere le distanze dalle loro attivit\u00e0 di incursione mentre si godeva i benefici dei loro saccheggi. Le navi inglesi raggiunsero i Caraibi (o le Azzorre) per intercettare la c.d. \"flotta spagnola del tesoro\" e/o saccheggiare i porti del nemico.\nSpagna.\nIl corsaro pi\u00f9 famoso in Spagna, e il mondo ispanico in generale, \u00e8 Amaro Pargo. Questo corsaro partecip\u00f2 alla \"flotta spagnola del tesoro\", ottenendo una grande fortuna grazie all'investimento dei suoi benefici nelle terre di sua propriet\u00e0 a Tenerife. Amaro Pargo venne a partecipare a interventi privati per le flotte di altri paesi europei, sequestrando navi e assegnandone alcune in vendita. Altri famosi pirati spagnoli furono Benito Soto Aboal, \u00cd\u00f1igo de Artieta e Cabeza de Perro .\nFrancia.\nIn Francia sono famosi i corsari della citt\u00e0 bretone di Saint-Malo come Ren\u00e9 Duguay-Trouin o Robert Surcouf, che catturavano navi inglesi e olandesi pi\u00f9 grandi con le loro piccole e agili imbarcazioni. Saint-Malo divent\u00f2, dal Seicento in poi, un vero e proprio bastione corsaro, il che fece la ricchezza della citt\u00e0 e suscit\u00f2 vari attacchi infruttuosi al porto da parte della marina britannica. I corsari di Saint-Malo erano protetti dal re di Francia e spesso finivano la loro carriera come ammiragli nella marina reale.\nItalia.\nUn corsaro italiano fu Giuseppe Bavastro e anche l'ammiraglio Andrea Doria fu considerato tale, venendo soprannominato appunto \"Il Corsaro\", esattamente come gli ottomani Khayr al-Din Barbarossa o Kurto\u011flu Muslihiddin Reis, malgrado fossero diventati regolari ammiragli della marina da guerra d'Istanbul. Durante la guerra dei Farrapos anche Giuseppe Garibaldi pratic\u00f2 la \"guerra di corsa\", ottenendo regolare \"lettera patente di corsa\" da parte della Repubblica Riograndense.\nDescrizione.\nDifferenza coi pirati.\nRispetto ai pirati, i corsari avevano pi\u00f9 possibilit\u00e0 di fare buoni bottini: le loro navi partivano, legalmente, da un porto, quindi potevano essere preparate gi\u00e0 in cantiere e progettate appositamente come navi da guerra leggere, quando catturavano una preda essa era legittima, quindi potevano prendere prigioniero l'equipaggio, vendere il legno catturato all'asta, depredare tutto il carico con comodo (e non limitarsi ad arraffare i preziosi e scappare con il bottino come i pirati), inoltre il bottino poteva essere venduto all'asta con calma, in piena legalit\u00e0, cercando di spuntare il prezzo migliore per l'armatore. A differenza della pirateria per\u00f2 i profitti andavano in preferenza all'armatore-investitore e ai suoi ufficiali in comando, mentre tra i pirati le quote del bottino erano ripartite pi\u00f9 democraticamente.\nL'attivit\u00e0.\nIl corsaro svolgeva, in linea di principio, un'attivit\u00e0 legittima e non criminale, ed era autorizzato a uccidere persone ma solo in combattimento. Una nave privata, armata e dotata di capitano ed equipaggio, che operasse sotto l'autorizzazione di una lettera di corsa (talvolta intestata all'armatore, che restava a terra) era definita nave corsara.\nI proventi del bottino erano divisi percentualmente tra sponsor (il sovrano che aveva emesso la lettera di corsa), armatori, capitani ed equipaggio della nave corsara. La pratica inizi\u00f2, stando alle fonti, nel XIII secolo.\nLa lettera di corsa.\nLa \"lettera di corsa\" era un'autorizzazione del sovrano, concessa al proprietario di un mercantile, con la quale si prevedeva che, nel caso in cui la nave o il carico andassero rubati o distrutti, il mercante potesse reagire attaccando a sua volta il nemico per rifarsi delle perdite.\nIn un secondo momento i governi si resero conto che questo poteva essere un mezzo efficace per contrastare i commerci delle potenze rivali in tempo di guerra. Molte navi corsare furono armate da societ\u00e0 private.\nCorsari famosi.\nTra i corsari che hanno agito sotto l'autorit\u00e0 del loro paese figurano:"}
{"id": "238583", "revid": "179578", "url": "https://it.wikipedia.org/wiki?curid=238583", "title": "Movida madrile\u00f1a", "text": "La Movida madrile\u00f1a fu un movimento sociale ed artistico che part\u00ec da Madrid, in puerta del Sol, alla fine della dittatura di Francisco Franco, durante i primi anni della Transizione spagnola e che dur\u00f2 per tutti gli anni ottanta e oltre, toccando molte altre citt\u00e0 della Spagna. \nDescrizione.\nLa Movida faceva riferimento ad ideologie libertarie di sinistra ed ebbe il suo primo centro nella rivista \"La Luna\". Esponenti di tale movimento furono, tra gli altri, Joaqu\u00edn Sabina (musica), Alberto Garc\u00eda Alix (fotografia), Pedro Almod\u00f3var (cinema).\nLe notti madrilene erano molto movimentate, non solo per la gran quantit\u00e0 di giovani che finalmente potevano uscire e riempire strade e piazze, ma anche a causa di un interesse culturale inusuale verso la cosiddetta cultura alternativa, le droghe, la cultura underground e la controcultura. L'apparizione di etichette discografiche indipendenti (Dro, TicTac, Tres Cipreses ecc.) permise la creazione di una musica distinta da quella promossa dalle multinazionali del disco.\nDiffusione.\nNato a Madrid, il movimento presto si diffuse alle altre realt\u00e0 spagnole, grazie anche alle spinte di alcuni politici, principalmente socialisti (giunta socialcomunista), tra i quali va ricordato l'allora sindaco di Madrid, Enrique Tierno Galv\u00e1n, che aveva profondamente studiato dal punto di vista sociologico la cultura marginale giovanile. L'appoggio politico a questa cultura alternativa pretendeva mostrare che era in atto una svolta nella societ\u00e0 spagnola: dall'ingessata societ\u00e0 franchista si stava faticosamente passando ad una societ\u00e0 aperta alla modernit\u00e0. Questa immagine di una Spagna nuova voleva essere usata sul piano internazionale per dimostrare l'effettiva fine di una dittatura durata quaranta anni. Tuttavia, nonostante gli sforzi di questo movimento culturale, la quasi totalit\u00e0 delle strutture sociali ed economiche del paese rimanevano quelle dell'antico regime.\nLa rivista \"La Luna\", tra le altre cose patrocinata dai comuni di Madrid e Vigo, fu il baluardo del movimento, che trov\u00f2 riflesso in alcuni programmi televisivi come \"La bola de cristal\" (La sfera di cristallo) o \"Si yo fuera presidente\" (Se io fossi presidente) di Fernando Garc\u00eda Tola e altri programmi musicali e di variet\u00e0 presentati da personaggi come Paloma Chamorro, Carmen Maura, ecc., ed ebbe il suo cronista in Francisco Umbral, giornalista de \"El Pa\u00eds\", i suoi cantanti in Enrique Urquijo e Olvido Gara, meglio conosciuta come \"Alaska\", il suo poeta in Eduardo Haro Ibars, il suo disegnatore in Juan Carlos Arg\u00fcello \"El Muelle\", i suoi idoli artistici in Andy Warhol e Miquel Barcel\u00f3 e i suoi luoghi di culto in \"Rock-Ola\", \"Carolina\", \"El Sol\", \"El Penta\", \"La V\u00eda L\u00e1ctea\", ecc. \nIl poeta Luis Antonio de Villena scrisse una romanzo nel quale racconta questa stagione: \"Madrid ha muerto\" (Madrid \u00e8 morta). Allo stesso modo fece lo scrittore Gregorio Morales, con la sua opera \"La individuaci\u00f3n\".\nMetonimia.\nIn italiano il termine \"movida\" indica il tipico stile di vita all'insegna del divertimento del venerd\u00ec e sabato sera, i cui protagonisti vengono talvolta definiti \"turnisti della movida\" perch\u00e9 \"fanno le ore piccole\". In alcuni dizionari, la parola \"movida\" viene tradotta, letteralmente, con \"animazione\"."}
{"id": "238584", "revid": "729019", "url": "https://it.wikipedia.org/wiki?curid=238584", "title": "Antilegomena", "text": "Gli antilegomena (, \"quelli di cui si \u00e8 parlato contro\", cio\u00e8 i \"libri oggetto di controversia\") sono quei libri del Nuovo Testamento sulla canonicit\u00e0 dei quali non ci fu accordo nella Chiesa antica. Il termine \u00e8 utilizzato da Eusebio di Cesarea nella sua \"Storia Ecclesiastica\", nell'elencare i libri in uso in almeno alcune chiese nel IV secolo, prima della chiusura definitiva del canone cristiano del Nuovo Testamento:\nEusebio di Cesarea dunque classifica i libri \"antilegomena\" secondo queste categorie:\nI libri meno controversi, che furono infine accettati come ispirati:\nI libri disputati, che non furono ammessi nel canone definitivo, ma che facevano parte dei libri utilizzati da alcune chiese:\nI libri \"totalmente assurdi ed empi\":"}
{"id": "238588", "revid": "104265", "url": "https://it.wikipedia.org/wiki?curid=238588", "title": "SNIA", "text": "La SNIA S.p.A. \u00e8 un'azienda chimica italiana con sede a Milano. Attualmente (2020) in amministrazione straordinaria, \u00e8 stata quotata alla Borsa di Milano dal 1922 al 2010.\nStoria.\nVenne fondata a Torino nel 1917 da Riccardo Gualino, con il nome di \"Societ\u00e0 di Navigazione Italo Americana\" (\"SNIA\"); la sua funzione iniziale era quella di controllare infatti i trasporti marittimi tra Italia e Stati Uniti.\nNel 1920 venne cambiato il nome in Societa di Navigazione Industria e Commercio, in relazione all'appena iniziato interessamento alle fibre tessili artificiali ed in seguito al crollo dei noli marittimi dopo la prima guerra mondiale. Successivamente assunse poi il nome di \"Societ\u00e0 Navigazione Industriale Applicazione Viscosa\" (\"SNIA Viscosa\") e divenne, grazie all'attivit\u00e0 del Presidente Franco Marinotti, una delle pi\u00f9 importanti aziende del paese nella produzione di rayon.\nNel corso della sua storia assorb\u00ec, nel 1922, lo stabilimento della \"Societ\u00e0 Italiana della Seta Artificiale\" di Pavia (aperto nel 1905), l'\"Italiana Fabbriche Viscosa\" di Venaria Reale nel 1920 e l'\"Italiana Seta Artificiale\" di Cesano Maderno nel 1921. Venne anche quotata alla borsa di Milano nel 1922.\nNel 1925 era la prima societ\u00e0 italiana con un capitale sociale pari ad un miliardo di lire, oltre che la prima a essere quotata in una borsa estera (Londra e New York); nello stesso anno il gruppo Snia Viscosa era arrivato a produrre complessivamente 24.000 chilogrammi al giorno di filati artificiali (pari al 68,6% della produzione nazionale e all'11,1% di quella mondiale), di cui circa l'80% destinato all'esportazione, occupando 20.000 dipendenti.\nI proprietari sono le societ\u00e0 estere Courtaulds e Glanzstoff.\nIl programma prosegu\u00ec nel 1925 quando inizi\u00f2 la costruzione del nuovo stabilimento di Torino Stura; nel 1927 la SNIA Viscosa assunse il controllo del \"Gruppo Seta Artificiale\" con gli stabilimenti di Varedo e di Magenta (Novaceta). La produzione annua di rayon sal\u00ec al momento della crisi mondiale del 1929 a 9 milioni 500\u00a0000\u00a0kg.\nNel 1937 commercializza la Lanital, una fibra autarchica tratta dalla caseina, la proteina del latte.\nNel secondo dopoguerra entra in vigore il piano Marshall (5 giugno 1947), istituito per garantire la ripresa economica dei paesi europei. In questo periodo, il presidente ufficiale della SNIA Franco Marinotti non era presente a causa della sua fuga in svizzera, lasciando cos\u00ec la SNIA senza un presidente. Dopo poco tempo dalla fuga di Marinotti, il colonnello americano Charles Poletti (uno dei principali esponenti del piano Marshall) \u00e8 incaricato di trovare un nuovo commissario per la SNIA. Esattamente il giorno in cui vengono rilasciate informazioni sul piano Marshall, viene inviata una lettera all'avvocato Leonardo Baldini (1886-1963) che dovr\u00e0 prendere in mano la gestione della sede della SNIA a Milano. L'avvocato Baldini rest\u00f2 in carica per poco tempo (1-2 anni) visto che poco tempo dopo torner\u00e0 in Italia Marinotti che riprender\u00e0 la gestione dell'azienda.\nNel 1974 entra a far parte di Montedison, che la compra da Mediobanca; con il nome di Snia BPD nel 1980 venne acquistata da FIAT, tramite Sicind S.p.A.. \nLa crisi dell'intero comparto chimico italiano nel 1998 far\u00e0 s\u00ec che Fiat ceda in blocco la societ\u00e0 con un'opv pari a 2.100 miliardi di lire.\nSnia pass\u00f2 cos\u00ec sotto il controllo di Luigi Giribaldi e Cornelio Valetto, che attraverso il 30% societario e si ritrovarono azionisti di maggioranza. Poi, nel 1999, fu Emilio Gnutti a dirigere il gruppo, lanciando nel 2002 un'OPA sul 71% del capitale valutando l'intera societ\u00e0 950 milioni di euro.\nNel 1999 diventa SNIA S.p.A..\nLa societ\u00e0 era attiva nelle fibre tessili, nella chimica specialistica, nei materiali compositi e nel biomedicale; quest'ultima attivit\u00e0, che rappresentava l'84,3% dei ricavi SNIA, \u00e8 rappresentato dal settore delle Tecnologie Medicali fu scissa nel 2003 e quotata sempre alla borsa di Milano sotto il nome di SORIN. Nello stesso anno vengono cedute Novaceta e Nuova Rayon nell'ambito dell'uscita di SNIA dal settore fili cellulosici.\nIl 16 aprile 2010 il Tribunale di Milano ha dichiarato lo stato di insolvenza di SNIA S.p.A., dando luogo all'avvio della procedura di amministrazione straordinaria.\nLe cause che hanno provocato la crisi societaria del 2008 sono probabilmente un insieme di diversi fattori: lo scorporo delle attivit\u00e0 Sorin, le perdite continue di Caffaro, la forte esposizione debitoria a cui SNIA non \u00e8 riuscita a fare fronte (109.6 milioni verso fornitori), a causa del mancato incasso di 22.5 milioni di euro derivanti dalla vendita di un immobile nel comune di Varedo, il sequestro dell'impianto di Torviscosa (UD) da parte della Procura di Udine l'11 settembre 2008. Quest'ultimo evento ha determinato il blocco della produzione e conseguentemente delle vendite, che hanno avuto ripercussioni su tutto il gruppo SNIA, in quanto diverse linee produttive di altri stabilimenti dipendevano dalle materie prime prodotte a Torviscosa (UD).\nBorsa Italiana S.p.A. ha disposto, con avviso n. 18506 del 15 dicembre 2010, \"la cancellazione dei warrant SNIA 2005-2010 dal listino ufficiale a far data dal 16 dicembre 2010 e con provvedimento n. 6880 del 20 dicembre 2010, a decorrere dalla seduta del 27 dicembre 2010, la revoca dalla quotazione nel Mercato Telematico Azionario delle azioni ordinarie SNIA e delle obbligazioni del prestito obbligazionario convertibile SNIA 2005-2010, emesse da SNIA S.p.A. in amministrazione straordinaria\".\nNel marzo 2011 Newco 5 S.r.l. (Gruppo Bertolini) e Newco Brescia S.r.l. (Fin-Todisco &amp; C. S.p.A., holding di Societ\u00e0 Chimica Emilio Fedeli) hanno rispettivamente acquisito gli stabilimenti Caffaro Chimica di Torviscosa (UD) (135 dipendenti) e di Brescia (98 dipendenti, di cui 52 assunti) che saranno riuniti sotto la direzione di Caffaro Finanziaria S.p.A. (50% Bertolini, 50% Todisco). In data 29 Novembre 2021 il marchio SNIA viene acquistato dalla societ\u00e0 Caffaro Industrie Spa di Torviscosa: l'intenzione e' quella di modificare il nome della capogruppo in SNIA BDG Srl; il Gruppo in questione conta un fatturato aggregato globale '21 pari a ca 120 mln di euro e ca 250 dipendenti ed \u00e8 attivo da diversi anni nel settore della chimica fine- chimica di base.\nConsiglio d'Amministrazione.\nDati Consob al 16 marzo 2009\nAzionisti.\nDati Consob al 29 ottobre 2009\nDati economici e finanziari.\nIl 2000 \u00e8 stato l'ultimo anno in cui il gruppo SNIA ha conseguito un utile di bilancio, trend positivo che proseguiva ininterrottamente dal 1991 (Leggasi Lettera del Presidente, pagina 11 del Bilancio SNIA 2001), escludendo il 2002 quando tale risultato \u00e8 stato conseguito grazie alla cessione di Caffaro Energia e gli anni a seguire in cui SNIA ha subito la scissione di Sorin.\nLa societ\u00e0 ha fatturato 1.26 miliardi di euro, principalmente dovuti a:\nEbit di 68.8 milioni, a cui ha maggiormente contribuito il settore Tecnologie Medicali (+ 42 milioni).\nUtile per 20.61 milioni.\nIl valore residuo di terreni e fabbricati era pari a 214.21 milioni di euro, quello di impianti e macchinari era di 342.03 milioni, patrimonio netto di 908.99 milioni di euro, 8.011 dipendenti, di cui 4.444 in Italia.\nFonte: Bilancio SNIA al 31.12.00\nNel 2001 SNIA decide di non comprendere pi\u00f9 nel bilancio i risultati del settore Fili Tessili, comprendente Novaceta, Nuova Rayon e Nylstar, in quanto non pi\u00f9 considerato strategico per la societ\u00e0.\nDa questo stesso anno iniziano anche i problemi per il settore chimico a causa della riduzione globale dei consumi, per cui l'unica area di business che ha riportato performance positive quella delle Tecnologie Medicali (Ebit positivo per 40.7 milioni e contribuzione al fatturato aziendale per il 68% circa).\n\u00c8 dunque facile evincere come tale mercato era di fondamentale importanza per le sorti di SNIA, stante il deconsolidamento del settore tessile (dichiarato \"attivit\u00e0 disponibile per la vendita\" e comunque anch'esso in crisi dal 2001, causa contrazione dei consumi globali) e la riduzione della domanda di prodotti chimici, dovuta al peggioramento dell'economia americana e asiatica.\nFonte: Bilancio SNIA al 31.12.01\nStabilimenti.\nSede di Pavia.\nLa sede di Pavia, la cui area () attualmente non \u00e8 pi\u00f9 di propriet\u00e0 di SNIA S.p.A ma di Risanamento S.p.A., ha interrotto la produzione nel 1982 e da allora giace in stato di completo abbandono e forte degrado ambientale. Per molti anni i vecchi capannoni fatiscenti della fabbrica sono stati occupati da senzatetto e nomadi, fino al 2007, anno in cui l'allora sindaco di Pavia Piera Capitelli ha ordinato lo sgombero dell'area, occupata stabilmente ormai da tempo da diverse decine di persone. Sono esistiti ed esistono attualmente numerosi progetti di recupero e riqualificazione dell'area, ma nessuno di essi \u00e8 mai stato compiuto a causa dell'inquinamento profondo del suolo causato dalle sostanze chimiche utilizzate in precedenza nella produzione delle fibre che renderebbe necessaria una pesante ed onerosa operazione di bonifica; inoltre, il Ministero dei Beni Culturali propone la conservazione di alcune ciminiere e capannoni, riconoscendone la valenza storica. Lo stabilimento giace al momento demolito parzialmente nell'ambito di uno dei tanti piani di recupero passati incompiuto, ma ancora in totale abbandono.\nSede di Varedo.\nLo stabilimento di Varedo (che si estende anche nei comuni di Limbiate e Paderno Dugnano) nasce nel 1924 per opera della \"Societ\u00e0 Seta Artificiale Varedo\" (joint venture SNIA-Courtaulds) con lo scopo di fabbricare filati artificiali di cellulosa rigenerata: acquisita da SNIA nel 1927, nel 1933 viene in essa incorporata.\nInizialmente dedicato alla produzione di rayon viscosa, nel dopoguerra inizia a produrre nylon 6 (nome commerciale Lilion), arrivando ad occupare 6000 dipendenti.\nNel 1982 la produzione della viscosa viene fermata (a causa della crisi del petrolio e della concorrenza dei paesi stranieri, nonch\u00e9 dell'introduzione di nuove normative ambientali che impongono alla SNIA di apportare innovazioni agli impianti di trattamento dell'aria, dell'acqua e dei fumi), mentre quella del nylon prosegu\u00ec fino al 2003, attraverso la societ\u00e0 Nylstar (SNIA-Rhone Poulenc), quando poi l'intero complesso di Varedo venne chiuso.\nLa sede di Varedo della SNIA, la cui area \u00e8 ampia 430.000 m\u00b2 \u00e8 stata ceduta nel 2008 da Immobiliare SNIA a Norman 3 S.r.l. per 43 milioni di euro (25 destinati a Immobiliare Snia S.r.l., 18 al Tribunale per il fallimento Nylstar).\nNorman 3 (oggi Varedo Sud S.r.l.) risulta essere controllata da Marconi 2000 di propriet\u00e0 di Gabriele Sabatini, Natalia Bassani, Anchor Publishing, Vip Real Estate.\nDa allora versa in stato di abbandono, sebbene comunque le operazioni di bonifica siano in corso dal 2008 per un valore stimato di 20 milioni di euro a carico di Marconi 2000.\nInchieste giudiziarie.\nCome riportato dalla stampa, \u00e8 tuttora in corso un'inchiesta ad opera dei PM Luigi Orsi e Mauro Clerici della Procura della Repubblica di Milano circa la scissione SNIA-Sorin del 2003, ipotizzando il reato di falso in bilancio ed associazione a delinquere finalizzata alla bancarotta per distrazione, che si sarebbe dispiegata sottraendo beni della societ\u00e0 per 572 milioni di patrimonio netto conferendoli nella Sorin. In altri termini i manager avrebbero fatto affluire alla societ\u00e0 sana (Sorin, che, da sola, generava il 76% dei ricavi) gli attivi di Snia, depauperandola (Snia decretata poi insolvente dal Tribunale di Milano nell'aprile 2010).\nSempre secondo i Pm, la scissione viene ritenuta \"effettuata senza adeguata contropartita, gravemente lesiva dell'integrit\u00e0 del patrimonio sociale, in contrasto con l'interesse della societ\u00e0 scissa e in pregiudizio dei creditori sociali, di fatto a favore dell'interesse esclusivo della societ\u00e0 beneficiaria\": l'accusa dunque suppone che la scissione avrebbe creato una situazione tale per cui Snia fosse destinata a fallire.\nTuttavia, ai 25 indagati, \u00e8 giunto ad ottobre 2012 l'avviso di chiusura delle indagini, pertanto non vi \u00e8 stato ancora alcun pronunciamento circa eventuali rinvii a giudizio. Ovviamente, il Giudice per le Indagini Preliminari pu\u00f2 quindi disporre l'archiviazione dell'indagine nonch\u00e9 lo stralcio delle posizioni dei vari soggetti coinvolti.\nNel 2018 il Tribunale di Brescia ha assolto tutti gli imputati (\"il fatto non sussiste\"), su richiesta della stessa Procura, che ha evidenziato l'assenza di prove certe.\nArchivio.\nL'archivio della societ\u00e0 Snia \u00e8 conservato a Milano, parte presso la Snia Spa nel fondo omonimo (estremi cronologici: 1917-1999), e parte nei fondi \"Snia - sezione d'archivio c/o Caffaro in outsourcing\" (estremi cronologici: 1919-1988) e \"Snia fibre spa\" (estremi cronologici: 1988-1998) presso Caffaro spa, che, con un accordo interno, conserva e gestisce l'archivio della societ\u00e0 Snia dalla quale \u00e8 controllata."}
{"id": "238589", "revid": "2124998", "url": "https://it.wikipedia.org/wiki?curid=238589", "title": "Sergio Staino", "text": "Biografia.\nNato e cresciuto a Piancastagnaio, in provincia di Siena, dopo essersi laureato in architettura, insegna educazione tecnica presso vari licei della provincia di Firenze, stabilendosi poi a Scandicci. Successivamente si dedica al mondo dei fumetti debuttando con Bobo, il personaggio che lo ha reso famoso, vagamente somigliante ad Umberto Eco ma dichiaratamente ispirato a se stesso. Bobo \u00e8 stato pubblicato per la prima volta nel 1979 sulla rivista \"Linus\" diretta da Oreste Del Buono.\nNegli anni ottanta collabora con i quotidiani \"Il Messaggero\" e \"l'Unit\u00e0,\" con cui lavora dal 1982; nel 1986 fonda e dirige il settimanale satirico \"Tango\" e nel 1987 realizza per Rai 3 il progry \"Teletango\".\nSuccessivamente, sempre per la Rai, realizza il programma \"Cielito lindo\", un variet\u00e0 satirico condotto da Claudio Bisio e Athina Cenci. Nel 1989 dirige e la sceneggia il film \"Cavalli si nasce\" e nel 1992 \"Non chiamarmi Omar\", sviluppato a partire da un racconto di Altan. Nel 2007 realizza \"Emme\", \"periodico di filosofia da ridere e politica da piangere\", supplemento settimanale de \"l'Unit\u00e0\", continuando le sue collaborazioni anche con televisione, cinema e teatro.\nL'8 settembre del 2016 viene annunciata la sua nomina, a partire dal 15 settembre, a direttore de \"l'Unit\u00e0\", in affiancamento ad Andrea Romano. Manterr\u00e0 tale carica fino al 6 aprile del 2017 quando, in seguito allo sciopero dei giornalisti del giornale tenutosi il 1\u00ba aprile contro il piano di ridimensionamento del personale del 60% voluto dalla societ\u00e0 proprietaria della testata, decide di rassegnare le dimissioni irrevocabili - sebbene respinte dall'amministratore delegato dell'azienda \"Unit\u00e0 srl\" Guido Stefanelli -, motivando la propria decisione con la constatazione della sfiducia maturata nei suoi confronti dai colleghi per la posizione da lui assunta nella faccenda. Gli subentra perci\u00f2 come direttore il redattore capo Marco Bucciantini. Il 23 maggio, Staino viene nominato nuovamente direttore della testata, carica che mantiene fino alla definitiva chiusura del giornale, il 2 giugno del 2017.\nNel novembre del 2017 viene annunciata la collaborazione tra Staino e il quotidiano \"La Stampa\": a partire dal 4 novembre il vignettista pubblicher\u00e0 \"La striscia di Bobo\" ogni sabato nella sezione Lettere e Commenti del giornale, che in questo modo torna ad avere vignette satiriche a distanza di 12 anni, dopo la separazione con Giorgio Forattini. Nell'edizione del quotidiano torinese del 6 dicembre 2017 compare in prima pagina una vignetta satirica, sotto il nome di \"Visto da Staino\".\nDal 1\u00ba gennaio al 22 ottobre 2018 collabora con il quotidiano \"Avvenire\" pubblicando una serie di vignette intitolate \"Hello Jesus\". Presentandosi in un'intervista ai lettori della testata ricorda la malattia che lo ha colpito agli occhi, una degenerazione retinica, e che lo ha reso di fatto quasi cieco. \nSempre dal 2018 inizia a collaborare con il sito \"Tiscali Notizie\". Dal 2019 pubblica vignette anche su \"Il Riformista\".\nControversie.\nNel 2009 \u00e8 candidato per Sinistra e Libert\u00e0 alle elezioni europee pur essendo iscritto al Partito Democratico, motivo per cui ha rischiato l'espulsione dal partito."}
{"id": "238590", "revid": "149485", "url": "https://it.wikipedia.org/wiki?curid=238590", "title": "Armin Z\u00f6ggeler", "text": "\u00c8 considerato uno dei pi\u00f9 grandi e vincenti di sempre in questa disciplina. Specializzato nel singolo, nel suo palmar\u00e8s annovera sei titoli mondiali, quattro europei e dieci Coppe del Mondo, oltre a sei medaglie individuali consecutive \u2013 due ori, un argento e tre bronzi \u2013 ai Giochi olimpici: nella storia dello sport, lo slittinista azzurro \u00e8 il primo e tuttora l'unico ad aver raggiunto tale traguardo.\nDal 2014 \u00e8 il direttore tecnico della nazionale italiana.\nNel giugno 2019 \u00e8 stato nominato nella \"Hall of Fame\" della Federazione Internazionale Slittino.\nBiografia.\nZ\u00f6ggeler \u00e8 cresciuto a Foiana (\"V\u00f6llan\"), una frazione del comune di Lana e una delle roccaforti dello slittino su pista naturale in Alto Adige. Ha iniziato a praticare questo sport fin da bambino, utilizzando lo slittino per scendere dal maso in cui abitava con la famiglia fino a valle dove era situata la scuola, lungo una strada di circa tre chilometri che per tutto l'inverno rimaneva ghiacciata.\nAppena undicenne vinse la sua prima gara internazionale, ma il suo allenatore dell'epoca Severin Unterholzner, convinto delle potenzialit\u00e0 del giovane Armin, lo spinse a passare allo slittino su pista artificiale, la specialit\u00e0 pi\u00f9 diffusa e che ha dignit\u00e0 olimpica; a quattordici anni sulla pista Panorama di Valdaora fece il suo esordio in gara in questa nuova disciplina. Z\u00f6eggeler non trad\u00ec le aspettative e a soli sedici anni conquist\u00f2 la Coppa del Mondo juniores, ottenendo il primo di una lunga serie di trionfi; sempre a livello giovanile vinse due medaglie d'oro e una d'argento in tre edizioni dei campionati mondiali juniores.\nGareggiando per la nazionale italiana ha fatto il suo esordio a livello assoluto in Coppa del Mondo nella stagione 1992/93, ha conquistato il primo podio il 6 dicembre 1992 nel singolo a Sigulda (3\u00b0) e la prima vittoria il 15 gennaio 1995 sempre nel singolo a Oberhof. Pu\u00f2 vantare 59 vittorie di tappa in totale, di cui ben 57 nella specialit\u00e0 del singolo, che fanno di lui lo slittinista pi\u00f9 vincente di sempre in gare di Coppa del Mondo su pista artificiale ed \u00e8, nella speciale graduatoria della vittorie in tappe di Coppa del Mondo negli sport invernali, il secondo italiano con pi\u00f9 trionfi in assoluto, dietro al solo Patrick Pigneter (specialista della stessa disciplina ma su pista naturale) e davanti ad Alberto Tomba. In classifica generale ha conquistato la Sfera di cristallo in dieci occasioni: nel 1997/98, nel 1999/00, nel 2000/01, nel 2003/04, nel 2005/06, nel 2006/07, nel 2007/08, nel 2008/09, nel 2009/10 e nel 2010/11, eguagliando cos\u00ec il primato di trofei ottenuti nella specialit\u00e0 del singolo, detenuto dall'austriaco Markus Prock, e portandosi a una sola lunghezza dal record assoluto di sfere di cristallo vinte nello slittino, che appartiene all'italiano Norbert Huber con tre trofei conquistati nel singolo e otto nel doppio.\nHa partecipato a sei edizioni dei Giochi olimpici invernali, riuscendo in ognuna di esse a salire sul podio. L'esordio ai Giochi \u00e8 avvenuto a occasione in cui ha colto la medaglia di bronzo, quattro anni pi\u00f9 tardi a ha conquistato l'argento, a , come anche nell'edizione di casa a , ha vinto la medaglia d'oro mentre a e poi a ha ottenuto nuovamente il bronzo. In quest'ultima occasione ha preso il via anche nella gara a squadre, concludendo la prova in quinta posizione insieme ai compagni Sandra Gasparini, Christian Oberstolz e Patrick Gruber.\nHa partecipato altres\u00ec a quindici edizioni dei campionati mondiali, da Calgary 1993 a oggi, saltando solo l'ultima rassegna, quella di Whistler 2013, per curarsi da un problema alla schiena. In dieci occasioni \u00e8 riuscito a salire sul podio nella specialit\u00e0 del singolo e di queste per ben sei volte raggiungendo il primo posto, anch'esso un record nella storia dello slittino; le vittorie furono conquistate nelle rassegne iridate di Lillehammer 1995, Sch\u00f6nau am K\u00f6nigssee 1999, Calgary 2001, Sigulda 2003, Park City 2005 e Cesana Torinese 2011. Alle medaglie conquistate nel singolo si aggiungono le altre sei, ottenute sempre a livello di campionati del mondo, nella gara a squadre.\nNelle rassegne continentali ha vinto in totale diciotto medaglie, quattro delle quali d'oro: una nella gara a squadre a Sch\u00f6nau am K\u00f6nigssee 1994 e tre nel singolo a Oberhof 2004, a Cesana Torinese 2008 e a Sigulda 2014.\nProprio sulla Cesana Pariol, la prima pista italiana a ospitare manifestazioni internazionali dai tempi in cui fu dismessa quella di Valdaora (ora nuovamente riutilizzata ma per gare su pista naturale) Z\u00f6ggeler \u00e8 non solo imbattuto, ma l'unico ad aver inserito il suo nome nell'albo d'oro dei vincitori di una gara a livello assoluto nella specialit\u00e0 del singolo su tale pista: oltre all'oro olimpico, al titolo mondiale e a quello europeo, ha infatti conquistato tutte e quattro le prove di Coppa del Mondo che si siano mai tenute sul catino piemontese: nel 2005/06, nel 2006/07, nel 2008/09 e nel 2009/10.\nGrazie a questo suo impressionante palmar\u00e8s gli sono stati attribuiti diversi soprannomi dai vari giornalisti sportivi nel corso degli anni: da il \"cannibale\", con l'ovvio riferimento al grande ciclista belga Eddy Merckx, famoso con quel soprannome gi\u00e0 dagli anni sessanta, fino a lo \"Schumacher del ghiaccio\", per l'affinit\u00e0 tra lo slittinista italiano e il pilota di Formula 1 tedesco Michael Schumacher, sia per quanto concerne l'alta velocit\u00e0 con la quale affrontavano coi loro mezzi le piste nei rispettivi sport, sia per la meticolosit\u00e0 dei due atleti, oltrech\u00e9, naturalmente, per i record di vittorie che durante gli anni 2000 li accomunavano.\nSempre per merito dei suoi numerosi trionfi ha ottenuto diversi riconoscimenti, anche extrasportivi, primo fra tutti il titolo di commendatore dell'Ordine al merito della Repubblica italiana, onorificenza ricevuta all'indomani della vittoria ai Giochi olimpici di ed \u00e8 stato insignito dall'Arma dei Carabinieri, del cui centro sportivo fa parte, del grado di maresciallo; inoltre in pi\u00f9 occasioni ha ottenuto la medaglia d'oro al valore atletico da parte del CONI e nel 2011 la Gazzetta dello Sport, nell'annuale sondaggio per decretare i migliori atleti della stagione, lo ha proclamato \"sportivo italiano dell'anno\".\nAlle Olimpiadi invernali di la giunta del CONI lo ha designato quale portabandiera della delegazione italiana ai Giochi. \u00c8 il terzo slittinista nella storia azzurra ad avere questo onore, dopo Paul Hildgartner, che ricopr\u00ec tale incarico addirittura in due occasioni, a e a , e Gerda Weissensteiner, alfiere a . Come dichiarato dallo stesso presidente del Comitato olimpico italiano Giovanni Malag\u00f2 questa scelta \"onora e gratifica l'intero Paese\" essendo lo stesso Z\u00f6ggeler \"il pi\u00f9 grande atleta di tutti i tempi nel suo sport\". Sul valore dell'atleta di Foiana concordano anche alcuni dei pi\u00f9 grandi esperti del settore, come ad esempio Walter Plaikner, ex campione olimpico nel doppio a , per anni responsabile della squadra e delle slitte azzurre e oggi capo allenatore della nazionale russa, che intervistato prima dei mondiali di Cesana Torinese 2011 aveva sentenziato: \"Armin \u00e8 unico, nessuno lo eguaglier\u00e0\".\nCon il bronzo conquistato in Russia, Z\u00f6ggeler \u00e8 diventato il primo atleta nella storia olimpica (sia estiva che invernale) a ottenere una medaglia individuale, nella stessa disciplina, in sei edizioni consecutive dei Giochi, superando sportivi come il tiratore Ralf Schumann, la judoka Ry\u014dko Tamura, l'altro slittinista Georg Hackl, la pattinatrice Claudia Pechstein e la schermitrice Valentina Vezzali.\nIl 14 ottobre 2014, a Milano, ha annunciato il suo ritiro dalle competizioni, specificando bens\u00ec di voler continuare a collaborare con le squadre nazionali di slittino. In seguito la federazione lo ha incaricato della direzione tecnica della nazionale di slittino.\nLa figlia Nina ha seguito le orme del padre sia come Carabiniere sia come sportiva: il 17 novembre 2017, a soli 16 anni, si \u00e8 qualificata per la sua prima gara in Coppa del Mondo. \u00c8 inoltre zio di Sandra Robatscher, anch'ella slittinista."}
{"id": "238591", "revid": "1001457", "url": "https://it.wikipedia.org/wiki?curid=238591", "title": "Kazimir Malevic", "text": ""}
{"id": "238594", "revid": "14691", "url": "https://it.wikipedia.org/wiki?curid=238594", "title": "Ndoto", "text": ""}
{"id": "238595", "revid": "174925", "url": "https://it.wikipedia.org/wiki?curid=238595", "title": "Meditazione buddhista", "text": "La meditazione buddhista \u00e8 un tipo di meditazione usata nella pratica del buddhismo che include ogni metodo che abbia come ultimo fine l'illuminazione. La parola pi\u00f9 simile per esprimere questo concetto, nella tradizione buddhista, \u00e8 bhavana o \"sviluppo mentale\". Tradizionalmente si divide in \u015bamatha e vipassana.\nMetodi.\nI metodi principali della meditazione buddhista sono divisi in \u015bamatha (meditazione della tranquillit\u00e0) e vipassana (meditazione dell'intuito o di profonda visione). Il termine meditazione di visione profonda viene talvolta utilizzato per l'intera meditazione buddhista.\nLe meditazioni samatha includono l'anapanasati (coscienza del respiro) e i quattro brahma-viharas dei quali mett\u0101 bh\u0101van\u0101 \u00e8 il pi\u00f9 praticato; attraverso essa il praticante ottiene i quattro dhy\u0101na. Le meditazioni vipassana comprendono la contemplazione dell'impermanenza, la pratica dei sei elementi (la contemplazione del corpo e del respiro, della mente e delle sensazioni) e la contemplazione della condizionalit\u00e0. Le meditazioni samatha solitamente precedono e preparano per quelle vipassana, a volte possono essere alternate. Contemplando l'oggetto della meditazione, il praticante ottiene il sati (consapevolezza) e il sam\u0101dhi (unione del meditante con l'oggetto), base per l'illuminazione.\nEsistono altri tipi di meditazione, come su temi specifici, o metodi; ad esempio nello Zen/Ch\u00e1n si utilizza la meditazione zh\u01d0gu\u0101n (giapponese \"shikan\" o \"shikantaza\") evolutasi nello zazen (meditazione seduti, concentrati sul respiro e la vacuit\u00e0); essa \u00e8 ripresa direttamente dalla Samatha (Zen \u00e8 la traduzione di dhy\u0101na, gli stati meditativi) e dalla Vipassana (\"zhi\" sta per samatha, \"guan\" per vipassana). In generale tutte le meditazioni buddhiste del Mahayana e del Vajrayana sono evoluzioni di samatha/vipassana praticato oggi nel Theravada, con l'utilizzo aggiuntivo dei mantra o di particolari oggetti di meditazione (es. Yidam)."}
{"id": "238596", "revid": "767487", "url": "https://it.wikipedia.org/wiki?curid=238596", "title": "Naracauli e altre storie", "text": "Naracauli e altre storie \u00e8 il settimo album della band italiana Nomadi. Venne pubblicato nel 1978 in Italia dalla EMI Italiana.\nTracce.\nTutti i brani sono stati scritti da Maurizio Bettelli."}
{"id": "238598", "revid": "76963", "url": "https://it.wikipedia.org/wiki?curid=238598", "title": "Alfred Edward Housman", "text": "Come filologo classico, cur\u00f2 le edizioni di Manilio (1903-30), di Giovenale (1905) e di Lucano (1926).\nLa sua produzione poetica, rigorosa nella forma volutamente scarna, \u00e8 l'espressione di un cupo pessimismo che ricorda Thomas Hardy.\nVita.\nHousman nacque a Fockbury, nel Worcestershire, primo di sette figli. Anche suo fratello Laurence Housman e sua sorella Clemence Housman diventarono scrittori.\nHousman studi\u00f2 prima nella King Edward's School, poi nella Bromsgrove School dove acquis\u00ec una solida base culturale e vinse premi per la sua poesia. Nel 1877 vinse una borsa di studio al St John's College dell'Universit\u00e0 di Oxford, dove studi\u00f2 lettere classiche. Fu uno studente brillante, che vinse primi premi nelle materie classiche, ma una persona schiva i cui unici amici furono i compagni di stanza Moses Jackson e Alfred William Pollard.\nHousman, che era omosessuale, per quanto in segreto, s'innamor\u00f2 del bello ed atletico Jackson, che per\u00f2, essendo eterosessuale, lo rifiut\u00f2, anche se i due rimasero amici. Questa esperienza, riflessa in alcune delle sue poesie, potrebbe essere una spiegazione dell'inaspettato insuccesso di Housman nei suoi esami finali nel 1881. Housman prese questa bocciatura molto seriamente, ma riusc\u00ec a prendere una laurea l'anno successivo, dopo un breve periodo d'insegnamento nella Bromsgrove School.\nDopo la laurea, Jackson ottenne un lavoro come impiegato nell'ufficio dei brevetti a Londra e procur\u00f2 un lavoro nello stesso ufficio anche ad Housman. I due condivisero un appartamento col fratello di Jackson, Adalbert, fino al 1885, quando Housman and\u00f2 a vivere da solo. (Moses Jackson si spos\u00f2 e si trasfer\u00ec a Ceylon nel 1887 e Adalbert Jackson mor\u00ec nel 1892).\nHousman continu\u00f2 gli studi classici per conto proprio e pubblic\u00f2 saggi su autori come Orazio, Properzio, Ovidio, Eschilo, Euripide e Sofocle. Gradualmente acquis\u00ec una tale reputazione che nel 1892 si vide offrire la cattedra di latino allo University College London, che accett\u00f2.\nSebbene la sfera di responsabilit\u00e0 di Housman come professore includesse sia la lingua greca sia quella latina, egli dedic\u00f2 la maggior parte delle sue energie allo studio dei classici latini. La sua reputazione in questo campo crebbe costantemente e nel 1911 egli ottenne il Professorato Kennedy di latino al Trinity College dell'Universit\u00e0 di Cambridge, dove sarebbe rimasto per il resto della sua vita.\nNel 1903-1930, Housman pubblic\u00f2 la sua edizione critica in cinque volumi dell\"'Astronomicon\" di Marco Manilio. Cur\u00f2 anche la pubblicazione di lavori di Giovenale (1905) e del poeta Lucano (1926). Molti colleghi erano spaventati dai suoi pungenti attacchi critici verso coloro che egli riteneva colpevoli di una sciatteria indegna di un letterato. Ai suoi studenti apparve sempre come una severa, riservata e remota autorit\u00e0. Gli unici piaceri che si concedeva nel tempo libero erano quelli della buona tavola, ai quali si dedicava mediante frequenti viaggi in Francia ed in Italia (a questi soggiorni riservava anche le sue segrete avventure omosessuali).\nHousman consider\u00f2 sempre gli studi classici come la sua vera vocazione e tratt\u00f2 sempre la poesia come un'attivit\u00e0 secondaria. Non discusse mai in pubblico della sua poesia fino al 1933, quando tenne una conferenza, \"Il nome e la natura della Poesia\" (\"The Name and Nature of Poetry\"), nella quale sostenne che la poesia dovrebbe fare appello alle emozioni piuttosto che all'intelletto.\nMor\u00ec due anni dopo a Cambridge. Le sue ceneri sono sepolte accanto alla St Laurence's Church, a Ludlow, nello Shropshire.\nPoesia.\nDurante i suoi anni a Londra, A. E. Housman complet\u00f2 il suo ciclo di 63 poesie, \"A Shropshire Lad\" (\"Un ragazzo dello Shropshire\"). Dopo che parecchi editori ne ebbero rifiutato la pubblicazione, parzialmente anche per il carattere velatamente omoerotico che non era sufficientemente invisibile, egli lo pubblic\u00f2 a proprie spese nel 1896, con grande sorpresa dei suoi colleghi e studenti. Dapprima il libro stent\u00f2 a decollare, ma la nostalgica descrizione di Housman dei coraggiosi soldati inglesi smosse gli animi dei lettori inglesi e le sue poesie divennero un duraturo successo. In seguito, la Prima guerra mondiale accrebbe ulteriormente la sua popolarit\u00e0.\nParecchi compositori, per primo Arthur Somervell, trovarono ispirazione nella semplicit\u00e0 delle sue poesie, assai vicina a quella delle canzoni popolari.\nI pi\u00f9 famosi arrangiamenti musicali sono di George Butterworth e di Ralph Vaughan Williams, insieme ad altri di Ivor Gurney, del compositore John Ireland e di Ernest John Moeran.\nHousman nella letteratura.\nHousman \u00e8 il personaggio principale dell'opera teatrale di Tom Stoppard \"The Invention of Love\" (1998).\nIl racconto 'Wenlock Edge' contenuto nel libro di racconti brevi \"Troppa felicit\u00e0\", Torino, Einaudi, 2011 del Premio Nobel per la Letteratura 2013 Alice Munro, cita il poema 'On Wenlock Edge the Wood's in Trouble' contenuto nella famosa raccolta del 1896 'A Shropshire Lad' di AE Housman. Oltre a diversi passi della lirica citati nel racconto, la storia della Munro verte sulle figure contrastanti di un giovane scapolo asessuato e di un vecchio mecenate dai gusti letterari raffinati e dalla spiccata sensibilit\u00e0 al fascino femminile.\nBibliografia.\nPaola Partenza, Il Mediterraneo \"classico\" di Alfred Edward Housman, Milano, LED, 2014."}
{"id": "238599", "revid": "78327", "url": "https://it.wikipedia.org/wiki?curid=238599", "title": "Pisino", "text": "Pisino (in croato \"Pazin\"; in veneto \"Pixin\"; in tedesco \"Mitterburg\") \u00e8 una citt\u00e0 di 8.868 abitanti (di cui 4.382 residenti nel centro storico) della Croazia, situato quasi esattamente al centro dell'Istria, e capoluogo amministrativo della Regione Istriana.\nGeografia fisica.\nPisino (anticamente \"Pisinum\"), localit\u00e0 dell'Istria centrale adagiata sull'orlo dell'omonima foiba, \u00e8 situata esattamente al centro della penisola, e per questo ne \u00e8 divenuta capoluogo amministrativo, nonostante il nucleo urbano conti appena 4.986 abitanti.\nLa posizione della cittadina, immersa nel carso dinarico, l'ha infatti isolata dai principali traffici commerciali e dal turismo per molti secoli: solo oggi, dopo la costruzione dell'asse stradale A8 (la grande Ypsilon che attraversa la penisola) il paese pu\u00f2 beneficiare di adeguati collegamenti con le citt\u00e0 portuali dell'Istria.\nDal punto di vista geomorfologico Pisino, immersa nelle colline del carso istriano, \u00e8 solcata dal torrente Foiba (\"Pazin\u010dica\") che, dopo un corso di circa 17\u00a0km si inabissa in una foiba dando luogo alle omonime grotte profonde qualche centinaio di metri, oggi importante meta turistica. Compresi nel vasto territorio comunale sono anche i bacini del fiume Bottonega (\"Butoniga\") che alimenta l'omonimo lago artificiale (\"Butoniga Jezero\"), un invaso di 19.106 metri cubi con una superficie di 2,3\u00a0km\u00b2 e profondit\u00e0 media di appena 4,5 metri.\nLa morfologia del territorio e la sua posizione nell'entroterra istriano influiscono sulle condizioni climatiche di Pisino, caratterizzate da inverni umidi e abbastanza rigidi con abbondanti precipitazioni e estati calde e mediamente secche.\nStoria.\nPisino fu menzionata per la prima volta come \"Castrum Pisinum\" nel 983 d.C. in un documento riguardante la donazione dell'imperatore Ottone II al vescovo di Parenzo.\nNel XII secolo il comune fu di propriet\u00e0 del conte Meinhard di Sch\u00f6nberg (in croato \"\u0160umberk\") e, in seguito, cadde nelle mani di Engelbert III, conte di Gorizia nel 1186.\nNel 1374 Alberto III di Gorizia rivendic\u00f2 i suoi possedimenti alla Casa degli Asburgo.\nGli Asburgo unirono la Contea di Pisino al Ducato di Carniola. Questa ed altre acquisizioni dell'Istria interna da parte degli Asburgo crearono una linea di frontiera che rimase restia per i successivi secoli.\nA seguito di una sconfitta ai danni degli Asburgo durante Guerra della Lega di Cambrai, la citt\u00e0 di Pisino (e altre parti dell'Istria Austriaca) fu addirittura espugnata da Bartolomeo d'Alviano.\nIl castello di Pisino \u00e8 menzionato per la prima volta nel sopraccitato documento datato 983, rilasciato dall'Imperatore Otto. Dopo essere passato a Mainardo Schwarzenburg e Mainardo I di Gorizia, esso passa a Mainardo d'Istria e ai suoi successori. Quando nel 1374 Albert IV, magravio di Gorizia, muore senza eredi, la fortezza viene ereditata dagli Asburgo, i quali la affittano diverse volte nei secoli successivi (agli Auersperg, Barbo, Della Torre, Devinski, Durr (D\u00fcrrer), Eggenberg, Fugger, Khevenh\u00fcller, Mosconi, Swetkowitz, etc.). \u00c8 nel tardo 1766 che la fortezza viene ceduta ai Montecuccoli per appena 240 fiorini.\nLa fortezza, ristrutturata nel XIX secolo, \u00e8 stata allestita a museo al termine della Prima guerra mondiale.\nNel 1928 venne aggregato a Pisino il comune di Draguccio.\nDurante la seconda guerra mondiale, dopo l'8 settembre 1943 i partigiani jugoslavi presero il controllo della citt\u00e0. Pochi giorni, il 13 settembre, il Comitato di liberazione nazionale per l'Istria adott\u00f2 le cosiddette Decisioni di Pisino (\"Pazinske odluke\"), ratificate poi il 26 settembre dal Parlamento dei rappresentanti del popolo istriano, con cui venne deliberata l'unificazione dell'Istria con la Croazia. Tuttavia i nazifascisti organizzarono l'operazione Nubifragio e, dopo aver pesantemente bombardato la citt\u00e0 il 4 ottobre, il giorno dopo le truppe tedesche occuparono la citt\u00e0 con i cannoni, uccidendo complessivamente 157 \"banditen\". I partigiani jugoslavi liberarono la citt\u00e0 l'8 maggio 1945 e le Decisioni di Pisino furono in seguito confermate nell'accordo di pace di Parigi del 1947.\nA seguito dell'indipendenza della Croazia del 1991, Pisino venne designata dal presidente Franjo Tu\u0111man come capoluogo della regione istriana per ragioni storiche, in quanto luogo simbolo dell'etnia croata, nonostante fosse meno sviluppata economicamente rispetto a Pola, la quale era considerata ancora troppo italiana.\nMonumenti e luoghi d'interesse.\nIl turismo, sviluppatosi in tempi recenti, \u00e8 legato al paesaggio incontaminato del carso dinarico e alla ricchezza del patrimonio storico e culturale del capoluogo istriano. Il comune \u00e8 inoltre sede di alcune istituzioni culturali, come l'Archivio storico istriano, e pedagogiche, ma anche club e societ\u00e0 sportive.\nDuomo di San Nicola.\nIl duomo di San Nicola \u00e8 una chiesa romanica eretta nel 1266 appartenente alla diocesi di Parenzo con lo status di prepositura. All'interno la chiesa presenta una struttura a tre navate (una centrale e due laterali) ed \u00e8 conservato l'antico presbiterio separato dall'aula da un grande arco gotico interamente affrescato.\nCastello di Montecuccoli.\nIl castello di Montecuccoli, ottimamente conservato, risale al cinquecento e si affaccia sull'orrido della foiba.\nSantuario di Santa Maria alle Lastre.\nIl santuario di Santa Maria alle Lastre risalente al medioevo conserva pregevoli affreschi. Si trova a Vermo.\nFoiba di Pisino.\nFoiba (in croato Fojba) \u00e8 il nome del celebre abisso che si apre ai piedi del castello di Montecuccoli, nel quale si immette l'omonimo torrente (in croato \"Pazin\u010dica\").\nIl sistema di grotte del torrente Foiba costituiscono il migliore esempio di evoluzione dell'idrografia e della geomorfologia carsiche unico nell'Istria e nel Carso dinarico: tra pareti di roccia verticali ed una fitta macchia boscosa, precipita per circa 130 metri il torrente Foiba, che s'inabissa in una cavit\u00e0 semicircolare (Vestibolo dantesco) dopo aver solcato dalla sorgente una stretta gola lunga 17\u00a0km. L'interno della grotta, \u00e8 punteggiato da numerosi sifoni, gallerie, avvallamenti imbutiformi e stagni sotterranei e laghi di notevole profondit\u00e0: il lago di Martel, il primo tra questi, si trova a circa cento metri dal Vestibolo, in una sala di 1600\u00a0m2. Proseguendo ancora si trova il secondo bacino, il lago di Mitar, con uno specchio d'acqua pi\u00f9 modesto del primo: il terzo lago sotterraneo segna la fine della grotta carsica esplorabile, lunga circa 500 metri. Dal momento che non \u00e8 stato possibile proseguire oltre il terzo bacino, non si sa con certezza di quale fiume il Foiba sia tributario: l'ipotesi pi\u00f9 accreditata \u00e8 che confluisca nella Val d'Arsa.\nPrima delle ricerche dello speleologo francese Edouard-Alfred Martel e dello studioso ceco Wilhelm Putick tra il 1893 e il 1896, la grotta era gi\u00e0 nota in ambito letterario: il celebre scrittore francese Giulio Verne ambient\u00f2 nell'abisso la rocambolesca fuga di Mathias Sandorf, protagonista dell'omonimo romanzo. Sandorf e i suoi compagni percorrono i cunicoli della grotta dal Vestibolo dantesco al canale di Leme. Per questo motivo la Societ\u00e0 Jules Verne in Croazia organizza ogni anno, nel mesi di giugno, il festival di Giulio Verne attorno al castello di Montecuccoli con fedeli ricostruzioni del romanzo.\nSi dice inoltre che la foiba forn\u00ec a Verne l'ispirazione per il romanzo \"Viaggio al centro della terra\".\nIl sito, di interesse speleologico, \u00e8 oggi sede dell'omonimo parco naturale protetto, aperto nel 1964, che comprende l'area boscosa circostante, ora accessibile attraverso il sentiero di San Simone, lungo 10\u00a0km: nelle stagioni piovose la zona \u00e8 soggetta a inondazioni, che danno origine ad un lago periodico sul letto del torrente.\nSociet\u00e0.\nEtnie e minoranze straniere.\nNel primo periodo austroungarico comparivano i cognomi Girdinetz, Jursytz, Juryschytz, Katytz, Sestann, Swaytz, Tschuss, Turackh, Vidtzitz, Wathaluga, Wukoitz.\nA seguito della pestilenza che nel \"settecento\" colp\u00ec la popolazione locale, ci fu un afflusso di artigiani giunti dal Friuli e dal meridione dell'impero Asburgico giunti a ripopolare le zone colpite dell'Istria, apparvero allora i cognomi Agnelli, Bertoni, Giuliati, Katanari, Ortisi.\nNei primi anni del XIX secolo in seguito alle guerre napoleoniche si insedi\u00f2 un modesto numero di militi francesi con cognomi progressivamente cambiati per la prevalente influenza linguistica, con l'austriaco, il croato e l'italiano/veneto.\nSul finire del periodo austroungarico la citt\u00e0 di Pisino contava circa 3.000 abitanti, per la maggior parte di lingua italiana.. La segnaletica comprendeva le tre lingue previste nella citt\u00e0: tedesco, italiano, croato.\nSecondo il censimento del 1921, nel comune di Pisino vi erano 8611 italiani, 166 Istrorumeni, 8249 croati, 1026 sloveni e 39 stranieri, cos\u00ec distribuiti:\nL'italianizzazione durante il regime fascista port\u00f2 alla modifica dei cognomi della popolazione, con evidenti assonanze italiane: Bartoli, Brunetti, Celli, Chiussi, Covacci, Corelli, Crivelli, Dendi, Fabretti, Filippi, Geroni, Lussetti, Macorini, Marassi, Maracchi, Opatti, Paoli, Russi, Scocchi, Sestani, Tommasi, Turcino, Valenti, Valentini, Valle, Valli.\nLa presenza autoctona di italiani.\nLe violenze durante l'occupazione jugoslava dopo il 1943 e il contemporaneo passaggio al regime socialista, hanno portato all'esodo giuliano dalmata che port\u00f2 all'emigrazione di gran parte della popolazione autoctona di lingua italiana. Resta oggi a Pisino un ristretto numero di italiani. Secondo l'ultimo censimento nel comune di Pisino si sono dichiarati italiani 101 abitanti, pari al 1,17% della popolazione totale, in leggero calo, erano 114 nel 2001. Essi sono riuniti nella locale \"Comunit\u00e0 degli Italiani di Pisino\" presieduta da Giovanni Sirotti e Viktor Rigo. Il sodalizio aderisce all'Unione Italiana.\nSecondo quanto prevede la costituzione croata, la popolazione italiana \u00e8 tutelata da leggi apposite e l'insegnamento della lingua italiana avviene come materia opzionale in tutte le scuole del comune. Tuttavia, successivamente all'esodo, la locale scuola italiana \u00e8 stata chiusa nel 1953 e ancor oggi la minoranza \u00e8 meno tutelata che altrove (non \u00e8 previsto il bilinguismo ufficiale, neanche nella toponomastica).\nLingue e dialetti.\nOltre il 6% della popolazione fa parte della locale comunit\u00e0 degli italiani\nGeografia antropica.\nFrazioni.\nIl comune di Pisino \u00e8 diviso in 19 insediamenti (\"naselja\"):\nEconomia.\nL'economia del paese si regge sulla viticoltura, anche se, in tempi recenti, sono sorte industrie tessili e della plastica.\nSport.\nNel 2012 il paese ha ospitato il Campionato europeo di bocce."}
{"id": "238602", "revid": "3115", "url": "https://it.wikipedia.org/wiki?curid=238602", "title": "Goerz", "text": "La C.P. Goerz o Goerz AG o Optische Anstalt C.P. Goerz AG era una societ\u00e0 di strumenti ottici e fotografici fondata a Berlino nel 1886 da Carl Paul Goerz (1854-1923), insieme a Carl Moser, ricercatore ottico, e Ottomar Anschutz, tecnico di laboratorio con cui era in stretti rapporti d'amicizia.\nStoria.\nCarl Paul Goerz aveva acquistato da Ottomar Anschutz nel 1889 il brevetto di costruzione del primo otturatore a tendina per macchine fotografiche capace di tempi da 1/1000 di secondo.\nLa societ\u00e0 si specializz\u00f2 nella produzione di obiettivi, fotocamere, telescopi e binocoli, anche per uso militare. Nel 1886 contava circa 25 dipendenti, saliti ai 2500 nel 1911, anche se nella massima espansione le maestranze toccarono i 10.000 dipendenti.\nCome dimensioni non era seconda nemmeno alla Zeiss (che nello stesso periodo aveva 1000 operai in meno), ed esportava in molte nazioni, fra le quali Russia e Stati Uniti. Nel 1905 la Goerz American Optical continu\u00f2 ad operare indipendentemente negli Stati Uniti fino al 1972. Nel 1908 fu fondata a Berlino la \"Goerz Photochemisches Werk GmbH\", questa sezione del gruppo Goerz produceva pellicole per fotografia e cinema.\nLa Goerz ebbe un rapporto fondamentale con gli eserciti dell'epoca e le forniture militari. Essa infatti \u00e8 rimasta famosa sia per i grandi binocoli da trincea (Prima Guerra Mondiale) che per i binocoli in dotazione a tutte le armi dell'Esercito Austriaco-Tedesco (compresa marina e aviazione) nonch\u00e9 della Bulgaria, Romania ecc.\nAncora oggi si trovano innumerevoli esemplari di binocoli Goerz che hanno valore sul mercato dell'antiquariato bellico e ottico, si deve pensare che nel 1906 la GOERZ aveva gi\u00e0 prodotto e superato i 100.000 binocoli modello \"Trieder\", sia per uso civile che militare.\nOltre alla principale e storica fabbrica di Friedenau (Berlino) la C.P.Goerz era presente anche a Londra, Parigi e Vienna, Bratislava, Milano, Riga e San Pietroburgo. Altre sezioni erano dedicate ai prodotti chimici e anche per macchine da scrivere o da calcolo, che una divisione della societ\u00e0 si occup\u00f2 di produrre fino al 1945.\nNel 1910 la societ\u00e0 compr\u00f2 la \"Sendlinger Optische Galswerke\" azienda fondata da J.Von Fraunhofer e C. A. Steinheil per la produzione di vetri ottici e specchi, che la rese completamente autonoma dall'acquisto da altri rivenditori.\nDopo la prima Guerra Mondiale con il trattato di Versailles le aziende tedesche che avevano prodotto materiale bellico furono frenate nelle produzioni e questo port\u00f2 in breve ad una grave situazione economica.\nNel 1923 Paul Goerz mor\u00ec e la societ\u00e0 in regime fallimentare, venne acquistata dalla Zeiss che, insieme alle aziende \"Contessa\", \"Nettel\", \"ICA\" ed \"Ernemann\" fond\u00f2 nel 1926 la Zeiss Ikon. La divisione americana della Goertz divenne un'azienda indipendente con il nome Goertz American Optical Co. producendo obiettivi per fotocamere e continuandone lo sviluppo tecnico. Nel 1971 venne comprata dalla Kollmorgen, la quale fu assorbita dalla Schneider Optics nel 1972.\nFotocamere.\nLa produzione principale della Goerz comprendeva la famiglia delle folding Tenax e Klapp, a cui si univano le economiche Box Tengor. Grazie all'otturatore Anschutz proprietario, costituito da una tendina di stoffa che formava una fessura per la luce, si raggiungevano tempi di 1/1000 di secondo, i pi\u00f9 rapidi per quel tempo. L'accoppiata \"Goerz/Anschutz\" rese queste folding le prime utilizzabili nel fotogiornalismo.\nTelescopi e binocoli.\nLa produzione principale di telescopi C. P. Goerz \u00e8 stata molto interessante pur non essendo vasta come la Zeiss. Nell'unico catalogo Goerz (anno 1913) giunto ai giorni d'oggi, appaiono ben 5 \"rifrattori\" da 60, 70, 90, 110 e 130\u00a0mm di diametro e due \"riflettori\" da 300 e 500\u00a0mm (in configurazione Cassegrain), quest'ultimo per scopo professionale astronomico con stativo fisso da osservatorio. I rifrattori Goerz utilizzavano un doppietto acromatico aplanatico Fraunhofer spaziato in aria. Alcuni di questi telescopi erano dotati di montature altazimutali (per osservazione terrestre e astronomica) o equatoriale (prettamente astronomica) con meccanismi di inseguimento \"polare\".\nMolto ampia la gamma di binocoli della Goerz. Sono ancora oggi facilmente reperibili e se ne trovano moltissimi esemplari del periodo della prima e seconda Guerra Mondiale (come quelli a periscopio da trincea). Come si accennava nella introduzione la C. P. Goerz \u00e8 stata la ditta fornitrice, insieme alla Zeiss, dell'esercito Austrungarico nella prima Guerra Mondiale e anche dell'esercito germanico nella seconda Guerra Mondiale; i binocoli prismatici Goerz erano dei 6x30 o 8x30 in dotazione alla marina, esercito, aviazione.\nCuriosit\u00e0.\nIl filosofo Andr\u00e9 Gorz ha scelto il suo pseudonimo in base alla marca dei binocoli militari ereditati da suo padre che crede derivare, a torto, dalla citt\u00e0 italo slovena di \"G\u00f6rz\" (Gorizia)."}
{"id": "238604", "revid": "1855146", "url": "https://it.wikipedia.org/wiki?curid=238604", "title": "Fintecna", "text": "Fintecna \u00e8 una societ\u00e0 per azioni italiana, parte del gruppo Cassa depositi e prestiti, che si occupa principalmente di gestire le partecipazioni statali in societ\u00e0 e enti, e l'eventuale liquidazione di questi ultimi.\nStoria.\nL'azienda nasce come societ\u00e0 per azioni nel luglio del 1993 con la denominazione sociale Fintecna \u2013 Societ\u00e0 per l'Impiantistica Industriale e l'Assetto del Territorio (modificata nel 1998 in Fintecna \u2013 Finanziaria per i Settori Industriale e dei servizi) per gestire la ristrutturazione e liquidazione dell'Iritecna, azienda controllata dall'IRI e deputata alla gestione delle partecipazioni statali nel settore delle infrastrutture. L'obiettivo principale era quello di privatizzare diverse aziende partecipate dall'ex Iritecna (tra cui Italimpianti, Condotte d'Acqua e Italstrade)\nNegli anni 2000 l'azienda viene incaricata di , smobilizzando realt\u00e0 industriali composite come Finsider, Italsanit\u00e0 e Finmare.\nNel 2002 incorpora l'IRI e ne assume le partecipazioni, mentre il ministero dell'economia e delle finanze acquisisce la titolarit\u00e0 dell'intero capitale sociale. Nel 2011 modifica la denominazione sociale in \u201cFintecna S.p.A.\u201d e nel 2012, in ottemperanza dell'art. 23-\"bis\" della Legge 7 agosto 2012, n. 135, il Ministero dell'economia e delle finanze trasferisce l'intera partecipazione detenuta in Fintecna S.p.A. a Cassa Depositi e Prestiti.\nNel 2009 con la legge 77/2009, recante interventi urgenti in favore delle popolazioni colpite dal terremoto dell'Aquila del 2009, Fintecna \u00e8 stata incaricata di supportare tali popolazioni nella richiesta, stipula e gestione dei contratti di finanziamento per la ricostruzione. Le competenze inizialmente attribuite all'azienda sono state successivamente ampliate in particolare dall'ordinanza della Presidenza del Consiglio dei Ministri n\u00b0 3803 del 15 agosto 2009. In conformit\u00e0 al predetto quadro normativo, Fintecna ha prestato la propria attivit\u00e0 a favore dei cittadini colpiti dal sisma in Abruzzo assicurando adeguata assistenza nella fase istruttoria delle domande di contributo, per la corretta interpretazione del quadro normativo e nell'accertamento dei requisiti necessari ai fini dell'erogazione delle risorse economiche. All'esito dell'attivit\u00e0 prestata da Fintecna a partire dal 20 agosto 2009 fino al 30 aprile 2013, sono state protocollate circa 20.000 pratiche relative al comune di L'Aquila e circa 2.000 riferite agli altri 70 comuni che si sono avvalsi della collaborazione della Societ\u00e0. In considerazione del positivo espletamento del compito affidato, \u00e8 stato assegnato a Fintecna, nel 2012, un altro mandato a seguito del terremoto che ha colpito l'Emilia-Romagna nel maggio di quell'anno, anche se di diverso contenuto.\nPrincipali partecipazioni.\nIn liquidazione.\nInoltre, Fintecna S.p.A. detiene una partecipazione di minoranza pari al 2,87% in CDP Equity S.p.A. (gi\u00e0 Fondo Strategico Italiano S.p.A.).\nBilancio.\n2008.\nFintecna nel 2008 ha ottenuto 25.59 milioni di ricavi delle vendite, 142.93 milioni di dividendi, 2.47 miliardi di patrimonio netto, utile di 76.10 milioni, 968.48 milioni di partecipazioni, 173.23 milioni di debiti, 209 dipendenti.\nGruppo Fintecna ha avuto 4.36 miliardi di ricavi delle vendite, un risultato prima delle imposte di 227.52 milioni, utili per 133.62 milioni. Posizione finanziaria netta positiva per 1.54 miliardi, patrimonio netto di 3.06 miliardi, debiti per 5.66 miliardi, 12.473 dipendenti.\n2009.\nFintecna nel 2009 ha avuto 1.92 milioni di ricavi delle vendite derivanti essenzialmente dai contratti che Fintecna ha stipulato con il Ministero dell'Economia e delle Finanze e con la Protezione Civile per le attivit\u00e0 intraprese dalla societ\u00e0 in Abruzzo ovvero l'analisi di 8.472 pratiche per la richiesta di contributi o finanziamenti relativi alle agevolazioni previste dai vari provvedimenti legislativi. Fintecna ha inoltre registrato altri ricavi e proventi per 28.91 milioni, 10.45 milioni di dividendi, utili per 63.71 milioni, partecipazioni in societ\u00e0 per un totale di 1.26 miliardi di euro, 2.53 miliardi di patrimonio netto, 133.93 milioni di debiti.\nLa riduzione dei ricavi \u00e8 imputabile al deconsolidamento delle attivit\u00e0 Tirrenia dal Bilancio Fintecna.\nFintecna ha avuto 2.65 miliardi di euro di ricavi, tra cui:\nRisultato ante oneri finanziari di -40.42 milioni, utili per 11.14 milioni.\nPatrimonio netto di 3.05 miliardi, debiti per 5.88 miliardi.\nFonti: http://www.fintecna.it/doc/BILANCIO%202009.pdf\n2010.\nLa societ\u00e0 ha assorbito fondi per 130.19 milioni e ha ottenuto 11.76 milioni di ricavi per proventi diversi. Per quanto riguarda il progetto Fintecna per l'Abruzzo ha esaminato 11.041 pratiche per la richiesta di contributi o finanziamenti relativi alle agevolazioni previste dai vari provvedimenti legislativi. Detiene partecipazioni in societ\u00e0 per euro 999.30 milioni, 2.29 miliardi di patrimonio netto, 110.50 milioni di debiti, 196 dipendenti. Ha avuto perdite per 196.38 milioni dovute a \u201cpartite non ricorrenti\u201d connesse all'ammissione alla procedura di amministrazione straordinaria della Tirrenia di Navigazione.\nGruppo Fintecna ha avuto 3.30 miliardi di ricavi, tra cui:\n\u2022 3.52 miliardi pari ai ricavi Fincantieri\n\u2022 33.03 milioni dalla gestione immobiliare\nEBITDA negativo per 97.36 milioni, EBIT negativo per 31.7 milioni, perdite per 417.59 milioni: esse sono imputabili ai significativi oneri sostenuti in relazione alla svalutazione della partecipazione in Tirrenia di Navigazione S.p.A., alla stagnazione del mercato immobiliare in cui opera Fintecna Immobiliare, nonch\u00e9 alla situazione di difficolt\u00e0 del mercato di Fincantieri. Posizione finanziaria netta con disponibilit\u00e0 per 1.99 miliardi, debiti per 6.07 miliardi.\nFonte: http://www.fintecna.it/doc/BILANCIO%202010.pdf\n2011.\nI principali dati desumibili dal Bilancio Fintecna al 31 dicembre 2011 sono cos\u00ec sintetizzabili:\n-Valore della produzione: 62.95 milioni di euro;\n- Utile dell'esercizio: 54.62 milioni di euro;\n- Posizione finanziaria netta positiva per 2 miliardi di euro;\n- Patrimonio netto: 2.35 miliardi di euro\n- Valore delle partecipazioni: 1.02 miliardi di euro\n- Organico: n. 185\nIl valore della produzione \u00e8 composto per 62.71 milioni di euro da altri ricavi e proventi, di cui 51.70 milioni di euro derivanti dall'assorbimento fondi.\nL'utile dell'esercizio pari a 54.62 milioni di euro \u00e8 riconducibile all'effetto combinato dei proventi finanziari netti pari a 76.82 milioni di euro e dei proventi straordinari netti per 28.67 milioni di euro, al netto delle svalutazioni su partecipazioni per 60,51 milioni di euro.\nA livello di Gruppo i principali dati sono cos\u00ec sintetizzabili:\n-Valore della produzione: 2.66 miliardi di euro;\n- Utile dell'esercizio: 66.7 milioni di euro;\n- Posizione finanziaria netta positiva per 2.59 miliardi di euro;\n- Patrimonio netto: 2.69 miliardi di euro;\n- Organico: n. 10.336\nIl valore della produzione include 2.43 miliardi di euro di ricavi delle vendite ascrivibili principalmente per 2.32 miliardi di euro al comparto cantieristico e per 107.79 milioni di euro alla gestione immobiliare.\nFonte: http://www.fintecna.it/doc/BILANCIO%202011.pdf\n2012.\nFintecna nel 2012 ha ottenuto ricavi per 46.08 milioni di euro, derivanti da assorbimento di fondi per rischi e oneri che si sono liberati a seguito agli esiti positivi di vari contenziosi, recupero di costi per personale distaccato, proventi immobiliari e compensi per prestazioni effettuate (progetti Fintecna per l'Abruzzo e Fintecna per l'Emilia) e 176.25 milioni di euro di proventi finanziari netti (incasso di cedole, commissioni, interessi)\nUn risultato prima delle imposte di 190.79 milioni, utili per 181.36 milioni, grazie ai proventi straordinari realizzati per la cessione dei titoli in portafoglio, per assorbimento fondi e sopravvenienze.\nPatrimonio netto di 2.5 miliardi, partecipazioni finanziarie per 1.14 miliardi, posizione finanziaria netta positiva per 2.07 miliardi.\nA livello di gruppo, Fintecna ha ottenuto ricavi per 2.43 miliardi di cui (dati al lordo di elisioni):\n\u2022 2.36 miliardi dal settore cantieristico (gruppo Fincantieri)\n\u2022 42.75 milioni dalla gestione di liquidazioni (Ligestra Uno, Due ecc.)\n\u2022 28.56 milioni dal settore immobiliare (gruppo Fintecna Immobiliare)\n\u2022 0.998 milioni da altri settori\nEbit da di 76.97 milioni, Ebit di 8.3 milioni, utili per 99.07 milioni.\nFonte: https://web.archive.org/web/20160306164128/http://fintecna.it/fintecna/doc/bilancio%202012.pdf\n2013.\nI principali dati desumibili dal Bilancio Fintecna al 31 dicembre 2013 sono cos\u00ec sintetizzabili:\n-Valore della produzione: 90.77 milioni di euro;\n- Utile dell'esercizio: 143.89 milioni di euro;\n- Posizione finanziaria netta positiva per 1.58 miliardi di euro;\n- Patrimonio netto: 1.76 miliardi di euro\n- Valore delle partecipazioni: 798.95 miliardi di euro\n- Organico: n. 170\nIl valore della produzione \u00e8 composto essenzialmente da altri ricavi e proventi, di cui 81.32 milioni di euro derivanti dall'assorbimento fondi.\nL'utile dell'esercizio pari a 143.89 milioni di euro \u00e8 riconducibile principalmente all'effetto combinato dei proventi finanziari netti pari a 93.13 milioni di euro e dei proventi straordinari netti per 25.35 milioni di euro.\nLa riduzione del valore delle partecipazioni \u00e8 ascrivibile alla scissione del compendio immobiliare avvenuto con decorrenza 1\u00ba novembre 2013.\nA livello di Gruppo i principali dati sono cos\u00ec sintetizzabili:\n- Ricavi e proventi: 3.85 miliardi di euro;\n- Utile dell'esercizio: 253.85 milioni di euro;\n- Posizione finanziaria netta positiva per 906 milioni di euro;\n- Patrimonio netto: 2.38 miliardi di euro;\n- Organico: n. 20.559\nI valori consolidati risultano non comparabili con quelli dell'esercizio precedente a seguito dell'acquisizione da parte del Gruppo Fincantieri del Gruppo Vard nonch\u00e9 della scissione del compendio immobiliare della Capogruppo Fintecna.\nFonte: http://www.fintecna.it/doc/BILANCIO%202013.pdf\n2014.\nI principali dati desumibili dal Bilancio Fintecna al 31 dicembre 2014 sono cos\u00ec sintetizzabili:\nL'utile dell'esercizio pari a 98.03 milioni di euro \u00e8 riconducibile principalmente all'effetto combinato dei proventi finanziari netti pari a 46.73 milioni di euro e dei proventi straordinari netti per 54.26 milioni di euro, al netto di altre partite minori.\nI dati consolidati non risultano disponibili in quanto il bilancio consolidato, che veniva redatto su base volontaria, non \u00e8 stato predisposto per l'esercizio 2014, cos\u00ec come previsto dal D.Lgs. 127/91 art. 27 comma 3.\n2017.\nIl bilancio 2017 ha visto Fintecna adoperare una riorganizzazione in seno alle controllate: Ligestra e Ligestra Tre sono state fuse all'interno di Ligestra Due.\nChiude l'esercizio con 95.79 milioni di ricavi e 22.35 milioni di euro di utile.\nPossiede immobilizzazioni finanziarie per 1.22 miliardi di euro, patrimonio netto di 1.79 miliardi, 129 dipendenti.\nLegge 122/12 - Fintecna per l'Emilia.\nIn data 6 giugno 2012 \u00e8 stato emanato il decreto legge\u00b9 recante \u201cinterventi urgenti in favore delle popolazioni colpite dagli eventi sismici che hanno interessato il territorio delle province di Bologna, Modena, Ferrara, Mantova, Reggio Emilia e Rovigo, il 20 e 29 maggio 2012\u201d.\nCon successivo decreto legge\u00b2 si \u00e8 stabilito che Fintecna, o societ\u00e0 da questa interamente controllata, assicuri alle Regioni Emilia-Romagna, Lombardia e Veneto il supporto necessario per le attivit\u00e0 tecnico-ingegneristiche dirette a fronteggiare con la massima tempestivit\u00e0 le esigenze delle popolazioni colpite dal sisma.\nLo stesso decreto ha anche previsto che i Presidenti delle Regioni, individuati quali Commissari delegati agli interventi, possano costituire apposita Struttura Tecnica Commissariale per la gestione dell'emergenza.\nIn tale contesto, il Presidente della Regione Emilia-Romagna ha chiesto a Fintecna il supporto necessario allo svolgimento delle attivit\u00e0 citate.\nLa Societ\u00e0 ha tempestivamente messo a disposizione del Commissario delegato per l'emergenza terremoto una struttura di tecnici, reperiti in gran parte sul territorio, nell'ambito degli Ordini Professionali di categoria, con il compito di affiancare la Struttura Tecnica Commissariale nell'espletamento delle attivit\u00e0 per il ripristino delle condizioni di operativit\u00e0 di edifici, impianti e infrastrutture dei Comuni colpiti dal sisma.\nTale supporto \u00e8 garantito attraverso la gestione delle seguenti attivit\u00e0:\n\u2022 Sviluppo e redazione di bandi di gara, capitolati e quadri tecnico economici.\n\u2022 Verifica di congruit\u00e0 tecnico\u2013economica di progetti sviluppati da terzi e sottoposti a valutazione.\n\u2022 Verifica della documentazione fornita dagli affidatari degli appalti alla Struttura Tecnica Commissariale.\n\u2022 Redazione della documentazione necessaria all'iter procedurale in assistenza ai Responsabili dei Procedimenti.\n\u2022 Gestione dell'archivio documentale relativo a ciascun lotto.\nLe attivit\u00e0 tecniche e documentali hanno riguardato edifici municipali e pubblici temporanei, palestre scolastiche temporanee, prefabbricati rurali ed abitativi rimovibili e la razionalizzazione ed organizzazione dell'archivio tecnico-documentale relativo a tutte le opere realizzate ed in corso di realizzazione, nonch\u00e9 l'assistenza alla redazione definitiva dei documenti di Piano e Programma approvati in Giunta Regionale e relativi ai Comuni del \u201cCratere. \nL'attivit\u00e0 di assistenza tecnica si \u00e8 altres\u00ec ampliata nell'ambito del l'attuazione del Programma delle Opere Pubbliche e dei Beni Culturali ai sensi della L.R. 16/2013 sulla disciplina della ricostruzione post-sisma 2012 ed \u00e8 proseguita con l'assistenza alla Struttura Tecnica Commissariale nella gestione delle fasi finali relative ai collaudi dei lotti, nella rendicontazione all'Unione Europea dei finanziamenti assentiti \u2013 il tutto gestito anche attraverso l'implementazione di piattaforme informatiche interattive utili per lo scambio di dati tra soggetti attuatori e P.A. -, nello sviluppo di ulteriori bandi relativi ad Edifici Pubblici Temporanei ed Edifici Scolastici Permanenti e nel processo di attuazione del Programma delle OO.PP. e dei BB.CC..\nIn data 20 febbraio 2016 il Consiglio dei Ministri ha approvato la proroga dello stato emergenziale ed ha conseguentemente esteso l'intervento di Fintecna anche al 2017 e 2018 ai sensi del comma 2bis, art. 11 del DL n. 210/2015, convertito con modificazioni dalla Legge n. 21/2016.\nIn nesso a ci\u00f2, \u00e8 stata istituita, sempre fino al 31 dicembre 2018, l'Agenzia regionale per la ricostruzione sisma 2012 con Delibera della Giunta Regionale n. 360 del 14 marzo 2016, nella quale \u00e8 esplicitamente prevista la presenza di Fintecna a supporto dell'Agenzia.\nLa Convenzione in essere \u00e8 stata cos\u00ec prorogata sino al 31 dicembre 2018.\nLegge 229/16 - Fintecna per il Centro Italia.\nIl 24 agosto 2016, i territori di Lazio, Umbria, Marche e Abruzzo sono stati colpiti da un terremoto. Il decreto Legge N. 189 del 17 ottobre 2016, recante interventi urgenti in favore delle popolazioni colpite dagli eventi sismici del 2016 e convertito, con modificazioni, in legge n. 229/2016 ha chiamato di nuovo Fintecna a sostenere il lavoro degli Uffici del Commissario straordinario per la ricostruzione. Successivamente, il 7 dicembre 2016, \u00e8 stata sottoscritta fra Fintecna e il Commissario straordinario una Convenzione che regola i termini dell\u2019intervento di Fintecna nelle regioni terremotate e che sar\u00e0 in vigore fino a 31 dicembre 2018.\nNOTE:\n\u00b9 D.L. n. 74/2012, convertito nella L. 1/8/2012 n. 122.\n\u00b2 D.L. 22 giugno 2012 n. 83, convertito nella L. 7/8/2012 n. 134 e s.m.i.."}
{"id": "238607", "revid": "123344389", "url": "https://it.wikipedia.org/wiki?curid=238607", "title": "Dimetilammina", "text": "La dimetilammina (o DMA) \u00e8 un composto organico derivato dall'ammoniaca. \u00c8 un gas incolore, infiammabile e facilmente liquefacibile dall'odore di ammoniaca e pesce. Viene commercializzato in bombole, come gas liquefatto o in soluzione acquosa al 40% circa.\nLa dimetilammina \u00e8 un'ammina secondaria prodotta facendo reagire metanolo e ammoniaca in presenza di catalizzatori, temperatura e pressione. La reazione produce una miscela di \"mono\"-metilammina, \"di\"-metilammina e \"tri\"-metilammina la cui concentrazione dipende dalle condizioni di reazione. Successivamente vengono separate e disidratate per distillazione.\nLa dimetilammina trova impiego come agente depilante nella concia delle pelli, in tintoria, come agente flottante, accelerante per la gomma, antiossidante, assorbente di acidi in fase gas e in agricoltura come fungicida. \u00c8 una materia prima per la produzione di solventi come la dimetilacetammide e la dimetilformammide, tensioattivi come la dimetildodecilammina ossido, \nprodotti farmaceutici come la difenidramina, \nsaponi e prodotti per la pulizia e del Tabun, un'arma chimica.\nLa blatta grigia utilizza la dimetilammina come feromone per comunicare."}
{"id": "238610", "revid": "767487", "url": "https://it.wikipedia.org/wiki?curid=238610", "title": "Frequency - Il futuro \u00e8 in ascolto", "text": "Frequency - Il futuro \u00e8 in ascolto (\"Frequency\") \u00e8 un film di fantascienza del 2000, diretto da Gregory Hoblit, che narra le vicende di un uomo che riesce a mettersi in contatto, tramite una ricetrasmittente, col padre morto trent'anni prima.\nTrama.\n10 ottobre 1969. Frank Sullivan \u00e8 un vigile del fuoco che ama il suo lavoro e non pensa due volte a mettere a rischio la sua stessa vita pur di salvare chi si trova in pericolo. Riesce a salvare due operai rimasti chiusi in un condotto sotterraneo, dove alcuni cavi dell'alta tensione sono rimasti scoperti dopo che un camion di benzina ha avuto un incidente e la benzina si riversa all'interno del condotto. Mentre tutti danno per spacciati i due operai, lui \u00e8 l'unico a non perdersi d'animo e a scendere nel condotto. Salvati gli operai, esce per ultimo poco prima che i cavi tocchino la benzina causando un'enorme esplosione.\nTornato a casa, lo attende sua moglie infermiera e suo figlio di sei anni, John, con i quali ha uno splendido rapporto; questo idillio purtroppo avr\u00e0 fine due giorni dopo: durante un incendio in un deposito abbandonato, Frank morir\u00e0 cercando di salvare una ragazza rimasta intrappolata.\n10 ottobre 1999. John \u00e8 cresciuto ed \u00e8 diventato un agente di polizia della sezione omicidi. Egli indaga sul serial killer che ha gi\u00e0 ucciso tre ragazze, tutte infermiere. Durante uno scavo in un cantiere, viene rinvenuto lo scheletro di una ragazza morta diversi anni prima, un'infermiera anch'essa. Si pensa possa essere stata la prima vittima del killer, cosicch\u00e9 le ragazze uccise salgono a quattro. Intanto John ha un brutto litigio con Samantha, la sua ragazza, la quale va via di casa (la stessa in cui lui viveva da piccolo). In seguito egli rinviene una vecchia ricetrasmittente del '69, appartenuta a suo padre. Spinto dal suo migliore amico Gordo e dal figlio di quest'ultimo, decide di metterla in funzione. Grazie ad una straordinaria tempesta solare sopra New York, tempesta che accade contemporaneamente anche nel 1969, riesce a mettersi in contatto col suo stesso padre, il giorno prima che egli muoia.\nSpiazzato dall'evento, e dopo una serie di prove che lo convincono di parlare davvero con suo padre, capisce subito che si tratta di un'incredibile occasione per impedirgli di morire. Questi, per\u00f2, non sa se credergli o meno; solo il giorno successivo avr\u00e0 la prova dell'autenticit\u00e0 dell'evento, grazie alla partita di baseball il cui risultato gli era stato pronosticato da John stesso. Cos\u00ec, all'interno del deposito, seguendo il consiglio di John, prende una via diversa da quella che aveva intenzione di prendere e riesce a salvarsi. Ben presto John \u00e8 invaso da nuovi ricordi, ricordi di una vita col padre che non aveva mai avuto; nel contempo, nella sua memoria continuano a rimanere i ricordi originali, per cui lui \u00e8 l'unico a ricordare come siano andate davvero le cose. Nonostante tutto, per\u00f2, Frank morir\u00e0 lo stesso: accadr\u00e0 venti anni dopo l'incendio del deposito, a causa di un cancro derivato dal suo vizio di fumare. John rivela a Frank i risultati delle partite di baseball successive, la sua vita, e la gioia di sapere suo padre ancora vivo, quindi John lo esorta a smettere di fumare, con poco successo. Infine, prima di lasciarsi e andare a dormire, Frank esprime al figlio il suo affetto, e lui ricambia. Tutto sembra andare per il meglio; per\u00f2 quella notte John ha un sonno movimentato da strani incubi.\nIl giorno dopo egli fa una terribile scoperta: sua madre \u00e8 morta nel 1969, una settimana dopo il suo ultimo dialogo con suo padre via radio. Cerca allora Samantha, ma scopre che quest'ultima non lo ha mai conosciuto. Infine, arrivato alla centrale di polizia, scopre che il numero di omicidi compiuti dal killer non \u00e8 pi\u00f9 tre ma dieci, e fra le vittime \u00e8 compresa sua madre. Frank, saputa la notizia, vorrebbe andare via con tutta la famiglia, trasferirsi altrove, ma John essendo poliziotto non pu\u00f2 permettere che le altre nove vittime vengano uccise. Cos\u00ec, attraverso suo padre, indaga per scoprire l'assassino. Grazie all'intervento di Frank, una delle vittime viene risparmiata; ma quando Frank cerca di pedinare la seconda, per scoprire l'assassino, questi lo sorprende e lo colpisce, facendolo svenire. Il malvivente gli ruba la patente contenuta nel portafogli, quindi va ad uccidere la seconda vittima. Frank, risvegliatosi, giunge sul posto, ma trova la donna ormai morta e decide di tornare a casa e ritentare ancora. Il giorno dopo, per\u00f2, viene arrestato poich\u00e9 sospettato dell'omicidio della ragazza; infatti l'assassino ha posto la patente di Frank sotto il corpo della donna.\nFrank cerca di scagionarsi rivelando la verit\u00e0 riguardo a suo figlio nel futuro, ma Satch, suo amico nonch\u00e9 detective della polizia incaricato di interrogarlo, non riesce a credergli. Rivela allora alla moglie di Frank che quest'ultimo afferma di parlare con suo figlio nel futuro, e anch'essa rimane incredula e confusa. Prima di andare, per\u00f2, Frank ha detto a Satch i risultati della partita di baseball che si teneva in quel momento, che a sua volta gli sono stati svelati da suo figlio; Satch comprende allora che l'uomo non mentiva. Intanto, l'assassino entra nella stazione di polizia e cerca di uccidere Frank, salvandosi solo perch\u00e9 fermato da un altro poliziotto; questi per\u00f2 non si rende conto dell'arma tenuta dall'assassino, il quale gli mostra il suo distintivo da poliziotto.\nSi tratta infatti di Jack Shepard, poliziotto che, ormai in congedo, nel passato originale, era morto a seguito di una somministrazione sbagliata in ospedale. Infatti, nel passato originale, dopo la morte di Frank nell'incendio, la moglie viene portata via dall'ospedale dall'amico Satch; adesso per\u00f2 che Frank non \u00e8 mai morto, ella continua a lavorare in ospedale e ferma un giovane medico che stava per dare un medicinale errato ad un paziente. Tale paziente era appunto Jack Shepard. Questi torna nella stanza in cui \u00e8 rinchiuso Frank, il quale prepara una trappola e riesce a fuggire. Scoperto l'indirizzo di Jack, va in casa sua per cercare delle prove ma, scoperto da Jack, lotta con lui finch\u00e9 Frank \u00e8 costretto a fuggire inseguito dall'assassino. Intanto Satch e i suoi uomini riescono ad entrare in casa di Jack e scoprono una scatola contenente collane appartenute alle infermiere uccise; quindi partono al suo inseguimento. Frank e Jack combattono quindi in acqua, ma alla fine Frank colpisce ripetutamente l'altro con un punteruolo trovato sott'acqua e torna in superficie. L'altro non emerge, quindi viene dato per morto; la polizia per\u00f2 non riesce a trovare il corpo.\nLa sera Frank torna a casa e comunica la morte dell'assassino al figlio; John per\u00f2 non ricorda affatto che sua madre \u00e8 ancora viva; al contrario le foto che possiede lo mostrano senza madre. Mentre discutono, John viene attaccato da qualcuno: \u00e8 l'assassino, che cercher\u00e0 di ucciderlo. Frank non far\u00e0 in tempo a chiedere cosa stia succedendo al figlio, che egli stesso viene attaccato dallo stesso assassino. Cos\u00ec entrambi si ritrovano a combattere lo stesso nemico con 30 anni di differenza, riuscendo a trasmettere i rumori della lotta attraverso la radio. Nel passato, Jack lega con delle manette Frank ad una porta, poi cerca di strangolare sua moglie; John bambino si sveglia e cerca di aiutare sua madre; cos\u00ec l'assassino lo prende come ostaggio. Nel presente, Jack \u00e8 in procinto di sparare a John, ma nel passato la moglie di Frank salta addosso all'assassino, che lascia stare il piccolo John, e Frank gli spara ad una mano con un fucile a pompa; Jack \u00e8 allora costretto a fuggire. Nel presente, Jack assiste incredulo alla scomparsa della propria mano; poco dopo viene ucciso da qualcuno che si riveler\u00e0 lo stesso Frank, che ricordatosi che sarebbe accaduto quel fatto, va in aiuto del figlio con lo stesso fucile a pompa. La stanza comincia a cambiare e i mobili sono sostituiti da altri; con in mano il fucile, Frank, ormai anziano, aiuta il figlio ad alzarsi e lo abbraccia. Egli ha smesso di fumare, perci\u00f2 sono salvi sia lui che la moglie.\nAlcuni giorni dopo, si tiene un'inusuale partita di baseball fra padri e figli: partecipano John, Gordo, Frank e Satch, anche quest'ultimo ormai anziano. Gordo, grazie ad una dritta datagli da John adulto nel passato via radio, \u00e8 diventato ricco con le azioni di Yahoo!. Al termine della partita, John corre ad abbracciare un bambino: \u00e8 suo figlio, avuto con Samantha, con la quale nel presente alternativo si \u00e8 sposato da alcuni anni.\nFumetti.\nSul numero 3000 di \"Topolino\" appare la storia \"Paperino Paperotto e l'amico del 3000\", la quale \u00e8 chiaramente ispirata a questo film. Nel fumetto Paperino Paperotto grazie ad una radio riesce a mettersi in contatto con un ragazzino che lui crede vivo nell'anno 3000. Alla fine della storia si scopre per\u00f2 che il ragazzino con cui il giovane Paperino parlava non era altro che suo nipote Quo.\nAdattamenti televisivi.\nNel novembre 2014, venne annunciato che Jeremy Carver avrebbe prodotto una serie TV reboot basata sul film. L'autore del film Toby Emmerich ha ricoperto il ruolo di produttore. Il Pilot per NBC \u00e8 stato ordinato nel gennaio 2016 e la prima trasmissione ha avuto luogo ii 5 ottobre 2016. In Italia, il primo episodio \u00e8 stato trasmesso su Premium Crime di Mediaset il 18 aprile 2017."}
{"id": "238611", "revid": "1543377", "url": "https://it.wikipedia.org/wiki?curid=238611", "title": "Kiothi", "text": "Il Kiothi \u00e8 un gioco della famiglia dei mancala giocato dalla popolazione dei Meru in Kenya. I Meru chiamano solitamente \"guerrieri\" i pezzi del gioco (in questo caso il gioco rappresenta simbolicamente una guerra fra clan) oppure usano altri termini derivati dall'allevamento (come i Masai che giocano a Enkeshui). La parola \"kiothi\", nella lingua Meru, significa \"piazzare\" (i semi). \nRegole.\nTavoliere e disposizione iniziale.\nIl tavoliere del Kiothi \u00e8 costituito da 2 file di 10 buche. Alcuni tavolieri forniscono due buche aggiuntive per contenere i pezzi catturati. Ogni giocatore controlla una fila di buche e possiede 30 pezzi (solitamente semi), disposti inizialmente in gruppi di 6 nelle 5 buche pi\u00f9 a destra della fila di ciascun giocatore.\nPrima dell'inizio del gioco vero e proprio, ciascuno dei giocatori ha l'opportunit\u00e0 di prendere i semi contenuti in due delle sue buche e ridistribuirli sul tavoliere come crede (anche in buche della fila avversaria).\nTurno.\nAl proprio turno, il giocatore preleva tutti i semi da una delle buche e li semina in senso antiorario. Se l'ultimo seme cade in una buca occupata, preleva tutti i semi dalla buca (incluso il seme appena depositato nella buca) e procede \"a staffetta\". Se l'ultimo seme cade in una buca avversaria vuota, il turno termina. \nSe l'ultimo seme di una semina cade in una buca vuota della fila del giocatore di turno e la semina ha attraversato il campo nemico, il seme deposto viene catturato, e sono catturati anche tutti i semi eventualmente presenti nella buca avversaria antistante. L'unica eccezione \u00e8 che non possono essere catturati i semi avversari presenti in una buca da cui l'avversario non ha ancora spostato i pezzi.\nL'ultima buca a sinistra svolge un ruolo speciale. Se l'ultimo seme di una semina cade in tale buca ed essa \u00e8 vuota, e la buca avversaria \u00e8 occupata e c'\u00e8 una sequenza di buche avversarie occupate adiacenti alla prima, la cattura coinvolge anche tutti i semi presenti in quelle buche, fino a un massimo totale di quattro buche. Vale sempre il vincolo che, per essere catturati, i pezzi avversari devono precedentemente essere stati spostati.\nFine del gioco.\nQuando un giocatore non \u00e8 pi\u00f9 in grado di muovere, l'avversario cattura tutti i pezzi rimasti in gioco. Vince il giocatore che ha catturato pi\u00f9 pezzi. Alcune trib\u00f9 attribuiscono uno speciale valore a una vittoria ottenuta col minimo margine, ovvero 2 pezzi di vantaggio; in un conteggio su pi\u00f9 partite, una simile vittoria vale doppio o addirittura dieci volte tanto."}
{"id": "238616", "revid": "196390", "url": "https://it.wikipedia.org/wiki?curid=238616", "title": "Vinton G. Cerf", "text": ""}
{"id": "238617", "revid": "93556", "url": "https://it.wikipedia.org/wiki?curid=238617", "title": "Programma test Apollo-Sojuz", "text": "Il Programma test Apollo-Sojuz (ASTP) fu la prima collaborazione tra gli Stati Uniti d'America e l'Unione Sovietica nel settore dei voli nello spazio. Il 17 luglio 1975, una navicella spaziale del programma Apollo ed una capsula Sojuz si agganciarono nell'orbita intorno alla Terra, consentendo ai due equipaggi di potersi trasferire da una navicella spaziale verso l'altra.\nTale missione signific\u00f2 un taglio netto con il passato, che era stato caratterizzato da una vera e propria \"gara verso lo spazio\". In pratica la missione fu frutto della prima collaborazione tra i due programmi spaziali delle due superpotenze che fino a tale momento era meramente caratterizzato dalla concorrenza dell'uno contro l'altro. La tecnica missilistica era diventata una base fondamentale della corsa all'armamento (anche di carattere atomico) e pertanto la collaborazione pacifica nello spazio fu un chiaro segnale politico della volont\u00e0 di pace reciproca.\nNavicelle spaziali ed equipaggi.\nSojuz 19.\nLa capsula spaziale Sojuz 19 venne lanciata con un razzo vettore del tipo Sojuz U. A bordo della capsula si trovava l'equipaggio composto dal comandante Aleksej Archipovi\u010d Leonov, gi\u00e0 nello spazio con Voschod 2 e primo uomo in assoluto ad eseguire un'attivit\u00e0 extraveicolare in tale occasione, nonch\u00e9 dall'ingegnere di volo Valerij Nikolaevi\u010d Kubasov, volato nello spazio con Sojuz 6.\nL'equipaggio di riserva era composto da Anatolij Vasil'evi\u010d Filip\u010denko e Nikolaj Nikolaevi\u010d Rukavi\u0161nikov. Entrambi erano volati sette mesi prima su Sojuz 16 in un'identica configurazione della capsula spaziale di questa missione Sojuz 19.\nL'equipaggio di supporto era composto da Boris Andreev, Vladimir D\u017eanibekov, Aleksandr Ivan\u010denkov e Jurij Romanenko. Tutti i quattro cosmonauti furono in precedenza membri dell'equipaggio di riserva o di supporto della missione Sojuz 16.\nApollo.\nLa navicella spaziale statunitense del tipo Apollo non aveva una sua apposita numerazione ufficiale. Considerando comunque che l'ultima missione di allunaggio del programma Apollo era stata la missione di Apollo 17, venne usata la denominazione non ufficiale di Apollo 18. Come razzo vettore venne utilizzato un razzo del tipo Saturn IB con il numero di serie AS-210. A differenza della maggior parte delle precedenti missioni Apollo, il modulo di comando aveva un suo numero di serie (CSM 111), ma non una propria denominazione.\nA bordo dell'Apollo si trovavano il comandante Tom Stafford, affiancato dagli astronauti Vance Brand e Deke Slayton.\nStafford era gi\u00e0 volato nello spazio con Gemini 6, Gemini 9 e Apollo 10. Con questa sua quarta missione raggiunse gli astronauti Jim Lovell, John Young e Pete Conrad che avevano raggiunto tale traguardo prima di lui avendo viaggiato in missioni precedenti.\nBrand aveva assunto operazioni di supporto durante tutto il programma Apollo, fra l'altro in un test della durata di una settimana durante il quale non pot\u00e9 lasciare la capsula di comando dell'Apollo. Il suo incarico pi\u00f9 recente era stato il ruolo di comandante dell'equipaggio di riserva per la stazione spaziale americana Skylab.\nSlayton invece fece parte del primo gruppo di astronauti scelti dalla NASA, non pot\u00e9 comunque effettuare alcuna missione volando su una capsula del programma Mercury, dato che gli venne tolta l'idoneit\u00e0 di volo a causa di un problema al cuore. Per pi\u00f9 anni fu dunque responsabile della scelta degli equipaggi per le missioni Apollo. In pratica svolse tale ruolo fino a quest'ultima missione programmata quale conclusione del progetto. Dopo 16 anni e 3 mesi di attesa, la missione gli consent\u00ec di volare effettivamente per la prima volta nello spazio.\nL'equipaggio di riserva era composto da Alan Bean, Ron Evans e Jack Lousma. Bean e Lousma erano in precedenza volati su Skylab 3, mentre Evans fu pilota del modulo di comando della missione dell'Apollo 17. Siccome la NASA aveva gi\u00e0 precedentemente programmato l'inserimento di una prolungata pausa nel programma di voli umani nello spazio vennero scelti per questo compito degli astronauti esperti che non necessitavano di particolari ulteriori addestramenti di volo.\nL'equipaggio di supporto era composto da quattro astronauti, che nel 1969 erano passati dall'aeronautica militare americana alla NASA in seguito alla sospensione definitiva del programma dell'aeronautica militare americana per il Manned Orbiting Laboratory - MOL, che non fu mai realizzato nella forma prevista. Si tratt\u00f2 di Karol Bobko, Robert Crippen, Robert Overmyer e Richard Truly. Tutti assunsero il ruolo di Capcom; in particolare Overmyer oper\u00f2 dal centro di controllo di Mosca.\nIl modulo d'aggancio.\nSiccome la navicella spaziale americana e quella sovietica a bordo avevano delle atmosfere diverse, Apollo e Sojuz non potevano agganciarsi direttamente. Per poterlo consentire la capsula dell'Apollo fu dotata di un apposito adattatore per l'aggancio, che non solo assunse tale funzione, bens\u00ec pure quella di canale dell'aria. Durante la fase di lancio, tale adattatore venne posizionato nell'ultimo stadio del razzo Saturn IB. In orbita intorno alla Terra, il modulo di comando dell'Apollo si agganciava a tale adattatore per estrarlo dall'apposito rivestimento. In pratica veniva eseguita l'identica manovra di estrazione del modulo lunare. Anche l'adattatore si trovava pertanto in punta alla capsula dell'Apollo.\nL'atmosfera a bordo dell'Apollo era composta da ossigeno puro, con un pressione del 34% dell'atmosfera terrestre. A bordo della Sojuz invece si respirava dell'aria \"normale\", cio\u00e8 composta dalla miscela azoto con ossigeno. La pressione solita a bordo della Sojuz di 100% dell'atmosfera terrestre, venne abbassata esclusivamente per questa missione al 68% affinch\u00e9 il passaggio da una navicella spaziale verso l'altra potesse avvenire creando meno inconvenienti possibili per l'adattamento della respirazione.\nLa catastrofe scampata per poco.\nA causa dell'assommarsi di diverse circostanze sfortunate, nonch\u00e9 di errori dell'equipaggio, durante il rientro della capsula Apollo fu evitata per poco una tragedia che sarebbe potuta costare la vita ai tre astronauti. Durante le manovre di rientro venne omesso l'azionamento di due interruttori che avrebbero attivato automaticamente il sistema di atterraggio. Ad un'altezza di ca. 7300 m, i paracadute di riserva si sarebbero dovuti aprire in automatico ma non lo fecero, probabilmente a causa dell'omissione predetta. L'equipaggio not\u00f2 il malfunzionamento ed attiv\u00f2 manualmente tale funzione a un'altezza di 7000 m. Ci\u00f2 avrebbe dovuto bloccare anche i getti di stabilizzazione, i quali al contrario si accesero nuovamente a causa della posizione instabile e non corrispondente ai programmi. Per effetto di tale combinazione la capsula inizi\u00f2 a dondolare, e solo dopo circa 30 secondi l'equipaggio fu in grado di spegnere manualmente gli stabilizzatori. Durante il rientro, dei gas tossici erano penetrati all'interno dell'abitacolo della capsula a causa di una valvola erroneamente aperta. Anche i paracadute principali non si aprirono automaticamente; l'astronauta Brand fu comunque in grado di azionarli manualmente all'altezza di circa 2700 m. In conseguenza di ci\u00f2 l'ammaraggio fu abbastanza violento e la capsula si trov\u00f2 in posizione capovolta. Fu nuovamente Brand ad azionare il congegno di rialzo della capsula prima di perdere i sensi. Stafford riusc\u00ec a far indossare all'astronauta privo di sensi una maschera d'ossigeno e, non appena la capsula si fu raddrizzata, ad aprire il portellone della capsula facendo cos\u00ec defluire rapidamente i gas tossici all'esterno ed entrare aria fresca. L'equipaggio dovette comunque rimanere in osservazione per due settimane in ospedale.\nGli effetti della missione.\nLa missione fu l'ultimo volo di una capsula Apollo e del razzo vettore Saturn IB. Per pi\u00f9 di 40 anni, fino alla missione SpaceX Crew Dragon Demo 1 del 2019, rimase l'ultima navicella spaziale americana con equipaggio ad ammarare appesa ad un apposito paracadute. Dal punto di vista americano, la missione ASTP fu la conclusione dell'epoca di missioni nello spazio con equipaggio eseguite con razzi vettori monouso. Segu\u00ec un periodo di sei anni, durante il quale non vennero pi\u00f9 eseguiti lanci di equipaggi americani, fino a quando nel 1981 venne dato l'inizio al nuovo programma dello Space Shuttle.\nL'ASTP rimase pertanto un'azione unica delle due superpotenze nel settore spaziale; fu il risultato di una comune collaborazione tra enti dell'Unione Sovietica e degli Stati Uniti d'America. Solo dopo vent'anni di reciproco \"congelamento\" dei rapporti venne iniziata una nuova collaborazione con l'avvio del programma Shuttle-Mir."}
{"id": "238618", "revid": "1986261", "url": "https://it.wikipedia.org/wiki?curid=238618", "title": "Fondazione Giovanni Agnelli", "text": "La fondazione Giovanni Agnelli \u00e8 un istituto di ricerca nel campo delle scienze sociali, fondato a Torino dalla Fiat e dall'Istituto Finanziario Industriale (IFI), dal 2009 ridenominata in Exor, nel 1966 per onorare il centenario della nascita del fondatore della FIAT, il senatore Giovanni Agnelli.\nAttivit\u00e0.\nLa fondazione non ha scopo di lucro e ha come missione quella di approfondire e divulgare, attraverso ricerche, seminari e pubblicazioni, le condizioni che contribuiscono allo sviluppo economico, sociale, culturale e tecnologico dell'Italia, nonch\u00e9 di operare a sostegno della ricerca scientifica.\nNel corso degli anni ha promosso e realizzato ricerche e organizzato seminari e convegni su temi come le migrazioni, l'innovazione tecnologica, l'etica sociale, lo sviluppo territoriale, la cultura europea. Hanno collaborato ai programmi di ricerca della fondazione studiosi come Achille Ardig\u00f2, Evandro Agazzi, Sebastiano Maffettone, Ilvo Diamanti, Maurizio Viroli, Sabino Cassese, Giacomo Corna Pellegrini.\nA partire dal 2008, la fondazione ha deciso di concentrare il proprio impegno di ricerca sui temi della scuola e della formazione,\nrealizzando ogni anno un rapporto sulla scuola in Italia.\nCon attenzione alle tematiche dell'inclusione e integrazione scolastica degli alunni con disabilit\u00e0 ha avviato tra il 2012 e il 2014 una sperimentazione con ragazzi con diagnosi di autismo nelle scuole secondarie di II grado dell'Emilia Romagna, coinvolgendo 36 ragazzi, i loro insegnanti di sostegno, gli educatori, le famiglie e le associazioni, in particolare l'Associazione Nazionale Genitori Soggetti Autistici. \nNel 2019 la fondazione ha realizzato un importante Rapporto sull\u2019edilizia scolastica in cui ha fornito indicazioni sugli interventi necessari all\u2019edilizia scolastica italiana, basate su analisi inedite dell\u2019Anagrafe dell\u2019Edilizia Scolastica del Ministero dell\u2019Istruzione. A inizio 2020 il lavoro \u00e8 stato pubblicato dagli Editori Laterza. \nLe pubblicazioni della fondazione sono raccolte in 15 collane editoriali; molte sono scaricabili gratuitamente dal web.\nNel 2009 la fondazione ha promosso a Torino, insieme alla fondazione Edoardo Garrone, alla Fondazione Pirelli e all'Association du Coll\u00e8ge des Ingenieurs di Parigi, la \"Scuola di Alta Formazione al Management\".\nLa fondazione Giovanni Agnelli \u00e8 socia dell'European Foundation Centre.\nConsiglio di amministrazione.\nPresidente della fondazione \u00e8 John Elkann, vicepresidente Tiziana Nasi. Nel consiglio siedono Anna Agnelli, Tancredi Campello della Spina, Giorgio Barba Navaretti, Valeria Fedeli, Francesco Profumo, Salvatore Rossi, Simone Avogadro di Collobiano, Daniele Chiari, Gianluca Ferrero. "}
{"id": "238627", "revid": "1610933", "url": "https://it.wikipedia.org/wiki?curid=238627", "title": "Nibiru (Sitchin)", "text": "Nibiru \u00e8 un presunto pianeta descritto, sulla base di una personale interpretazione delle scritture sumere, dallo scrittore Zecharia Sitchin nell'ambito della sua teoria che vorrebbe che all'origine della vita sulla Terra ci sia una presunta civilt\u00e0 extraterrestre. Questa sua personale teoria \u00e8 del tutto priva di riscontri e di qualunque base scientifica.\nLa teoria di Sitchin.\nZecharia afferma di aver scoperto, tramite le sue traduzioni dei testi Sumeri, evidenze che la razza umana sia stata in passato visitata da gruppi di extraterrestri provenienti da Nibiru, un pianeta distante del nostro sistema solare e che l\"Homo sapiens\" stesso fu creato da loro incrociando alcuni individui della loro specie con l\u2019Homo erectus. Le tesi sono state smentite in diverse occasioni dalla comunit\u00e0 scientifica; il lavoro di Zecharia Sitchin ha generato molta attenzione da parte di ufologi e vari cospirazionisti.\nSulla base di un'interpretazione personale delle scritture sumeriche, Sitchin giunse alla convinzione che Nibiru fosse un diverso e sconosciuto pianeta, il nono pianeta o Pianeta X del sistema solare, posizionato dopo Plutone, ed esso avrebbe un'orbita molto allungata, tanto da avere un periodo di rivoluzione intorno al Sole di circa 3.600 anni. Tale pianeta, grande 4 volte la Terra, sarebbe abitato dagli Anunnaki.\nNella sua costruzione teorica, Sitchin affianca Nibiru al pianeta Tiamat, il quale sarebbe esistito collocandosi tra Marte e Giove. Sitchin suppone che Tiamat fosse un fiorente mondo con giungle ed oceani la cui orbita fu distrutta dall'arrivo di un grande pianeta e di una piccola stella che attravers\u00f2 il sistema solare tra i 65 milioni e i 4 miliardi di anni fa. La nuova orbita assunta da Tiamat avrebbe fatto s\u00ec che esso collidesse con Nibiru. I detriti di questa collisione avrebbero dato vita alla fascia principale, alla Luna e alla Terra.\nSignificati di Nibiru nei testi mesopotamici.\nIl nome deriva dalla lingua accadica e significa \"punto di attraversamento\" o \"di transizione\". Nibiru per gli antichi popoli mesopotamici era il corpo celeste associato al dio Marduk. Secondo uno studio dell'assiriologo Immanuel Freedman, i testi cuneiformi a noi pervenuti mostrano che il nome \"Nebiru\" poteva essere assegnato ad ogni oggetto astronomico visibile che contrassegnasse la posizione dell'equinozio. Le traduzioni di \"Nibiru\" non sono sempre state coerenti e alcune di esse possono aver contribuito ad indurre in errore Sitchin.\nAltre interpretazioni sono le seguenti. Nella maggior parte dei testi babilonesi, Nibiru \u00e8 identificato col pianeta Giove; nella tavoletta n. 5 dell\"'En\u016bma eli\u0161\" esso potrebbe invece corrispondere alla Stella Polare, che a quel tempo non era quella di oggi a causa della precessione degli equinozi e degli altri movimenti come la nutazione, ma poteva essere anche Thuban o forse Kochab.\nSecondo gli antichi Sumeri e gli abitanti di Babilonia, per misurare la precessione degli equinozi il cielo sarebbe stato diviso in 7 spicchi, ciascuno dedicato a uno dei 7 maggiori Anunnaki, ogni spicchio misurante circa 50 gradi sull'equatore celeste. Con la precessione l'equinozio di primavera si sposta nel corso dei secoli lungo l'eclittica, attraversando via via i vari spicchi in cui era diviso il cielo. Il passaggio del punto equinoziale da uno spicchio all'altro determinava l'attraversamento di una fascia di confine di circa 1,5 gradi, corrispondente a circa 3 volte il diametro apparente della Terra proiettata sulla Luna durante un'eclissi. Questa fascia di attraversamento era Nibiru, nella cui sezione la sovranit\u00e0 del cielo non apparteneva ad alcun Anunnaki particolare, permettendo dunque agli d\u00e8i di scendere sulla Terra. Ogni 3.600 anni si ripete il passaggio da uno spicchio di cielo all'altro, e si ha il ritorno di Nibiru.\nLa posizione della comunit\u00e0 scientifica.\nLe teorie di Sitchin sono state ampiamente smentite sia dal punto di vista filologico e interpretativo della lingua sumera sia per ci\u00f2 che concerne l'assoluta mancanza di basi scientifiche della sua \"teoria\" astronomica e archeologica.\nIn merito al presunto passaggio del grande pianeta che avrebbe dovuto sconvolgere la Terra nel 2012, astronomi e debunker come Phil Plait hanno fatto notare che se la previsione fosse stata esatta, un oggetto cos\u00ec grande e vicino alla Terra sarebbe stato visibile a occhio nudo cos\u00ec come a occhio nudo si vedono Giove e Saturno, inoltre avrebbe creato visibili effetti alle orbite degli altri pianeti. Inoltre l'astronomo Mike Brown critica la teoria rimarcando l'impossibilit\u00e0 fisica delle affermazioni sul passaggio del pianeta. Lieder sostiene che questo oggetto sia lo stesso \"Pianeta X\" gi\u00e0 cercato da parte degli astronomi per spiegare le presunte discrepanze nelle orbite di Urano e Nettuno. Comunque nel 1992 l'astronomo Myles Standish dimostr\u00f2 che queste discrepanze erano illusorie e oggi tutti gli astronomi concordano sul fatto che il Pianeta X non esista.\nUn'altra tesi dei sostenitori dell'esistenza di Nibiru \u00e8 l'identificazione di quest'ultimo con Nemesis, l'ipotetica stella nana bruna o rossa associata al Sole, ipotizzata da Richard A. Muller per spiegare una presunta regolarit\u00e0 delle estinzioni di massa osservata nella storia dei fossili. Muller sostenne che Nemesis, passando attraverso la nube di Oort a cadenze di alcuni milioni di anni, perturberebbe con la sua gravit\u00e0 le orbite degli oggetti della nube di Oort, causando l'entrata nel sistema solare di uno sciame di comete, alzando cos\u00ec le probabilit\u00e0 di una collisione che porterebbe a un'estinzione di massa. Tuttavia Nemesis, se esistesse, avrebbe un'orbita migliaia di volte pi\u00f9 grande di quella proposta per Nibiru e non potrebbe mai avvicinarsi alla Terra.\nNibiru e il 2012.\nSecondo una teoria diffusasi in questi anni attraverso internet, proposta nel 1995 dalla fondatrice del sito \"ZetaTalk\" Nancy Lieder che si descrive contattista, la Terra sarebbe dovuta essere distrutta dal passaggio di un grande pianeta denominato Nibiru o Pianeta X o Wormwood.\nL'anno che i siti internet previdero per il passaggio fu il 2012, ma lo stesso Sitchin non concorda su questa data. Moltissimi astronomi e fisici hanno criticato e deriso questa fantasiosa teoria priva di fondamento scientifico.\nI sostenitori di questa teoria , secondo una interpretazione del testo Maya Popol Vuh, nel 2012 ha avuto inizio un nuovo \"lungo computo\", quello della cosiddetta \"quinta creazione\", che terminer\u00e0 tra altri 3600 anni.\nLo stesso Sitchin ha criticato l'associazione di questo scenario apocalittico con le sue ipotesi su Nibiru. Nel 2007, rispondendo in parte alle affermazioni di Lieder, ha pubblicato un libro intitolato \"Il giorno degli Dei. Il passato \u00e8 il nostro futuro\", in cui fiss\u00f2 la data dell'ultimo passaggio di Nibiru vicino alla Terra intorno al 600 a.C., il che significherebbe che non ritorner\u00e0 a passare per almeno altri mille anni.\nWhitley Strieber, autore del resoconto sui rapimenti alieni \"Communion\", ha detto che, sebbene accetti la pretesa di rapimento alieno della signora Lieder, crede che le sue predizioni sulla fine del mondo siano un sintomo del suo trauma: \"La visita di quelle presenze impossibili ed irresistibili crea dei disastri nelle convinzioni personali. \u00c8 come se il mondo finisse. Ci\u00f2 significa che le convinzioni, cos\u00ec come le conoscevamo e le vivevamo, sono finite.\""}
{"id": "238635", "revid": "251304", "url": "https://it.wikipedia.org/wiki?curid=238635", "title": "Tirrenia di Navigazione", "text": "Tirrenia di Navigazione \u00e8 stata una societ\u00e0 italiana di trasporti marittimi a controllo statale.\nCon le sue navi merci e passeggeri collegava diversi porti italiani e del Mar Mediterraneo, garantendo, inoltre, la continuit\u00e0 territoriale con le isole durante tutto l'arco dell'anno.\n\u00c8 stata acquisita dalla Compagnia Italiana di Navigazione il 19 luglio 2012, dopo un processo di privatizzazione iniziato nel 2008, diventando Tirrenia \u2013 Compagnia Italiana di Navigazione.\nLa societ\u00e0 venne fondata nel dicembre 1936 a Napoli, con sede principale all'interno del Palazzo Caravita di Sirignano.\nDurante la seconda guerra mondiale perse quasi completamente l'intera flotta, al punto tale che nel dopoguerra vi fu la necessit\u00e0 di recuperare alcune navi affondate, ripararle e reintrodurle in servizio.\nA partire dagli anni cinquanta, la societ\u00e0 si espanse commissionando la costruzione di numerose navi per affrontare le richieste di trasporto dovute alla motorizzazione degli italiani e al cambiamento del loro stile di vita. A seguito degli \"imponimenti\" della comunit\u00e0 europea, varati agli inizi del 1992, i quali prevedevano la totale privatizzazione della \"Flotta di Stato\", dopo la privatizzazione delle societ\u00e0 di trasporto di massa Almare e Sidermar e dopo la privatizzazione delle societ\u00e0 di Linea Italia e Lloyd Triestino, dal novembre 2008 il Governo Berlusconi IV diede inizio alle procedure per la privatizzazione della Tirrenia, nel corso delle quali, la gara per l'acquisto, veniva vinta nel maggio 2011 dalla \"Compagnia Italiana di Navigazione\", composta da Gruppo Grimaldi, Moby Lines e Marinvest. La gara in un primo momento veniva bocciata dall'Antitrust europea. Nell'aprile 2012 la nuova \"CIN\", facente capo all'armatore Vincenzo Onorato assieme ad altri investitori privati, si aggiudic\u00f2 definitivamente l'azienda di Stato.\nStoria.\nAnni trenta e quaranta.\nCon i regi decreti-legge n. 2081 e 2082 del 7 dicembre 1936, il Governo italiano mise in atto una riorganizzazione delle linee navali definite di \"preminente interesse nazionale\". Esse furono divise in quattro settori, ciascuno assegnato per vent'anni a partire dal 1 gennaio 1937 a una compagnia di navigazione costituita appositamente. Il termine per le convenzioni preesistenti fu spostato al 31 dicembre 1936; le societ\u00e0 che espletavano i servizi in convenzione furono messe in liquidazione e le loro flotte confluirono in quelle delle nuove societ\u00e0. \nL'assetto che ne risult\u00f2 fu il seguente:\nTutte e quattro le societ\u00e0 sarebbero state partecipate in maggioranza dalla Finmare, societ\u00e0 dell'IRI costituita appositamente.\nLa Tirrenia Societ\u00e0 Anonima di Navigazione fu costituita ufficialmente il 17 dicembre 1936 a Napoli, con un capitale sociale di 150 milioni di Lire. Nei primi mesi del 1937 alla Tirrenia furono assegnate 53 unit\u00e0 navali, provenienti dalle flotte delle liquidate \"Tirrenia Flotte Riunite Florio - CITRA\" (30 navi), \"Societ\u00e0 Adria di Navigazione\" (17 navi) e \"Societ\u00e0 Sarda di Navigazione\" (6 navi); in aggiunta a queste, nel corso del 1937 furono acquistati dal Lloyd Triestino due piroscafi, \"Praga\" e \"Aventino\". Il 15 novembre 1937 l'unit\u00e0 ex-Adria denominata \"Boccaccio\" naufrag\u00f2 in seguito ad un'esplosione, che caus\u00f2 un morto tra l'equipaggio; la Tirrenia la sostitu\u00ec con il piroscafo \"Makala\", acquistato dalla Compagnie Africaine de Navigation e rinominato \"Giovanni Boccaccio\". Nel 1938 quattro motonavi della compagnia (\"Citt\u00e0 di Savona\", \"Citt\u00e0 di Bastia\", \"Citt\u00e0 di Napoli\" e \"Olbia\") fecero parte del convoglio di 15 navi che trasportarono i coloni italiani in Libia.\nL'elenco di rotte assegnato alla Tirrenia nel 1936 fu aggiornato nel 1938 e poi nuovamente con la legge n. 1002 del 10 giugno 1939, con la quale fu stabilito che le sovvenzioni alla compagnia sarebbero ammontate a 86 milioni di Lire annui, da ridurre a 83 milioni dal 1 gennaio 1941. Nel 1939 la Tirrenia, sfruttando gli incentivi per le nuove costruzioni concessi dalla Legge Benni del 1938, ordin\u00f2 una serie di undici motonavi merci (la Classe Foscolo) per sostituire gli ormai obsoleti piroscafi ereditati dalla Adria e in servizio sulle linee per il Nord Europa.\nIn seguito all'entrata dell'Italia nella seconda guerra mondiale, nel giugno 1940, il numero delle rotte servite fu ridotto drasticamente, mentre le navi pi\u00f9 veloci e moderne furono convertite in incrociatori ausiliari o utilizzate per il trasporto di truppe e merci. Rimasero inizialmente attive solo le linee Civitavecchia - Terranova (Olbia), Genova - Livorno - Portoferraio - La Maddalena - Cagliari - Palermo e Genova - Livorno - Porto Torres, oltre ai collegamenti locali sardi. Con il procedere della guerra la Tirrenia perse oltre 50 unit\u00e0, quasi l'intera flotta, e di conseguenza sospese gran parte delle rotte; nel 1943, prima dell'armistizio, i collegamenti da e per la Sardegna erano di fatto interrotti. Dopo l'8 settembre, furono requisiti dagli Alleati la motonave \"Citt\u00e0 di Alessandria\" e il piroscafo \"Argentina\", le uniche unit\u00e0 indenni in mano alla Tirrenia in quel momento oltre ai piccoli piroscafi \"Gallura\", \"Capo Sandalo\", \"Gennargentu\" e la motonave \"Carloforte\". \nUna prima ripresa dei servizi per la Sardegna avvenne nel dicembre 1944, quando fu attivato un collegamento quindicinale tra Napoli e Cagliari con il piroscafo \"Abbazia\", noleggiato dalla Adriatica. Nell'aprile 1945 la linea fu prolungata a Palermo, riattivando i collegamenti con la Sicilia, grazie all'entrata in servizio del piroscafo \"Campidoglio\", sempre noleggiato dalla Adriatica, mentre a giugno fu riaperto il collegamento Civitavecchia - Olbia con il vetusto piroscafo merci \"Langano\" (costruito nel 1894 e noleggiato dai Costa); quest'ultima unit\u00e0 venne in seguito sostituita dalla motonave \"Patriota\" (noleggiata dalla Italia di Navigazione). Ad agosto su quest'ultima linea fu ripristinato anche il servizio passeggeri per mezzo della motonave \"Lazzaro Mocenigo\", con sistemazioni per 260 persone. La capienza della \"Mocenigo\" si rivel\u00f2 presto insufficiente e al suo posto vennero impiegati i piroscafi \"Abbazia\" e \"Campidoglio\", mentre il collegamento Napoli - Cagliari - Palermo fu garantito dal piroscafo \"Toscana\", noleggiato dalla Oriens.\nNell'immediato dopoguerra, la Tirrenia continu\u00f2 l'attivit\u00e0 di ripristino dei collegamenti interrotti per il conflitto. Allo scopo, vennero rimesse in servizio le unit\u00e0 via via dissequestrate dagli Alleati (le motonavi \"Citt\u00e0 di Alessandria\", \"Citt\u00e0 di Tunisi\" e il piroscafo \"Argentina\") e fu completata la costruzione della \"Giosu\u00e9 Borsi\", rimasta incompleta durante la guerra. Si rese necessario anche recuperare delle unit\u00e0 affondate durante il conflitto e rimetterle in grado di navigare: tali operazioni furono eseguite tra il 1946 e il 1947 per i piroscafi \"Ichnusa\" e \"Limbara\" e per le navi \"Rossini\", \"Citt\u00e0 di Marsala\", \"Alfredo Oriani\" e \"Verdi\"; queste ultime vennero rinominate rispettivamente \"Citt\u00e0 di Messina\", \"Citt\u00e0 di Trapani\", \"Cagliari\" e \"Celio\" dopo le riparazioni. Inoltre, nel 1947 in base allo Ship Sales Act degli Stati Uniti, la Tirrenia pot\u00e9 usufruire di tre piroscafi di \"Classe Liberty\", rinominati \"Napoli\" (ex \"Otto Mears\"), \"Firenze\" (ex \"George T. Angel\") e \"Milano\" (ex \"M. Michael Edelstein\"), che furono destinate al trasporto di carbone dagli Stati Uniti all'Italia; a questi si aggiunse un altro piroscafo da carico di dimensioni inferiori, il \"Marechiaro\" (ex \"Charles Hull\").\nNel luglio 1948 la \"Lazzaro Mocenigo\" e la \"Ipparco Barcich\", fino a quel momento noleggiate dalla Compagnia Fiumana, furono definitivamente acquistate, ribattezzate \"Civitavecchia\" e \"Olbia\" e impiegate sui collegamenti Genova - Olbia e Genova - Porto Torres; la seconda linea fu in seguito rinforzata con una seconda nave, il piroscafo \"Torres\". L'ultima nave che venne recuperata fu la \"Citt\u00e0 di Savona\", affondata nel febbraio 1944 e recuperata dal governo greco, la quale rientr\u00f2 in flotta nel novembre 1949 con il nome \"Citt\u00e0 di Livorno\". Sempre nel 1949 fu ripristinato il servizio del periplo italico, utilizzando per lo scopo tre unit\u00e0 noleggiate (il piroscafo \"Maria Carla\" e le motonavi \"Francesca\" e \"Anna Maria\", queste ultime acquistate e rinominate \"Citt\u00e0 di Siracusa\" e \"Citt\u00e0 di Catania\" nel 1953).\nAnni cinquanta.\nNel 1950 continu\u00f2 l'opera di ripristino dei servizi anteguerra. Furono riaperti il collegamento Civitavecchia - Cagliari, impiegando inizialmente la motonave \"Celio\" (ex \"Verdi\"), e i collegamenti con il Nord Europa, ai quali furono adibiti i due piroscafi \"Valgardena\" e \"Valtellina\", noleggiati dalla \"Vivaldi &amp; Giacobini\" e dalla \"Ligure-Veneta di Navigazione\". Al termine dell'anno, la Tirrenia disponeva di una flotta di 21 navi, con un tonnellaggio complessivo di tonnellate di stazza lorda; erano stati effettuati 2953 viaggi, trasportando in totale passeggeri e tonnellate di merci. Tuttavia, le navi in servizio erano molto disomogenee per et\u00e0 e caratteristiche, e mancavano unit\u00e0 con capacit\u00e0 e velocit\u00e0 sufficienti ad espletare in modo soddisfacente i servizi postali. Constatata l'inadeguatezza del naviglio in servizio a fronte del progressivo aumento della domanda di trasporto, ad aprile furono ordinate ai Cantieri di Castellamare di Stabia e Palermo cinque motonavi gemelle, sfruttando i benefici concessi per le nuove costruzioni navali dalla cosiddetta \"Legge Saragat\" del 1949. Le cinque navi, capaci di trasportare 560 passeggeri ciascuna, furono battezzate con i nomi di regioni del Centro-Sud (\"Sicilia\", \"Calabria\", \"Sardegna\", \"Lazio\" e \"Campania Felix\") ed entrarono in servizio tra 1952 e 1953, venendo destinate alle linee Napoli - Palermo, Napoli - Palermo - Tunisi, Napoli - Cagliari e Civitavecchia - Olbia. Sempre nel 1952 rientr\u00f2 in servizio sulla linea Napoli - Palermo la \"Citt\u00e0 di Tunisi\", sottoposta nell'anno precedente a ingenti lavori di ristrutturazione (furono sostituiti i motori principali e i generatori e completamente rifatti gli alloggi di passeggeri ed equipaggio).\nA partire dal 1952 vennero ripristinate le rotte per Bengasi tramite la \"Citt\u00e0 di Trapani\", mentre nel gennaio 1953 fu la volta dei collegamenti con la Spagna (Barcellona, Valencia) con le navi \"Citt\u00e0 di Alessandria\", \"Citt\u00e0 di Messina\" e \"Celio\". A partire dal 1953 le uniche unit\u00e0 della Classe Foscolo ancora in servizio per Tirrenia, \"Cagliari\" e \"Giosu\u00e9 Borsi\", che erano state dotate di sistemazioni passeggeri nell'immediato dopoguerra, furono riconvertite in navi merci e immesse sui collegamenti per il Nord Europa, per i quali erano state appositamente costruite negli anni '40. Ad esse furono affiancate due motonavi noleggiate, \"Vallisarco\" e \"Valdarno\", che sostituirono i piroscafi \"Valgardena\" e \"Valtellina\".\nTra il 1954 e il 1955 furono vendute ad armatori privati le unit\u00e0 di tipo \"Liberty\", gi\u00e0 noleggiate al Lloyd Triestino negli anni precedenti. L'anno precedente era stata venduta la \"Olbia\" (ex \"Lazzaro Mocenigo\"), mentre a partire dal 1955 la \"Civitavecchia\" fu data in noleggio ad altri armatori; i loro posti sulle linee Genova - Olbia - Porto Torres e Livorno - Bastia - Porto Torres furono presi, rispettivamente, dalla \"Citt\u00e0 di Livorno\" e dalla \"Citt\u00e0 di Alessandria\". \nNonostante l'ingresso in linea delle unit\u00e0 della Classe Regione e la conseguente riorganizzazione dei servizi, la crescita della domanda di trasporto da e per la Sardegna crebbe rapidamente e rese necessaria l'entrata in servizio di altre unit\u00e0 di nuova costruzione. Grazie alle agevolazioni previste dalla \"Legge Tambroni\" del 1954, l'anno seguente la Tirrenia ordin\u00f2 tre navi, due gemelle da destinare alla linea Civitavecchia - Olbia e una, pi\u00f9 piccola, pensata per la Genova - Porto Torres. Le tre navi, battezzate \"Arborea\", \"Caralis\" e \"Torres\", entrarono in servizio sulle rispettive rotte nel corso del 1957. \nNel frattempo la convenzione del 1937, che sarebbe scaduta il 31 dicembre 1956, fu prorogata, inizialmente fino al 30 giugno 1957 e in seguito fino al 30 giugno 1962.\nIl 4 dicembre 1957 la \"Citt\u00e0 di Trapani\", impegnata su un collegamento tra Genova, Cagliari, Palermo e Tunisi aperto pochi mesi prima, si incagli\u00f2 al largo del porto di Trapani. Nell'incidente persero la vita quattro marittimi della Tirrenia e due imbarcati sul rimorchiatore \"Pirano\", impegnato nei soccorsi; la nave, dopo lunghi tentativi di recupero, fu dichiarata persa nel febbraio 1958, risultando l'unica unit\u00e0 persa dalla societ\u00e0 nel dopoguerra. In sostituzione dell'unit\u00e0 naufragata, fu noleggiata e poi, nel gennaio 1958, acquistata dalla Adriatica, la motonave \"Filippo Grimani\", ribattezzata \"Citt\u00e0 di Tripoli\" e inserita sul collegamento Livorno - Olbia - Porto Torres. La \"Citt\u00e0 di Alessandria\" fu quindi a sua volta spostata sui collegamenti per la Libia, mentre il piroscafo \"Argentina\", impiegato a questo scopo fino a quel momento, fu messo in disarmo.\nLa domanda di trasporto per la Sardegna continu\u00f2 a crescere e nel marzo 1959 la Tirrenia, sfruttando nuovamente i benefici della \"Legge Tambroni\", ordin\u00f2 una nuova coppia di navi gemelle, la Classe Citt\u00e0. Tra maggio e giugno si verific\u00f2 un pesante sciopero dei marittimi della Finmare; per evitare che la Sardegna rimanesse isolata, \"Sicilia\", \"Sardegna\" e \"Lazio\" furono requisite dal Ministero della Marina Mercantile e armate direttamente con equipaggi militari.\nAnni sessanta.\nI primi anni '60 videro una continuazione del potenziamento dei collegamenti con la Sardegna. Nel 1960 fu venduto per demolizione il vecchio piroscafo \"Argentina\" e fu acquistata la turbonave egiziana \"Nefertiti\", che fu ribattezzata \"Olbia\" e destinata, a partire dall'anno seguente, ad affiancare la \"Torres\" sulla linea Genova - Porto Torres, la cui frequenza fu aumentata a sei corse a settimana. Nel 1962 entrarono poi in servizio le due navi gemelle della Classe Citt\u00e0, \"Citt\u00e0 di Napoli\" e \"Citt\u00e0 di Nuoro\", che furono immesse sulla Civitavecchia - Olbia. \nSempre nel 1962 fu acquistato dalla Adriatica il piroscafo \"Belluno\", che fu adibito alla linea merci del Periplo Italico, con scali capolinea a Trieste e a Genova, insieme al piroscafo \"Marechiaro\" (inizialmente gemello del \"Belluno\", prima che quest'ultimo fosse modificato) e alla motonave \"Citt\u00e0 di Catania\".\nNel 1962 fu infine rinnovata la convenzione con lo Stato Italiano, come menzionato scaduta il 31 dicembre 1956 e prorogata in seguito di sei mesi e poi di cinque anni. La nuova convenzione, stabilita con la legge n. 600 del 2 giugno 1962, ebbe nuovamente durata ventennale e conferm\u00f2 le linee gi\u00e0 previste dalla precedente, modificando per\u00f2 il sistema di sovvenzioni: se in precedenza lo Stato si era impegnato di fatto a ripianare ogni anno il bilancio della Tirrenia, dal 1962 la sovvenzione ebbe un importo fisso, che sarebbe stato rivisto ogni due anni.\nMesse in servizio nel decennio precedente dieci nuove unit\u00e0 passeggeri destinate ai collegamenti con le isole maggiori e il Nord Africa, nel 1964 furono ordinati al Cantiere Navalmeccanica di Napoli quattro traghetti di piccole dimensioni per la gestione dei collegamenti locali sardi, sui quali erano in servizio degli ormai obsoleti piroscafi costruiti nell'anteguerra (\"Capo Sandalo\", \"Gallura\" e \"Luigi Rizzo\"). I quattro traghetti (\"La Maddalena, Teulada, Arbatax\" e \"Bonifacio\") entrarono in servizio nel 1966, venendo immessi sui collegamenti Palau - La Maddalena, La Maddalena - Santa Teresa di Gallura - Bonifacio, Carloforte - Calasetta e Carloforte - Portovesme.\nIl rapido processo di motorizzazione in atto in Italia caus\u00f2 una veloce crescita della domanda di trasporto di automezzi via nave, alla quale la Tirrenia non riusc\u00ec inizialmente a rispondere se non in modo molto limitato. Nell'inverno 1963 fu noleggiato il traghetto \"Appia\" della Adriatica per effettuare delle corse di prova tra Genova e Porto Torres, operazione ripetuta anche in anni successivi, mentre nel 1965 vennero effettuati dei lavori di conversione sulla \"Citt\u00e0 di Alessandria\", la quale ottenne dei garage accessibili con portelloni laterali. A partire dal 1965 le compagnie private \"Societ\u00e0 Navi Traghetto\" e \"Societ\u00e0 Traghetti Sardi\" misero in servizio sui collegamenti per Sicilia e Sardegna cinque moderne navi traghetto ro-ro, che sin dall'entrata in servizio erosero notevoli quote di traffico a discapito della Tirrenia; alle navi degli armatori privati si sommavano i traghetti delle Ferrovie dello Stato in servizio tra Civitavecchia e Golfo Aranci, che in aggiunta ai carri ferroviari potevano trasportare anche automobili e autocarri. Nello stesso periodo, anche i collegamenti per il Nord Africa videro una flessione nel numero di passeggeri trasportati, a causa della concorrenza dei servizi aerei.\nLa compagnia statale reag\u00ec commissionando all'Italcantieri di Trieste un progetto di conversione in traghetti ro-ro delle unit\u00e0 della classe Regione, che fu messo in atto per quattro delle cinque navi della classe tra il 1967 ed il 1969. Nel marzo 1968 furono poi ordinati all'Italcantieri sei traghetti ro-ro passeggeri, la classe Poeta, di dimensioni e capacit\u00e0 molto maggiori rispetto alle classe Regione trasformate.\nAnni settanta.\nNel 1970 le navi della Tirrenia parteciparono alle operazioni di rimpatrio di circa italiani dalla Libia, in seguito al decreto di confisca dei loro beni emanato da Mu\u02bfammar Gheddafi.\nI primi anni '70 videro un profondo rinnovamento della flotta. L'8 luglio 1970 entr\u00f2 in servizio sulla Genova - Porto Torres la \"Boccaccio\", prima nave della classe Poeta, seguita nei mesi successivi dalle gemelle \"Carducci\", \"Pascoli\", \"Leopardi\", \"Petrarca\" e \"Manzoni\". Le navi della classe Poeta consentirono alla Tirrenia di invertire la tendenza degli anni precedenti e recuperare quote di mercato ai danni della concorrenza, in particolare delle compagnie associate \"Societ\u00e0 Navi Traghetto\" e \"Societ\u00e0 Traghetti Sardi\". Oltre alle unit\u00e0 della classe Poeta, fu messa in servizio una settima nave ro-ro passeggeri, il traghetto \"La Valletta\", destinato ai collegamenti con Malta.\nL'entrata in servizio di queste nuove unit\u00e0 e l'evoluzione dei traffici marittimi port\u00f2 alla dismissione, nel triennio 1970-1972, di diverse unit\u00e0 merci e passeggeri tradizionali. Nel 1970 furono fermate e vendute per la demolizione la \"Citt\u00e0 di Tunisi\" e la \"Citt\u00e0 di Livorno\", mentre nel marzo dell'anno seguente fu soppressa la linea merci Genova - Costa Orientale della Sardegna - Sicilia - Pantelleria e venduti per la demolizione i piroscafi \"Ichnusa\" e \"Campidano\" in servizio su di essa. Sempre nel 1971 furono disarmate e vendute per la demolizione le motonavi \"Citt\u00e0 di Alessandria\" e \"Citt\u00e0 di Tripoli\", i piroscafi \"Marechiaro\" e \"Belluno\" e la turbonave \"Olbia\". Venne inoltre messa in disarmo la \"Caralis\", che venne in seguito venduta nel 1973. Nel 1972 i collegamenti con Francia e Spagna furono uniti al Periplo Italico e le motonavi \"Celio\" e \"Citt\u00e0 di Messina\" poste in disarmo e demolite, mentre la \"Campania Felix\" fu posta in disarmo a settembre. L'anno seguente le linee merci del Periplo italico e quelle verso Francia e Spagna furono sostituite da un nuovo collegamento Trieste - Bari - Catania - Napoli - Genova - Marsiglia - Barcellona - Algeri, sul quale furono messi in servizio i ro-ro merci noleggiati \"Canguro Giallo\" e \"Canguro Biondo\", rinominati \"Staffetta Adriatica\" e \"Staffetta Tirrenica\", acquistati in seguito. Le motonavi \"Citt\u00e0 di Catania\" e \"Citt\u00e0 di Siracusa\" furono quindi demolite.\nCon la legge n. 684 del 20 dicembre 1974 il Governo italiano effettu\u00f2 una riorganizzazione dei servizi svolti dalle compagnie della Finmare, procedendo a un disimpegno dalle linee passeggeri internazionali e promuovendo una gestione pi\u00f9 adeguata al mercato delle societ\u00e0 del gruppo. La validit\u00e0 delle convenzioni stipulate nel 1962 cess\u00f2 dal 31 dicembre 1974 e fu data la possibilit\u00e0 al Ministero della Marina mercantile di stipularne di nuove, di durata annuale e rinnovabili per un massimo di cinque anni, a partire dal gennaio 1975. La stessa legge previde anche un potenziamento dei collegamenti con le isole maggiori, di competenza della Tirrenia, che fu concretizzato nel marzo 1975 con un piano che comprendeva la costruzione di otto traghetti passeggeri e di tre unit\u00e0 merci, ordinati all'Italcantieri il 24 dicembre 1975. Per accelerarne l'ingresso in servizio, si decise di far costruire due delle nuove unit\u00e0 passeggeri sullo stesso progetto della classe Poeta, mentre le altre sei sarebbero state realizzate con un progetto ex-novo. Prosegu\u00ec anche il processo di dismissione delle unit\u00e0 convenzionali; la \"Arborea\" fu fermata nel 1974 e, in parallelo alla costruzione delle nuove unit\u00e0 a cui si \u00e8 accennato, fu programmato di fermare le motonavi \"Citt\u00e0 di Nuoro\", \"Citt\u00e0 di Napoli\" e \"Torres\". A partire dal maggio 1975 la linea per il Nord Europa fu assegnata alla Adriatica, che prese a noleggio le navi su di essa impiegate (\"Cagliari\", \"Giosu\u00e8 Borsi\" e \"Vallisarco\").\nNel 1975 furono riorganizzati anche i servizi locali: con la legge 169 del 19 maggio 1975 fu decisa la costituzione di tre societ\u00e0 ad essi dedicate, la Toremar, la Caremar e la Siremar, con sedi rispettivamente a Livorno, Napoli e Palermo. A partire dal 1 gennaio 1976 alle tre societ\u00e0, partecipate dalla Tirrenia con una quota minima del 51%, furono assegnati rispettivamente i collegamenti con le isole dell'arcipelago toscano, quelli con l'arcipelago campano e le isole Ponziane e i collegamenti con le Isole Eolie, le Egadi, le Pelagie, Ustica e Pantelleria.\nTra il 1976 e il 1978, in attesa della progressiva entrata in servizio delle unit\u00e0 ordinate all'Italcantieri, furono noleggiati i traghetti \"Canguro Bianco\" e \"Canguro Verde\" dalla Linee Canguro S.p.A. ed \"Espresso Venezia\" e \"Espresso Ravenna\" dalla Adriatica, tutti destinati a rinforzare i collegamenti con la Sardegna. Le prime due navi furono restituite alla compagnia proprietaria nel 1978, mentre le altre continuarono a far parte della flotta Tirrenia anche in seguito. Nello stesso periodo fu messo in atto un rinnovo della flotta regionale sarda tramite l'acquisto dei piccoli traghetti \"Carloforte\" e \"Limbara\" e il traghetto \"La Valletta\", ritenuto inadatto ai collegamenti con Malta, fu venduto alla Siremar e sostituito con un'unit\u00e0 di costruzione tedesca, il \"Malta Express\".\nNel 1978 entrarono in servizio i primi due traghetti ordinati nel dicembre 1975, le unit\u00e0 di classe Poeta \"Deledda\" e \"Verga\", che furono destinate al collegamento Civitavecchia - Olbia in sostituzione delle due navi di classe Citt\u00e0. Nel 1979 entrarono in servizio la \"Domiziana\" e la \"Emilia\", prime unit\u00e0 della nuova classe Strade Romane, e le tre unit\u00e0 merci di \"Classe Staffetta\" (\"Staffetta Mediterranea\", \"Staffetta Ligure\" e \"Staffetta Jonica\"), capaci di trasportare 117 semirimorchi. La prima fu immessa sul collegamento Genova - Porto Torres, mentre le tre unit\u00e0 merci furono affiancate alla \"Staffetta Tirrenica\" e alla \"Staffetta Adriatica\" sulle linee per il Nord Africa, con capolinea a Trieste, Genova e Tripoli.\nAnni ottanta.\nTra il 1980 e il 1981, con l'entrata in servizio delle quattro unit\u00e0 rimanenti della classe Strade Romane (\"Aurelia\", \"Clodia\", \"Nomentana\" e \"Flaminia\"), fu completato il piano di rinnovo della flotta stabilito nel 1975. Le basse tariffe e l'aumento dell'offerta della Tirrenia portarono a un sostanziale ritiro da parte degli armatori privati nei collegamenti con la Sardegna, ritenuti non pi\u00f9 sostenibili economicamente. L'entrata in servizio di questi nuovi traghetti comport\u00f2 anche la progressiva dismissione delle rimanenti unit\u00e0 di tipo \"Regione\" e delle navi passeggeri tradizionali, relegate al ruolo di rinforzo nei mesi estivi; queste unit\u00e0 furono utilizzate, tra il novembre 1980 e il febbraio 1982, anche come alloggio temporaneo per gli sfollati del terremoto dell'Irpinia del 1980.\nNegli anni seguenti l'assetto della flotta rimase stabile, con poche variazioni: nel 1984 la \"Sardegna\" fu venduta per la demolizione, lasciando solo due unit\u00e0 di classe Regione ancora in servizio per Tirrenia, mentre nel dicembre 1985 le unit\u00e0 di classe Citt\u00e0, impiegate l'anno prima per aprire un'effimera linea Civitavecchia - Cagliari - Sant'Antioco, furono utilizzate per ospitare i cittadini di Napoli sfollati in seguito all'esplosione del deposito Agip\nNel gennaio e febbraio 1986 furono presi in consegna altri due traghetti per i collegamenti locali sardi, l\"Isola di Caprera\" e l\"Ichnusa\". Nel dicembre dello stesso anno, il Governo eman\u00f2 nuove norme per la ristrutturazione della flotta pubblica, con le quali fu nuovamente modificato il sistema di sovvenzionamento delle linee esercite dalla Tirrenia e fu stabilita la costituzione di una societ\u00e0 dedicata all'espletamento dei servizi locali sardi. La Saremar, fondata nell'aprile 1987, divent\u00f2 effettivamente operativa dal 1 gennaio 1988, con la Tirrenia che mantenne la gestione delle linee locali sarde fino a quella data.\nA partire dal 1986 fu poi avviato un programma volto a soddisfare la sempre crescente domanda di trasporto di passeggeri verso la Sardegna. Tra il 1986 e il 1987 le unit\u00e0 della classe Strade Romane furono sottoposte a un importante intervento di ristrutturazione, che comport\u00f2 l'aggiunta di un nuovo corpo cilindrico di 12 metri a centro nave e di un ulteriore ponte destinato a contenere sistemazioni per i passeggeri. Tra 1987 e 1988 fu poi effettuata la conversione in traghetti passeggeri di sei unit\u00e0 ro-ro merci, tre della classe Staffetta Mediterranea e tre acquisite nel 1987 dal Lloyd Triestino (\"Apulia\", \"Torre del Greco\" e \"Julia\"). Le prime, ribattezzate \"Arborea\", \"Caralis\" e \"Torres\" andarono a costituire la classe Sociale, mentre le altre formarono la classe Capo. Rimasero adibite ai servizi merci le \"Staffetta Adriatica\" e \"Staffetta Tirrenica\", ai quali furono affiancate la \"Campania\" (gi\u00e0 \"Julia\"), acquistata nel dicembre 1986 dal Lloyd Triestino, e le tre unit\u00e0 gemelle \"Sardegna, Calabria e Sicilia\", acquistate dalla Adriatica.\nL'ingresso in servizio di queste nuove unit\u00e0 comport\u00f2 l'uscita dalla flotta delle ultime due unit\u00e0 della classe Regione e delle due unit\u00e0 di classe Citt\u00e0, che furono tutte vendute per demolizione nel 1988. Fu infine ceduto alla Nav.Ar.Ma il traghetto \"Malta Express\".\nAnni novanta.\nTra il 1990 ed il 1992 furono realizzati degli importanti lavori di trasformazione su numerosi traghetti della compagnia, con l'obiettivo di incrementarne la portata di passeggeri. In particolare, la \"Leopardi\" ottenne nuovi ponti auto, mentre le altre navi di tipo Poeta prima serie (\"Boccaccio, Carducci, Manzoni, Pascoli e Petrarca\") vennero innalzate di tre ponti e dotate di controcarene. Simili operazioni vennero effettuate su tre unit\u00e0 della classe Strade Romane (\"Aurelia\", \"Clodia\" e \"Nomentana\"), che tornarono nuovamente in cantiere per l'aggiunta di ulteriori due ponti e controcarene, venendo denominate \"Strade Romane Trasformate\". Questi interventi, pur aumentando notevolmente le sistemazioni passeggeri delle unit\u00e0 coinvolte, risultarono in un pesante impatto estetico sulle navi (specialmente su quelle di classe Poeta) e in una riduzione della loro velocit\u00e0.\nGli anni successivi furono caratterizzati dall'entrata in servizio di una nuova generazione di traghetti, pensati per ridurre drasticamente i tempi nei collegamenti passeggeri con la Sardegna. Nel luglio 1993 entr\u00f2 in servizio la prima unit\u00e0 di questo tipo, il traghetto di classe \"Classe Aquastrada TMV 101\" \"Guizzo\", costruito nei Cantieri Navali Rodriquez di Messina. Il \"Guizzo\" aveva uno scafo monocarena e poteva trasportare 450 passeggeri e 120 automobili, raggiungendo una velocit\u00e0 pi\u00f9 che doppia degli altri traghetti della flotta (40 nodi) grazie a un impianto propulsivo costituito da una turbina a gas e due motori Diesel veloci. Il \"Guizzo\" fu messo in servizio sul collegamento Civitavecchia - Olbia, dimezzando a tre ore e mezza il tempo di percorrenza. L'anno seguente al \"Guizzo\" fu affiancato il gemello \"Scatto\"; le due unit\u00e0 furono in seguito destinate ai nuovi collegamenti Fiumicino - Golfo Aranci e La Spezia - Golfo Aranci.\nTra il 1994 e il 1995 entrarono nella flotta anche tre unit\u00e0 ro-ro merci, \"Toscana\", \"Lazio\" e \"Puglia\", questi ultimi due facenti parte della classe Viamare essendo unit\u00e0 gemelle a quelle utilizzate dalla compagnia Viamare. Il 14 marzo 1996 la \"Caralis\" si incagli\u00f2 sull'Isola di Serpentara mentre era in navigazione tra Cagliari e Civitavecchia; la nave riport\u00f2 danni allo scafo, ma non ci furono vittime n\u00e9 feriti gravi.\nLa seconda met\u00e0 degli anni '90 vide un profondo rinnovo della flotta e dell'assetto societario della Tirrenia. Furono ordinati ai cantieri Ferrari di La Spezia due moderni traghetti ro-ro passeggeri, \"Vincenzo Florio e Raffaele Rubattino\", destinati alla Napoli - Palermo; si decise inoltre di proseguire sulla strada dei traghetti superveloci, commissionando alla Fincantieri di Riva Trigoso la costruzione di quattro monocarena Classe Jupiter MDV 3000, capaci di trasportare 1800 passeggeri e 460 automobili a una velocit\u00e0 di oltre 40 nodi. Le quattro unit\u00e0 veloci entrarono in servizio sui collegamenti per la Sardegna tra 1998 e 1999; i due traghetti tradizionali furono invece consegnati nel 1999 e nel 2001, con qualche ritardo dovuto al fallimento del cantiere costruttore. Il riassetto della flotta port\u00f2 al disarmo e alla vendita di tutte le unit\u00e0 della classe Poeta (\"Leopardi\" nel 1994, \"Deledda\" nel 1995, \"Verga\" nel 1996 e le altre nel 1999) e dei traghetti tradizionali \"Capo Carbonara\" e \"Capo Sandalo\". \nDal punto di vista societario, nel settembre 1998 fu approvato il piano di riorganizzazione della Finmare, con la privatizzazione di Lloyd Triestino e Italia di Navigazione e la cessione della Tirrenia al controllo diretto dell'IRI. La stessa Tirrenia assunse il ruolo di capogruppo delle societ\u00e0 statali impegnate nel cabotaggio, assumendone pieno controllo nei primi mesi dell'anno seguente. Oltre alla stessa Tirrenia di Navigazione, il gruppo comprendeva la Adriatica di Navigazione e le societ\u00e0 regionali Siremar, Saremar, Toremar e Caremar, ponendosi al terzo posto a livello europeo per dati di trasporto ( passeggeri e automobili all'anno) e al primo per consistenza numerica della flotta (92 navi). Tra gli obiettivi del piano industriale approvato nel marzo 1999 vi era anche guidare il gruppo ad un'eventuale privatizzazione, alla scadenza delle convenzioni con lo Stato prevista per il 31 dicembre 2008.\nAnni 2000.\nL'inizio degli anni 2000 fu caratterizzato da una razionalizzazione della flotta, coerente con il piano industriale sopra riassunto. Nel 2001 entr\u00f2 in servizio la \"Bithia\", nave traghetto di moderna concezione capace di trasportare 2700 passeggeri e 900 automobili ad una velocit\u00e0 di servizio di 29 nodi. Seguirono negli anni successivi i traghetti \"Janas\", \"Athara\", \"Nuraghes\" e \"Sharden\", gli ultimi due caratterizzati da una velocit\u00e0 maggiore e dalla presenza di un ponte garage aggiuntivo. Alcune navi, come l\"'Aurelia\", la \"Clodia\", la \"Nomentana\" e la \"Toscana\" non vennero sostituite, ma furono oggetto di accurato restyling al fine di adeguare gli interni agli standard delle nuove unit\u00e0. Le restanti unit\u00e0 di classe Sociale e Capo furono poste in disarmo e vendute, mentre le unit\u00e0 non trasformate della classe Strade Romane furono spesso noleggiate alla Adriatica, alla quale furono cedute in via definitiva nel 2004 la \"Flaminia\" e la \"Emilia\".\nA livello societario, nel 2002 con la messa in liquidazione dell'IRI la Tirrenia pass\u00f2 sotto il controllo di Fintecna, mentre nel corso del 2004 la Adriatica smise di esistere come compagnia indipendente e divenne una divisione di Tirrenia.\nL'idea dei traghetti superveloci si dimostr\u00f2 un totale fallimento. Le unit\u00e0 non incontrarono il favore del pubblico per via degli orari di partenza e arrivo scomodi e dello scarso comfort a bordo in presenza di mare mosso e furono penalizzate dagli elevati consumi delle turbine a gas (290 kg al minuto di carburante), che ne resero l'esercizio antieconomico. A partire dal 2004 le unit\u00e0 veloci rimasero quindi per lo pi\u00f9 in disarmo presso diversi porti italiani, venendo sporadicamente impiegate durante l'estate o per noleggi ad altre compagnie.\nLa privatizzazione.\nNonostante una possibile privatizzazione della Tirrenia fosse stata argomento di discussione ormai da anni, solo nel 2007 furono compiuti i primi passi concreti in questo senso, con l'approvazione da parte del Comitato Interministeriale per la Programmazione Economica (CIPE) della bozza di una nuova convenzione; l'iter prosegu\u00ec con la legge finanziaria dell'anno successivo, nella quale fu prevista la possibilit\u00e0 di cedere gratuitamente i servizi di cabotaggio effettuati dalla Tirrenia agli Enti Regione di riferimento che ne avessero fatto domanda. L'iniziativa non giunse, per\u00f2, a un esito positivo e il 6 novembre 2008 il Consiglio dei ministri del governo Berlusconi IV diede il via libera alla privatizzazione di Tirrenia di Navigazione S.p.A.. La convenzione con lo Stato fu prorogata fino al 31 dicembre 2009, in modo da permettere la conclusione del processo di privatizzazione.\nNella notte del 29 maggio 2009 scoppi\u00f2 un grave incendio sulla \"Vincenzo Florio\", in navigazione tra Napoli e Palermo; non ci furono vittime n\u00e9 feriti gravi e la nave fu rimorchiata in porto a Palermo. La nave riport\u00f2 dei danni molto estesi e fu posta a lungo sotto sequestro, rientrando in servizio solo nel 2012, dopo lunghi lavori di riparazione. \nI criteri per la privatizzazione della Tirrenia furono stabiliti con la legge n.166 del 20 novembre 2009, nella quale fu stabilito tra l'altro il passaggio delle societ\u00e0 regionali (Caremar, Saremar, Siremar e Toremar) alle rispettive Regioni, che si sarebbero poi occupate di privatizzarle entro il 30 settembre del 2010. Il 23 dicembre 2009 la Fintecna apr\u00ec il bando per la privatizzazione di Tirrenia e Siremar, della quale la Regione Sicilia aveva declinato di prendere il controllo. Il bando, avente scadenza 19 febbraio 2010, vide la partecipazione di ben sedici societ\u00e0, tra le quali Snav (dell'armatore Gianluigi Aponte), Grandi Navi Veloci, Grimaldi Lines, Moby Lines (dell'armatore Vincenzo Onorato), Ustica Lines, Corsica Ferries (di propriet\u00e0 dell'armatore corso Pascal Lot\u00e0) e la cordata Mediterranea Holding (nella quale erano presenti la Regione Siciliana con il 37% delle quote e la TTT Lines dell'armatore greco Alexis Tomasos con il 30,5%). Tuttavia, l'importante indebitamento della compagnia (646 milioni di Euro, dei quali 100 verso Fintecna) port\u00f2 al ritiro di tutti gli offerenti tranne Mediterranea Holding, che si aggiudic\u00f2 quindi la gara il 28 luglio. L'inserimento di una clausola da parte di Fintecna nel contratto port\u00f2 per\u00f2 al naufragio della trattativa; il 4 agosto la Tirrenia fu quindi commissariata e il 12 agosto dicrhiarata insolvente dal tribunale di Roma, dando cos\u00ec inizio alla procedura di amministrazione straordinaria prevista della legge Marzano. La gestione commissariale mise fine alla guida dell'amministratore delegato Franco Pecorini, che durava dal 1984.\nVenne quindi indetta una seconda gara per la privatizzazione, che si chiuse il 19 maggio 2011. Risult\u00f2 vincitrice l'unica partecipante, la Compagnia Italiana di Navigazione (CIN), una nuova societ\u00e0 formata, proprio per la privatizzazione di Tirrenia, da Marinvest (Gianluigi Aponte), Moby (Vincenzo Onorato) e Grimaldi. Nel frattempo, poich\u00e9 nessun acquirente aveva espresso interesse per i traghetti superveloci nonostante la loro tecnologia avanzata, la Tirrenia fu costretta a vendere le unit\u00e0 per demolizione a 5 milioni di euro l'una (contro i 30 stimati per il loro effettivo valore). Nell'estate 2011, \"Guizzo\", \"Scatto\", \"Aries\" e \"Taurus\" vennero rimorchiate fino al cantiere navale di Aliaga in Turchia e infine demolite.\nIl 21 giugno 2012 Tirrenia fu ufficialmente privatizzata. Una decisione dell'Antitrust UE, che rilev\u00f2 una posizione dominante di CIN, port\u00f2 all'uscita dalla societ\u00e0 del Gruppo Grimaldi, di Gianluigi Aponte e del greco Alexis Tomasos. Il 19 luglio 2012 pot\u00e9 essere firmata la chiusura dell'operazione e CIN divenne ufficialmente il nuovo proprietario di Tirrenia di Navigazione. Il nome della societ\u00e0 cambi\u00f2 in Tirrenia \u2013 Compagnia Italiana di Navigazione ed il nuovo azionista avvi\u00f2 una ristrutturazione aziendale ed un lieve rinnovamento della flotta.\nSistemazione passeggeri.\nLe sistemazioni per i passeggeri presenti a bordo delle navi della Tirrenia cambiarono negli anni, adeguandosi all'evoluzione dei costumi sociali e della funzione espletata dalle navi stesse. Fino agli anni '50 le sistemazioni per passeggeri erano divise in tre classi, ciascuna con spazi comuni separati; solo le cabine di prima classe erano dotate di servizi igienici privati, mentre i passeggeri di terza classe avevano a disposizione per lo pi\u00f9 dei dormitori comuni, separati per uomini e donne. I cameroni di terza classe furono aboliti solo negli anni '60, con l'entrata in servizio della \"Citt\u00e0 di Napoli\" e della \"Citt\u00e0 di Nuoro\", i cui spazi destinati ai passeggeri erano divisi in sole due classi. Le due navi introdussero anche una nuova tipologia di sistemazione a bordo, disponendo di numerose sale con poltrone reclinabili di tipo aeronautico, che valsero loro il soprannome di \"navi pullman\". La suddivisione in due classi in luogo delle classiche tre fu poi adottata anche sulle navi di tipo Regione in occasione della loro trasformazione in traghetti ro-ro e via via su tutte le unit\u00e0 di nuova costruzione. Con lo sviluppo del turismo di massa, le differenze tra prima e seconda classe si assottigliarono via via: alla fine degli anni '70, le navi di tipo Espresso Livorno prevedevano una classe unica per le sistemazioni passeggeri, mentre le navi di tipo Poeta \"Deledda\" e \"Verga\", pur mantenendo cabine di prima e seconda classe, avevano le sale pubbliche in comune.\nA bordo delle navi della Tirrenia, fino alla classe Vincenzo Florio, erano poi presenti una cella per eventuali detenuti e una cabina destinata ai carabinieri di scorta.\nLivree.\nAl momento della fondazione, le navi della Tirrenia mantennero la livrea gi\u00e0 utilizzata dal 1932 dalla Tirrenia - Flotte Riunite Florio-Citra, caratterizzata da uno scafo nero nella parte inferiore e bianco nella parte superiore, sovrastrutture bianche e fumaioli bianchi con due fasce nere, una in cima e una intermedia. La compagnia riprese dalla Florio anche lo stemma con il leone rampante e la bandiera sociale, azzurra con una striscia diagonale giallorossa.\nNella seconda guerra mondiale, le navi impiegate come incrociatori ausiliari o per trasporti di truppe e materiali bellici furono ridipinte con delle livree mimetiche caratterizzate da motivi a strisce grige chiare e scure, che avevano lo scopo di rendere difficile l'individuazione dell'angolo di rotta della nave per un sottomarino che la osservasse dal periscopio\nNel secondo dopoguerra si decise di distinguere visivamente le navi destinate al servizio passeggeri e quelle dedicate alle merci: le prime ebbero una nuova livrea, caratterizzata da uno scafo bianco con una striscia longitudinale verde e sovrastrutture bianche, mentre le seconde ebbero lo scafo dipinto di nero e le sovrastrutture bianche.\nLa livrea fu ulteriormente modificata nel 1979, quando la linea longitudinale verde divenne azzurra e interrotta, su entrambe le fiancate, dalla scritta \"tirrenia\". Fu cambiata anche la livrea sui fumaioli, sostituendo il nero eredit\u00e0 dei Florio con l'azzurro e inserendo la lettera \"t\" su entrambi i lati del fumaiolo all'interno della striscia inferiore. \nL'ultimo cambiamento avvenne verso la fine degli anni novanta, in particolare cambi\u00f2 il font delle scritte e la striscia blu divenne pi\u00f9 spessa e progressivamente sdoppiata verso poppa.\nLa livrea dei ro-ro merci era composta dallo scafo di colore arancione scuro e dalle sovrastrutture di colore bianco.\nLa flotta.\nNon sono comprese le unit\u00e0 prese a noleggio (ad eccezione di quelle in seguito acquistate) e le unit\u00e0 catturate da Francia e Grecia e assegnate alla Tirrenia durante la seconda guerra mondiale.\nUnit\u00e0 entrate in servizio prima e durante la seconda guerra mondiale.\nLa tabella seguente presenta in ordine cronologico le navi che prestarono servizio per Tirrenia di Navigazione prima e durante la seconda guerra mondiale.\nUnit\u00e0 entrate in servizio nel dopoguerra.\nLa tabella seguente presenta in ordine cronologico le navi che prestarono servizio per Tirrenia di Navigazione dopo la seconda guerra mondiale.\nRotte effettuate.\nAlla fondazione (1937).\nDi seguito sono riportate le rotte assegnate alla neo-costituita Tirrenia con la convenzione del 1937:\nIn aggiunta alle linee riportate in tabella, erano poi previsti i seguenti itinerari turistici:\nNel dopoguerra (1950).\nNel 1950 la situazione delle rotte servite dalla Tirrenia era la seguente:\nNel 1966.\nNel 1966 la Tirrenia effettu\u00f2 servizio sulle seguenti linee:\nPrima della privatizzazione (2011).\nDi seguito le rotte effettuate dalla Tirrenia di Navigazione negli anni precedenti alla privatizzazione.\nTunisia.\nCollegamento effettuato in accordo con la Compagnie Tunisienne de Navigation\nAltre divisioni.\nAdriatica di Navigazione era la societ\u00e0 che si occupava dei collegamenti marittimi nel versante adriatico, fino all'accorpamento delle compagnie di navigazione della Finmare sotto il controllo della compagnia maggiore \"Tirrenia di Navigazione\".\nTirrenia controllava anche una serie di societ\u00e0 regionali: Caremar in Campania (dalle cui rotte laziali \u00e8 nata Laziomar), Siremar in Sicilia, Saremar in Sardegna, e Toremar in Toscana."}
{"id": "238636", "revid": "1745361", "url": "https://it.wikipedia.org/wiki?curid=238636", "title": "Cottura", "text": "La cottura \u00e8 un procedimento che consiste nell'esporre il cibo a fonti di calore, alterandone la consistenza e le propriet\u00e0 organolettiche, e aumentandone la digeribilit\u00e0.\nLa cottura dei cibi \u00e8 una peculiarit\u00e0 che distingue gli esseri umani dalle altre specie animali. Questo trattamento \u00e8 una diretta conseguenza della scoperta del fuoco e viene fatta risalire al paleolitico inferiore: in insediamenti di \"Homo erectus\" di Ciu Ku Tien in Cina sono stati trovati focolari di 400\u00a0000 anni fa. Secondo altri, la capacit\u00e0 di controllare prima e di produrre il fuoco poi andrebbero retrodatate fino a circa un milione di anni fa (ritrovamenti in Sudafrica).\nDescrizione.\nLa cottura risponde a diverse esigenze:\nA determinate temperature, pH e tempi di cottura, ha anche l'effetto di ridurre l'assorbimento di alcune vitamine del cibo, riducendone la biodisponibilit\u00e0 e il valore nutrizionale.\nPer le proteine, la denaturazione riduce il valore biologico, mentre favorisce la loro coagulazione-solidificazione aumentano la percentuale e i tempi di assorbimento in stomaco e intestino.\n100\u00a0\u00b0C \u00e8 la temperatura ideale consigliata per l'eliminazione dei batteri (ad esempio pastorizzazione casalinga del latte, temperatura di cottura della pasta), mentre per le proteine vale un discorso diverso in quanto poche proteine non vengono completamente denaturate fino ad annullarne le funzioni biologiche con una cottura superiore a 65\u00a0\u00b0C e prolungata nel tempo. Una proteina denaturata non \u00e8 una proteina distrutta, conserva intatta la sua struttura primaria: la denaturazione fa parte della normale digestione e continua nello stomaco ad opera dell'acido cloridrico e nell'intestino tenue, ad opera di altri sali biliari. La cottura non prolungata dei cibi proteici \u00e8 al contrario una predigestione che facilita il lavoro dello stomaco e i tempi di assorbimento.\nLa denaturazione inizia a 60 \u00b0C: collagene nel tessuto connettivo della carne, albumina nelle uova, gelatinizzazione degli amidi; a 65 \u00b0C inizia la coagulazione delle proteine del tuorlo, la denaturazione della mioglobina che conferisce il colore rosso alla carne, e grigio dopo l'ossidazione del ferro. Le proteine dell'albume con la cottura solidificano e il loro assorbimento intestinale cresce dal 50 al 92%, e si evita il rischio di infezioni batteriche.\nTipi di cottura.\nEsistono vari sistemi di cottura:\nDispositivi per la cottura.\nI dispositivi per la cottura sono moltissimi: sono cambiati nel corso dei secoli e si differenziano a seconda delle culture.\nI mezzi per procurare il calore (o l'energia nel caso del forno a microonde) necessario alla cottura sono:\nGli utensili che separano il cibo dalla fonte di calore sono quanto mai vari. Ricordiamo tra gli altri:\nPer l'esposizione alla fiamma\nContenitori metallici\nContenitori in terracotta \nContenitori in porcellana o vetro da fuoco in pyrex\nTempi e temperatura, e il punto di fumo degli oli possono portare alla formazione di sostanze cancerogene come: ammine eterocicliche nella cottura delle carni, e acrilamide nella cottura degli amidi, in particolare nella frittura delle patatine."}
{"id": "238639", "revid": "1005847", "url": "https://it.wikipedia.org/wiki?curid=238639", "title": "Patriarca di Alessandria", "text": ""}
{"id": "238641", "revid": "174925", "url": "https://it.wikipedia.org/wiki?curid=238641", "title": "Peripatetici", "text": ""}
{"id": "238644", "revid": "400694", "url": "https://it.wikipedia.org/wiki?curid=238644", "title": "Mett\u0101", "text": "Il termine mett\u0101 della lingua Pali, maitr\u012b in sanscrito, significa benevolenza, gentilezza amorevole, amichevolezza, buona volont\u00e0, e interesse attivo per gli altri. Rappresenta il primo dei quattro sublimi stati \"brahmavihara\" e uno dei dieci passi \"p\u0101ramit\u0101\" nella scuola del Buddhismo Theravada.\nPassi.\nI sei passi del mett\u0101 bh\u0101van\u0101 sono coltivare amore e benevolenza verso:\nNei \"sutta\".\nLa pratica di essere amorevoli e ben disposti nei confronti di ogni essere ha un effetto lenitivo e calmante nella mente e nel corpo e viene praticata anche come meditazione, specie nella \u015bamatha: nel Karaniya Mett\u0101 Sutta sull'Amore Universale, il Buddha espone le caratteristiche della compassione o gentilezza amorevole:\nNel Metta Sutta afferma gli undici benefici di tale forma di meditazione:; chi pratica efficacemente la mett\u0101 ottiene lo stato di \"arahant\" o di \"an\u0101g\u0101min\", realizzando il nibb\u0101na in questa vita o nella prossima esistenza nei mondi celesti: "}
{"id": "238649", "revid": "1522738", "url": "https://it.wikipedia.org/wiki?curid=238649", "title": "Simeone II di Bulgaria", "text": "\u00c8 stato zar di Bulgaria dal 1943 al 1946 e 62\u00ba primo ministro della Bulgaria dal 21 luglio 2001 al 16 agosto 2005. Dalla morte del sovrano rumeno Michele I, avvenuta il 5 dicembre 2017, \u00e8 l'unico capo di Stato della seconda guerra mondiale ad essere ancora in vita insieme al Dalai Lama, Tenzin Gyatso.\nBiografia.\nI primi anni e il breve regno in Bulgaria.\nSimeone era il secondogenito ed erede al trono dello zar Boris III di Bulgaria e della zarina Giovanna di Savoia (figlia di Vittorio Emanuele III); fu zar di Bulgaria dal 1943 al 1946, dopo l'improvvisa morte del padre Boris III. Vista la giovane et\u00e0 di Simeone, 6 anni, fu nominato un consiglio di reggenti, a capo del quale vi era suo zio principe Kyril di Bulgaria.\nNel 1946 la monarchia fu abolita con un referendum nel quale il 90,72% dei votanti si espresse a favore della repubblica. Nonostante l'ampio margine (che rifletteva pienamente il discredito della monarchia bulgara dopo la Seconda guerra mondiale), i monarchici sostennero che il risultato del referendum fosse stato manipolato dal governo di coalizione di \"Ote\u010destven front\", nel quale il partito comunista era la forza principale, e influenzato dalla presenza, al tempo, delle truppe militari sovietiche in Bulgaria.\nL'esilio.\nLa famiglia reale (la regina Giovanna, Simeone II e sua sorella Maria Luisa di Bulgaria) rimasero al Palazzo Vrana presso Sofia mentre il nuovo regime comunista si installava. Il 15 settembre 1946 si tenne un plebiscito col quale il popolo bulgaro accettava la presenza dell'esercito russo in paese per riportare l'ordine.\nDopo il referendum, il 16 settembre 1946, Simeone part\u00ec insieme alla famiglia per l'Egitto, ad Alessandria d'Egitto, ove risiedeva il padre di Giovanna, il re Vittorio Emanuele III, in esilio dall'Italia. Qui Simeone II termin\u00f2 i propri studi al Collegio Victoria di Alessandria d'Egitto (assieme al principe ereditario Leka di Albania). Nel 1950 si trasfer\u00ec in Spagna su invito del dittatore Francisco Franco che offr\u00ec ospitalit\u00e0 alla famiglia reale in esilio, e dove Simeone visse fino al 2000.\nLa carriera nel business.\nA Madrid, Simeone studi\u00f2 al \"Lyc\u00e9e Fran\u00e7ais\", ma non si diplom\u00f2. Nel 1958 entr\u00f2 nella Valley Forge Military Academy and College negli Stati Uniti ove divenne noto col nome di \"Cadet Rylski No. 6883\", ottenendo il grado di Secondo Luogotenente. Tornato nuovamente in Spagna, Simeone studi\u00f2 legge ed amministrazione commerciale. Simeone II, che non aveva mai siglato alcun atto di abdicazione, divenuto trentenne, nel 1966, si proclam\u00f2 re, secondo le disposizioni della Costituzione di T\u0103rnovo. Malgrado questa proclamazione fosse solo formale, \nDivenuto uomo d'affari, per trent'anni rimase a capo del consiglio d'amministrazione della Thomson SA, un gruppo elettronico francese. Fu anche consigliere di molte banche, hotels, ditte di elettronica e di catering.\nPrimo ministro bulgaro.\nNel 2001 il partito da lui fondato Movimento Nazionale Simeone Secondo (NDSV) vinse le elezioni parlamentari sulla base di un programma nel quale nel giro di 800 giorni si prometteva di portare la Bulgaria a un livello di vita europeo occidentale. Simeone di Sassonia-Coburgo Gotha divenne capo del governo di coalizione tra NDSV e DPS (Movimento per i Diritti e le Libert\u00e0 - rappresentante della minoranza turca) in cui entrarono anche, a titolo personale, alcuni rappresentanti di Partito Socialista Bulgaro (BSP). Nel 2005 apport\u00f2 alcuni cambiamenti nel gabinetto, includendo rappresentanti del partito Novoto Vreme.\nIn seguito alle elezioni del 2005 e alla secca sconfitta del suo movimento che perse quasi 2/3 dei consensi, NDSV form\u00f2 un governo tripartito con BSP e DSP, guidato da Sergej Stani\u0161ev del Partito Socialista Bulgaro.\nErede della Casa di Sassonia-Coburgo-Gotha-Koh\u00e1ry.\nDopo la morte del suo lontano cugino il principe Giovanni Enrico di Sassonia-Coburgo-Gotha nell'aprile del 2010 e per via dell'esclusione dello zio di quest'ultimo Philipp Josias Maria Joseph Ignatius Michael Gabriel Raphael Gonzaga (Walterskirchen, 18 agosto 1901 \u2013 31 dicembre 1994) nonch\u00e9 dei suoi figli e discendenti per matrimonio morganatico con Sarah Aurelia Halasz, Simeone \u00e8 divenuto il capo della Casa di Sassonia-Coburgo-Gotha-Koh\u00e1ry col titolo di Magnate d'Ungheria e pretendente ai castelli di \u010cabra\u010f e Sv\u00e4t\u00fd Anton, entrambi nell'attuale Slovacchia. Nel 2012 egli ha ceduto i propri diritti come capo della casa di Koh\u00e1ry a sua sorella Maria Luisa.\nMatrimonio e figli.\nIl 20 gennaio 1962 Simeone di Sassonia-Coburgo Gotha spos\u00f2 a Losanna l'aristocratica spagnola Margarita G\u00f3mez-Acebo (Madrid, 6 gennaio 1935), parente del marito di Pilar di Borbone-Spagna, sorella del re Juan Carlos I di Spagna, dalla quale ebbe cinque figli:"}
{"id": "238652", "revid": "1543377", "url": "https://it.wikipedia.org/wiki?curid=238652", "title": "Stara Zagora", "text": "Stara Zagora (, \"vecchia citt\u00e0 dietro la montagna\") \u00e8 una citt\u00e0 della Bulgaria di 136 807 abitanti, capoluogo della regione omonima. Sorge a circa 230 km dalla capitale Sofia e occupa un territorio di 1019,4 km, parte della montagna Sredna Gora e parte della valle di Gorna Trakia.\nIl grande numero di nomi che la citt\u00e0 ha avuto nei secoli \u00e8 testimonianza della sua lunga storia di oltre 2 300 anni: Vereia, Beroe, Augusta Traiana, \u017deleznik, Eski Zara.\nSituata nel centro della Bulgaria, nella cosiddetta \"Valle delle rose\", si caratterizza per la particolare pianta urbanistica, ideata dall'architetto jugoslavo Lubor Bayer. Nella citt\u00e0 le vie sono dritte: non esistono curve.\n\u00c8 chiamata \"la citt\u00e0 dei tigli e dei poeti\" ed \u00e8 la sesta della Bulgaria per popolazione.\nStoria.\nStara Zagora \u00e8 una delle citt\u00e0 pi\u00f9 antiche d'Europa. Gi\u00e0 nel 7-6 secolo a.C. sorsero i primi centri abitati, legati all'agricoltura e all'allevamento di bestiame.\nL'attivit\u00e0 prevalente di Beroe, antico insediamento dei Traci (IV-V secolo a.C.) era l'estrazione di rame e stagno. L'agricoltura si avvantaggiava del microclima favorevole della citt\u00e0. I Romani ingrandirono l'insediamento trasformandolo nella piazzaforte di Augusta Traiana, importante crocevia dei commerci fra Europa centrale e Asia minore. La citt\u00e0 era abitata soprattutto da traci e greci.\nDal VI secolo la citt\u00e0 fu chiamata Vereja e, dal 784, Irenopolis in onore dell'imperatrice bizantina Irene d'Atene. Nel medioevo venne chiamata Boruj dai bulgari e, in seguito, \u017deleznik. I turchi la chiamarono Eski Hisar (vecchia fortezza) ed Eski Zagra, da cui deriva il nome attuale, assegnatole nel 1871.\nAll'epoca dell'impero ottomano la citt\u00e0 era celebre per la lavorazione della seta, della pelle e del rame; sotto la dominazione ottomana vi furono erette molte moschee. Durante le guerre russo-turche la citt\u00e0 sub\u00ec ripetuti danneggiamenti fino ad essere quasi rasa al suolo.\nDopo la liberazione (1878) fu ricostruita e ampliata con un sistema di viali paralleli e perpendicolari progettato dall'architetto Lubor Bayer. Attualmente la periferia della citt\u00e0 \u00e8 dominata da quartieri dormitorio e impianti ed edifici industriali abbandonati.\nSport.\nCalcio.\nLe principali squadre della citt\u00e0 sono il Beroe e il Vereja."}
{"id": "238660", "revid": "1305772", "url": "https://it.wikipedia.org/wiki?curid=238660", "title": "Frequency", "text": ""}
{"id": "238661", "revid": "869733", "url": "https://it.wikipedia.org/wiki?curid=238661", "title": "Eurogames (evento sportivo)", "text": "Gli Eurogames sono un evento sportivo creato dalla comunit\u00e0 gay e lesbica europea, su licenza della European Gay and Lesbian Sport Federation (\"Federazione sportiva europea gay e lesbica\") e organizzati da uno o pi\u00f9 club appartenenti alla Federazione. Si svolgono annualmente, tranne nell'anno in cui si svolgono i Gay Games o gli World Outgames.\nCaratteristiche.\nGli Eurogames vengono chiamati ufficialmente the European Gay and Lesbian Multi-Sports Championships (\"il campionato multisportivo gay e lesbico europeo\"). \nSimilarmente ai Gay Games e agli Outgames, gli Eurogames sono un evento sportivo aperto a chiunque, indipendentemente dal sesso o dall'et\u00e0 purch\u00e9 in regola con un tesseramento di una federazione riconosciuta a livello internazionale.\nGli Eurogames si svolgono nell'arco di due giorni e vengono organizzati annualmente, tranne appunto nell'anno in cui vengono organizzati i Gay Games o gli Outgames."}
{"id": "238663", "revid": "1543377", "url": "https://it.wikipedia.org/wiki?curid=238663", "title": "Fran\u00e7ois-Vincent Toussaint", "text": "Biografia.\nDopo aver frequentato la facolt\u00e0 di diritto all'universit\u00e0 di Parigi, nel 1741 divent\u00f2 avvocato del Parlamento, praticando anche per un breve periodo. In mancanza di una vera vocazione per l'impegno forense, si dedic\u00f2 completamente all'attivit\u00e0 letteraria, senza per\u00f2 mai diventare un autore di successo e accettato dall'apparato culturale francese. Con Denis Diderot e Marc-Antoine Eidous lavor\u00f2 alla traduzione francese del \"Dictionnaire universel de medicine\" (Parigi, 1746-1748) del medico inglese Robert James. Nel 1748 pubblic\u00f2 con lo pseudonimo di Panage l'opera che lo rese famoso, Les M\u0153urs.\nImmediatamente dopo la sua uscita, il 6 maggio essa venne condannata e fatta bruciare al rogo dalla corte del Parlamento di Parigi. Il libro poneva per la prima volta in termini molto coraggiosi il primato di una morale naturale svincolata da ogni credenza religiosa e da ogni culto esteriore.Per i suoi contenuti eterodossi l'opera suscit\u00f2 un grande scandalo. L'autore evit\u00f2 il carcere per l'intervento del presidente del consiglio della marina il conte Jean-Fr\u00e9d\u00e9ric Ph\u00e9lypeaux de Maurepas. \"Les M\u0153urs\" venne pubblicato in pi\u00f9 di trenta ristampe in francese e fu tradotto anche in tedesco e in inglese. Toussaint non ricevette per\u00f2 da questa impresa editoriale alcun concreto vantaggio economico. A partire dal 1746 contribu\u00ec con pi\u00f9 di trecento lemmi di carattere giuridico ai primi due volumi dell'Encyclop\u00e9die di Jean le Rond d'Alembert e Denis Diderot.\nDiresse per brevi periodi alcune delle pi\u00f9 prestigiose riviste parigine, come il Journal \u00e9tranger e le Observations p\u00e9riodiques sur la Physique, l'Histoire Naturelle, &amp; les Beaux Arts. Divenne anche un apprezzato traduttore di romanzi inglesi, quali ad esempio \"La vie et les aventures du Petit Pomp\u00e9e\" di Francis Coventry e l\"'Histoire et aventures de Sir Williams Pickle\" di Tobias Smollett. Nel 1761 lasci\u00f2 Parigi per stabilirsi a Bruxelles nella speranza di migliorare la sua condizione di scrittore. Qui si dedic\u00f2 ancora all'attivit\u00e0 giornalistica e a quella pubblicistica. Nel 1762 fece ad esempio stampare a Amsterdam l'opera \"Eclaircissement sur les m\u0153urs\" a parziale ritrattazione di ci\u00f2 che aveva scritto ne \"Les M\u0153urs\". Dopo aver compreso che a Bruxelles non c'era alcuna concreta possibilit\u00e0 di migliorare la sua situazione economica, nel 1764 accett\u00f2 l'offerta di Federico II di Prussia di trasferirsi a Berlino.\nOper\u00f2 come membro attivo dell'Acad\u00e9mie royale des sciences de Prusse e come docente di logica, di retorica e di storia delle belle arti presso l'Acad\u00e9mie Royale des Gentils-Hommes. Nel 1768 pubblic\u00f2 la traduzione in prosa delle favole di Christian F\u00fcrchtegott Gellert, \"Extrait des oeuvres de Mr. Gellert contenant ses apologues, ses fables, et ses histoires\", ottenendo delle lusinghiere critiche da parte sia della stampa germanofona, sia dei principali esponenti del Refuge ugonotto prussiano. All'inizio dello stesso anno il famoso storico dell'arte tedesco Johann Joachim Winckelmann, su consiglio dell'amico e corrispondente Heinrich Wilhelm Muzell, gli affid\u00f2 il compito di tradurre in francese la riedizione della Storia dell'arte dell'antichit\u00e0, di cui port\u00f2 a termine, anche a causa della morte, solo i primi due capitoli e mezzo."}
{"id": "238672", "revid": "6923", "url": "https://it.wikipedia.org/wiki?curid=238672", "title": "Shebitqo", "text": "Biografia.\nFiglio di Piankhi; con Shabataka, e con il suo successore Taharqa, la XXV dinastia visse la sua fase di massimo splendore e potere.\nNei suoi, circa, dodici anni di regno (Sesto Africano gliene attribuisce quattordici, Eusebio di Cesarea dodici mentre la data pi\u00f9 alta attestata a livello archeologico \u00e8 il 3\u00b0 anni di regno) govern\u00f2 quasi tutto l'Egitto ad esclusione di alcuni principati autonomi della regione del delta del Nilo. \nDurante il suo regno l'Egitto riprese ad avere un ruolo nella politica internazionale del Medio Oriente. Per tentare di contrastare la pressione espansionistica assira l'Egitto entr\u00f2 a far parte, ancora una volta, della coalizione tra i regni di Giuda e di Israele e le citt\u00e0 di Ascalon e Sidone.\nL'esercito della coalizione, rafforzato da un contingente egizio al comando del fratello del sovrano, Taharqa, venne sconfitto da Sennacherib ad Ashdod e, solo una rivolta in Babilonia, prima, ed un'epidemia, dopo, impedirono al sovrano assiro di attaccare direttamente l'Egitto.\nIn politica interna Shabataka cerc\u00f2 di rafforzare il potere regio esautorando i vari principi locali, minandone il potere attraverso l'incameramento dei loro beni.\nTracce dell'attivit\u00e0 edilizia di Shabataka sono reperibili a Tebe (cappella del lago sacro e rilievi a Luxor), a Menfi e nell'oasi di Kawa.\nLa notizia, riportata da Manetone (e giuntaci attraverso i suoi epitomatori) che il sovrano sarebbe stato assassinato dal fratello Taharqa sembra essere priva di conferme in quanto Shabataka fu sepolto nella necropoli reale (piramide 18) di el-Khurru proprio dal fratello e successore."}
{"id": "238678", "revid": "149485", "url": "https://it.wikipedia.org/wiki?curid=238678", "title": "Campionati europei di pattinaggio di figura", "text": "I campionati europei di pattinaggio di figura sono una competizione sportiva a cadenza annuale che si svolgono durante la Stagione di pattinaggio di figura organizzata dalla International Skating Union (ISU), in cui si assegnano i titoli europei delle diverse specialit\u00e0 del pattinaggio di figura.\nStoria.\nIl primo campionato europeo di pattinaggio di figura si tenne nel 1891 ad Amburgo, limitatamente al concorso individuale maschile. Nel 1930 vennero istituite le competizioni femminile e a coppie. I campionati furono sospesi per due periodi, dal 1915 al 1922, e di nuovo dal 1940 al 1946, in corrispondenza dei due conflitti mondiali. Dalla ripresa nel 1947 i campionati europei vennero disputati stabilmente in un'unica sede; in precedenza invece i tre concorsi si svolsero spesso separatamente in citt\u00e0 e date diverse. La competizione di danza su ghiaccio venne aggiunta al programma nel 1954.\nL'edizione programmata per il 2021 \u00e8 stata cancellata per decisione del Consiglio dell'International Skating Union a causa della pandemia di COVID-19."}
{"id": "238682", "revid": "1543377", "url": "https://it.wikipedia.org/wiki?curid=238682", "title": "Ulrich Salchow", "text": "Biografia.\nIl primo risultato di rilievo di Ulrich Salchow fu la medaglia d'argento nella seconda edizione del campionato del mondo, che si svolse a Stoccolma nel 1897, dietro all'austriaco Gustav H\u00fcgel. L'anno dopo vinse il suo primo titolo europeo, mentre la prima vittoria ai mondiali arriv\u00f2 nel 1901.\nFu l'inizio di un predominio del pattinaggio artistico maschile che dur\u00f2 per oltre decennio, durante il quale Salchow vinse 24 medaglie tra mondiali, europei e Olimpiadi. Fu campione del mondo per dieci edizioni quasi consecutive, dal 1901 al 1911 con una sola interruzione nel 1906; in precedenza era arrivato tre volte secondo dietro a H\u00fcgel (1897, 1899, 1900). Agli europei le sue 9 vittorie furono distribuite su un arco di tempo pi\u00f9 ampio, dal 1898 al 1913, con un terzo posto nel 1901.\nNel 1908 il pattinaggio di figura fu inserito nei \"Giochi autunnali\" o \"invernali\" della IV Olimpiade di Londra. Non erano ancora stati istituiti Giochi Invernali separati (i I Giochi olimpici invernali si svolsero nel 1924), ma in quell'edizione il programma era stato diviso in due sessioni, quella estiva e quella autunnale, che prevedeva anche il pattinaggio di figura e l'hockey su ghiaccio. Le gare di pattinaggio si svolsero il 28 e 29 ottobre presso il \"Prince's Skating Club Rink\" di Knightsbridge. Salchow era uno dei pattinatori pi\u00f9 attesi, gi\u00e0 vincitore di sette titoli mondiali e sei titoli europei, e noto al pubblico inglese per aver gi\u00e0 pattinato a Londra in diverse occasioni, tra cui il campionato mondiale del 1902. Nelle figure obbligatorie trov\u00f2 un degno rivale nel russo Nicolai Panin, che si ritir\u00f2 per\u00f2 per infortunio dopo aver vinto l'oro nella gara delle figure speciali. Nel programma libero Salchow, anche se limitato dalle ridotte dimensioni della pista, diede prova di potenza e precisione. Al termine dei due giorni di gara fu primo, e vincitore del titolo olimpico, su un podio tutto svedese.\nNel 1909 Salchow esegu\u00ec per la prima volta in una competizione un salto di sua creazione. Si trattava di un salto non puntato, con partenza dal filo interno indietro e atterraggio sul filo esterno indietro del piede opposto dopo una rotazione in aria. Dal nome del suo creatore prese il nome di salto Salchow, ed \u00e8 attualmente uno dei sei salti principali del pattinaggio artistico.\nSalchow rimase nell'ambiente del pattinaggio anche dopo il ritiro dalle competizioni. Fu presidente dell'International Skating Union (ISU), la federazione internazionale del pattinaggio su ghiaccio, dal 1925 al 1937.\nSalchow mor\u00ec a Stoccolma a 71 anni. Fu sepolto nel cimitero di Norra begravningsplatsen, a nord della capitale svedese, che ospita le tombe di altre importanti personalit\u00e0 svedesi, tra cui Alfred Nobel e Ingrid Bergman.\nNel 1976 fu inserito nella \"World Figure Skating Hall of Fame\", la hall of fame internazionale del pattinaggio di figura."}
{"id": "238686", "revid": "125773143", "url": "https://it.wikipedia.org/wiki?curid=238686", "title": "Nazionale di calcio dell'Australia", "text": "La nazionale di calcio dell'Australia \u00e8 la squadra nazionale di calcio dell'Australia ed \u00e8 posta sotto la giurisdizione della Football Federation Australia (nota come Australian Soccer Association fino al 2005). Dal 1\u00ba gennaio 2006 \u00e8 affiliata all'Asian Football Confederation (AFC), mentre in precedenza lo era all'Oceania Football Confederation (OFC).\nCon la vittoria della Coppa d'Asia 2015, l'Australia \u00e8 diventata la quarta nazionale al mondo, dopo le selezioni di , ed , ad aver vinto il titolo continentale di due confederazioni diverse (AFC e OFC), nello specifico la Coppa d'Asia e la Coppa d'Oceania. \u00c8 anche l'unica nazionale al mondo ad aver rappresentato due confederazioni diverse (AFC e OFC) nel Campionato mondiale di calcio, a cui ha preso parte nel 1974, 2006, 2010, 2014 e 2018, raggiungendo gli ottavi di finale nel 2006, e nella Confederations Cup, a cui ha preso parte nel 1997, 2001, 2005 e 2017, ottenendo quale miglior risultato il secondo posto alla prima partecipazione, nel 1997, quando perse la finale con il Brasile.\nI giocatori ed i tifosi della nazionale australiana sono soprannominati \"Socceroos\", termine derivante dalla fusione delle parole \"soccer\" (in italiano \"calcio\") e \"kangaroos\" (in italiano \"canguri\").\nNella classifica mondiale della FIFA, istituita nell'agosto 1993, l'Australia vanta quale miglior posizionamento il 21\u00ba posto del luglio 2009, mentre il peggiore piazzamento \u00e8 il 100\u00ba posto del luglio 2014. Occupa la 37\u00aa posizione della graduatoria.\nStoria.\nLa nazionale australiana gioc\u00f2 le sue prime partite in un tour svoltosi in Nuova Zelanda nel 1922, nel corso del quale l'Australia ottenne due sconfitte e un pareggio. Nei 25 anni successivi al torneo Australia, , e ebbero l'occasione di affrontarsi molte volte in partite amichevoli. Con la diminuzione del costo dei viaggi aerei l'Australia pot\u00e9 ampliare la lista dei suoi avversari, anche se, ad ogni modo, il suo isolamento geografico avrebbe continuato a giocare un ruolo fondamentale per lungo tempo.\nPrimi tentativi di qualificazione ai mondiali.\nLa squadra riusc\u00ec a qualificarsi per la prima volta al mondiale in occasione del campionato del mondo 1974. Dopo 32 anni di tentativi falliti, riusc\u00ec nuovamente nell'impresa nel 2005, conseguendo ai play-off contro l' la qualificazione per il campionato del mondo 2006. Tali difficolt\u00e0 per l'Australia erano dovute anche a quanto era previsto dai regolamenti della FIFA, in base ai quali avrebbe dovuto affrontare una lunga serie di partite per cercare di ottenere la qualificazione al mondiale.\nAvversari scomodi.\nIl primo tentativo di qualificazione dell'Australia ai mondiali risale al 1965, in vista di . L'anno precedente, in virt\u00f9 della decisione della FIFA di assegnare qualche posto alle nazionali non europee e non sudamericane, l'Australia avrebbe dovuto disputare i play-off contro la , ma poich\u00e9 fino a quel momento la Corea del Nord era un'entit\u00e0 politica non riconosciuta da molte nazioni, inclusa l'Inghilterra, il match si disput\u00f2 in campo neutro in Cambogia e nel doppio confronto i nordcoreani si imposero nettamente: 6-1 il 21 novembre 1965 e 3-1 tre giorni dopo.\nLe successive qualificazioni per le coppe del mondo del 1970, 1978, 1982 e 1986 videro l'Australia disputare delle gare contro nazioni isolate politicamente (cio\u00e8 paesi non allineati). Gli avversari, tra gli altri, furono (le nazioni arabe, pi\u00f9 vicine geograficamente, si rifiutarono di giocare), Taiwan (che non era riconosciuta ufficialmente dalla Cina), l' (in cui c'era appena stata una rivoluzione) e la Nuova Zelanda. In ogni caso, il vincitore di questi \"tornei preliminari\" doveva sempre affrontare in uno spareggio una o due squadre pi\u00f9 forti, dall'Europa o dal Sudamerica.\nLe proteste dell'Australian Soccer Federation e i tentativi di unirsi alla confederazione asiatica furono respinti. Comunque, il percorso di qualificazione fu semplificato dal 1990, in cui la federazione calcistica dell'Oceania ebbe diritto a 0,5 posti.\nTentativi di qualificazione ai Mondiali (1994-2005).\nLa strada dell'Australia verso USA '94 costitu\u00ec un esempio del difficile percorso di qualificazione che doveva compiere una nazionale proveniente dall'Oceania Football Confederation. Per qualificarsi al mondiale l'Australia dovette, infatti, passare attraverso tre gironi, il primo dei quali fu il girone dell'Oceania. L'Australia chiuse in testa il gruppo 1 vincendo quattro gare contro e le , con 13 reti segnate. Quindi gioc\u00f2 contro la nello spareggio del gruppo oceaniano: la gara di andata fu giocata in Nuova Zelanda il 30 maggio 1993 e fu vinta per 1-0 dall'Australia, che si ripet\u00e9 con un 3-0 nella partita di ritorno e super\u00f2 quindi il turno con il punteggio complessivo di 4-0. Avendo vinto lo spareggio, l'Australia dovette affrontare un doppio incontro contro il , seconda classificata del terzo turno delle qualificazioni della zona CONCACAF. La partita di andata fu giocata in Canada il 31 luglio 1993 e vide la vittoria del Canada per 2-1, mentre nel ritorno, giocato a Sydney il 15 agosto, l'Australia vinse per 2-1, portando cos\u00ec la sfida ai tempi supplementari, nel corso dei quali il punteggio non si sblocc\u00f2. Si and\u00f2 ai tiri di rigore, che furono vinti dall'Australia con il risultato di 4-1. Vincendo l'incontro la nazionale australiana si era cos\u00ec qualificata per lo spareggio contro la quinta classificata del girone della CONMEBOL, l'. L'andata, disputata a Sydney il 31 ottobre 1993, fin\u00ec 1-1, mentre la gara di ritorno, disputatasi il 17 novembre, fu vinta per 1-0 dall'Argentina, che riusc\u00ec cos\u00ec a conseguire un posto alla coppa del mondo del 1994 negli Stati Uniti.\nNel novembre 1997, dopo aver vinto il girone di qualificazione dell'Oceania, l'Australia affront\u00f2 l' in due partite, il vincitore delle quali si sarebbe guadagnato un posto alla fase finale dei mondiali di . L'Australia, allenata dall'inglese Terry Venables, riusc\u00ec a pareggiare 1-1 in trasferta la gara d'andata contro l'Iran cos\u00ec da dare l'impressione di poter conseguire con maggiore probabilit\u00e0 rispetto agli avversari l'obiettivo della qualificazione ai mondiali. Ciononostante, nella gara di ritorno disputatasi a Melbourne l'Iran riusc\u00ec a pareggiare con il punteggio 2-2 nei minuti finali dell'incontro e riusc\u00ec cos\u00ec a superare il turno, decisivo per la qualificazione ai mondiali, grazie alla regola dei gol fuori casa.\nNonostante il fallimento, l'Australia si riscatter\u00e0 giocando all'edizione del 1997 della Confederations Cup come vincitrice della Coppa delle nazioni oceaniane 1996: batter\u00e0 per 3-1 il , e paregger\u00e0 0-0 contro il campione del mondo. Riuscir\u00e0 a superare il girone come seconda classificata nonostante la sconfitta per 1-0 contro l', qualificandosi per la semifinale contro l' il cui risultato rester\u00e0 fermo per 0-0 fino ai tempi regolamentari, dove poi l'australiano Harold Kewell sar\u00e0 autore del golden gol della vittoria. Durante la finale contro il Brasile, la nazionale dell'Australia subir\u00e0 una schiacciante sconfitta di 6-0, e si render\u00e0 la prima (e attualmente unica) nazione dell'Oceania ad aver vinto l'argento alla Confederation Cup.\nNel 2001 l'Australia, nonostante non avesse avuto la possibilit\u00e0 di giocare con la formazione titolare, vinse comunque con facilit\u00e0 il girone di qualificazione della confederazione oceaniana. Tra i vari risultati si pu\u00f2 ricordare una partita vinta con il risultato di 22-0 contro e un'altra vinta con il risultato record di 31-0 contro le . Nonostante la mancanza di due giocatori fondamentali per la squadra oceaniana, Harry Kewell e Mark Viduka, l'Australia riusc\u00ec a vincere contro la lo spareggio della zona OFC. Per accedere alla fase finale del mondiale 2002 dovette affrontare e vincere uno spareggio con la quinta classificata del girone di qualificazione sudamericano, l'. Nella partita di andata a Melbourne l'Australia vinse per 1-0 grazie a un gol su rigore di Kevin Muscat, ma non riusc\u00ec a qualificarsi ai mondiali poich\u00e9 perse per 3-0 la partita di ritorno a Montevideo.\nDopo questi mondiali la FIFA decise che, per accedere alla fase finale del torneo, la prima classificata delle qualificazioni oceaniane non avrebbe pi\u00f9 dovuto disputare lo spareggio con la quinta del girone sudamericano. Qualche mese dopo, per\u00f2, il massimo organo calcistico fece marcia indietro e questo caus\u00f2 non poche polemiche, anche a causa delle pressioni esercitate dalla federazione sudamericana, la CONMEBOL, che difatti si dimostr\u00f2 (com'era immaginabile) molto soddisfatta di ci\u00f2.\nNonostante i deludenti risultati conseguiti ai mondiali o alle qualificazioni, l'Australia riusc\u00ec, nel corso di amichevoli o in altre competizioni, a ottenere buoni risultati contro forti squadre europee e sudamericane con vittorie nella Confederations Cup 2001; infatti batter\u00e0 per 2-0 il , e con un gol di Clayton Zane riuscir\u00e0 a prevalere contro per 1-0, sar\u00e0 solo a causa della sconfitta per 1-0 contro la che superer\u00e0 il girone solo come seconda, venendo eliminata in semifinale dal per 1-0, ma ottenendo il bronzo in una simbolica rivalsa contro il ottenendo la vittoria per 1-0 con un gol di testa di Shaun Marphy. L'Australia pareggi\u00f2 inoltre con la Francia per 1-1 a Melbourne nel novembre 2001, mentre nel 2003 vinse per 3-1 a Londra un'amichevole contro i rivali tradizionali dell'.\nNel 2004 la squadra fece i primi passi verso la qualificazione al giocando per l'ultima volta la Coppa d'Oceania, le cui partite erano valide anche come qualificazioni oceaniane al mondiale. Il 6 giugno 2004, nell'ultimo incontro, la squadra pareggi\u00f2 per 2-2 con le , un risultato che permise ai \"Socceroos\" di chiudere il girone in testa alla classifica davanti alle Isole Salomone e alla Nuova Zelanda. Malgrado i neozelandesi fossero i favoriti dopo i \"Socceroos\", grazie al secondo posto furono proprio i salomoniani a qualificarsi, insieme agli australiani, sia per la finale di Coppa d'Oceania che per il play-off che assegnava un posto per lo spareggio interzona con la quinta classificata della zona CONMEBOL, valido per l'accesso al mondiale di Germania. Il 9 ottobre 2004 l'Australia batt\u00e9 le Isole Salomone per 1-5 al Lawson Tama Stadium di Honiara e si impose, tre giorni dopo, anche nella sfida di ritorno al Sydney Football Stadium con il punteggio di 6-0, aggiudicandosi cos\u00ec la Coppa d'Oceania per la quarta e ultima volta.\nIngresso nella Confederazione Calcistica Asiatica (AFC).\nLa Coppa d'Oceania 2004 fu l'ultima giocata dall'Australia. Molti commentatori e tifosi pensavano che l'unico modo per riuscire a migliorare qualitativamente la selezione australiana fosse quello di abbandonare l'Oceania Football Confederation. Il calcio, in Australia, si \u00e8 sviluppato dando crescente importanza alle competizioni ufficiali piuttosto che alle partite amichevoli. I campionati continentali e le loro qualificazioni hanno costituito, infatti, la maggior fonte di partite ufficiali per le nazionali. Prendere parte ad una confederazione in cui partecipassero squadre pi\u00f9 importanti rispetto alle modeste nazionali oceaniane serv\u00ec ad abituare l'Australia ad affrontare avversari di spessore tecnico maggiore e ci\u00f2 fu fondamentale per la crescita della nazionale.\nJohnny Warren, stimato giornalista radiotelevisivo di calcio ed ex capitano dell'Australia, evidenzi\u00f2 il desiderio dell'Australia di unirsi alla confederazione calcistica asiatica, la AFC. Nonostante precedenti tentativi di aggregarsi a tale confederazione fossero sempre falliti, nel marzo 2005 una fuga di notizie proveniente da Tokyo indic\u00f2 che la FFA stava trattando segretamente con l'AFC per questa questione e il 23 marzo il comitato esecutivo dell'AFC assunse la decisione unanime di invitare l'Australia ad unirsi all'AFC.\nIl presidente dell'AFC, Mohammed Bin Hammam, espresse le ragioni della decisione in questi termini:\nIl 17 aprile 2005 il comitato esecutivo dell'OFC appoggi\u00f2 all'unanimit\u00e0 il trasferimento proposto dall'Australia, che la FIFA approv\u00f2 il successivo 30 giugno, in attesa di renderlo effettivo a partire dal 1\u00ba gennaio 2006. L'Australia partecip\u00f2 pertanto alle qualificazioni della Coppa d'Asia 2007, iniziate nel febbraio 2006. Inserita nel gruppo D di qualificazione alla Coppa d'Asia 2007 insieme a , e , l'Australia esord\u00ec il 22 febbraio 2006 battendo per 3-1 il Bahrein, nella prima partita ufficiale da membro della Asian Football Confederation.\nConfederations Cup 2005.\nNel giugno 2005 l'Australia partecip\u00f2 poi, in qualit\u00e0 di campione d'Oceania, alla Confederations Cup 2005. Per gli australiani, alla terza apparizione nella competizione, il torneo che si svolse in Germania fu negativo: la nazionale collezion\u00f2 tre sconfitte consecutive, contro (4-3), (2-4) e (0-2), chiudendo il proprio cammino nel girone all'ultimo posto in classifica. A causa delle crescenti critiche subite, il 29 giugno 2005 l'allenatore Frank Farina e la federazione interruppero consensualmente la loro collaborazione.\nMondiale 2006.\nIl 22 luglio 2005 la FFA annunci\u00f2 che il nuovo allenatore dell'Australia sarebbe stato Guus Hiddink, dopo molte speculazioni da parte dei media australiani sui potenziali candidati e dopo un prematuro annuncio dello stesso Hiddink, che combinava il ruolo di tecnico del con quello di allenatore della nazionale australiana e che rimase sulla panchina dei \"Socceroos\" fino alla fine della Coppa del mondo 2006.\nHiddink esord\u00ec come CT il 3 settembre 2005 al Sydney Football Stadium, dove l'Australia sconfisse per 7-0 le Isole Salomone nell'andata del play-off che assegnava un posto per lo spareggio interzona contro la quinta classificata del girone CONMEBOL di qualificazione a Germania 2006. Vinta anche la gara di ritorno per 1-2 al Lawson Tama Stadium di Honiara il 6 settembre, l'Australia ottenne la certezza di contendere all' un posto al mondiale tedesco. La squadra di Hiddink disput\u00f2 poi alcune amichevoli. Nell'ottobre 2005 batt\u00e9 per 5-0 la in amichevole a Londra: fu la vittoria pi\u00f9 larga dell'Australia contro una nazionale che comparsa nella fase finale di mondiale.\nLa nazionale australiana, in quel momento 49\u00aa nel ranking della FIFA, si rec\u00f2 dunque in Uruguay per giocare lo spareggio contro la nazionale locale, quinta classificata nel girone di qualificazioni CONMEBOL al mondiale di Germania e 18\u00aa nella graduatoria della FIFA. Come nel 2001, lo spareggio con l'Uruguay non fu privo di polemiche. Temendo il ripetersi dei fatti di Montevideo del 2001, l'Australia annunci\u00f2 che si sarebbe allenata a Buenos Aires, in Argentina, e che si sarebbe recata a Montevideo solo per disputare la partita. L'Uruguay chiese di anticipare di un giorno la prima partita, l'11 novembre. Tale richiesta fu respinta dall'Australia. L'Uruguay annunci\u00f2 dunque lo spostamento in avanti di cinque ore del calcio d'inizio, fissandolo alle 21 ora locale del 12 novembre. Ci\u00f2 allo stesso tempo avrebbe comportato per l'Australia la perdita del volo diretto per tornare a Sydney in vista della gara di ritorno e la possibilit\u00e0 per l'Uruguay di avere un giorno in pi\u00f9 di preparazione per meglio affrontare la gara di ritorno contro l'Australia. Per dirimere la questione intervenne la FIFA, che ordin\u00f2 di iniziare alle 18 ora locale come compromesso.\nGrazie ad un gol di Dar\u00edo Rodr\u00edguez, l'Uruguay vinse per 1-0 la partita di andata disputata all'Estadio Centenario Montevideo il 12 novembre 2005 di fronte a 55.000 spettatori. A Sydney, il 16 novembre, si disput\u00f2 la partita di ritorno, di fronte a 82.698 spettatori accorsi allo Stadium Australia.\nI primi 90 minuti di gioco finirono con il punteggio di 1-0 per l'Australia grazie a un gol di Mark Bresciano nel primo tempo. Si disputarono quindi i tempi supplementari, visto il punteggio complessivo di parit\u00e0 tra le due partite (1-1). Poich\u00e9 il risultato rimase invariato si and\u00f2 ai tiri di rigore, dove i \"Socceroos\" prevalsero con il risultato di 4-2, qualificandosi cos\u00ec per la fase finale del mondiale 2006 in Germania. Decisivi furono il portiere Mark Schwarzer, che riusc\u00ec a parare due rigori degli uruguaiani, e John Aloisi, autore del gol decisivo dal dischetto. La vittoria fu accolta da scene di gioia in tutto il paese per una qualificazione al mondiale che mancava da 32 anni.\nL'Australia, che partecip\u00f2 al mondiale 2006 come penultima classificata nel ranking FIFA tra le partecipanti, per prepararsi al torneo disput\u00f2 delle amichevoli contro Croazia, Grecia e Olanda. A portare la squadra ai grandi livelli furono molti fattori: la tattica e la grande esperienza del tecnico Guus Hiddink, l'ottima preparazione fisica e mentale.\nNella rassegna tedesca i \"Socceroos\" esordirono il 12 giugno a Kaiserslautern contro il . Con tre gol negli ultimi sette minuti di gioco segnati da Tim Cahill (doppietta) e John Aloisi, entrambi subentrati nella ripresa, gli australiani ribaltarono il controverso gol del vantaggio del giapponese Shunsuke Nakamura (probabilmente viziato da un fallo) e vinsero per 3-1, ottenendo la prima storica vittoria nella fase finale di un mondiale. La seconda partita, il 18 giugno a Monaco di Baviera, oppose l'Australia al campione del mondo in carica. Malgrado il parziale di 0-0 all'intervallo, i brasiliani riuscirono a vincere per 2-0, segnando un gol al 90\u00ba minuto. La sfida decisiva per il passaggio del turno fu dunque quella del 22 giugno contro la a Stoccarda. Il pareggio per 2-2 ottenuto rimontando due volte il gol croato (reti di Craig Moore su calcio di rigore e di Harry Kewell) consent\u00ec ai \"Socceroos\" di superare, per la prima volta nella fase di un mondiale, la fase a gironi, come secondi classificati dietro al Brasile. Il 26 giugno, a Kaiserslautern, l'Australia, priva dell'infortunato Kewell, fu eliminata dall', ridotta in dieci uomini per l'espulsione di Marco Materazzi ma vittoriosa per 1-0 grazie ad un calcio di rigore ottenuto al 93\u00ba minuto da Fabio Grosso e segnato da Francesco Totti.\nNonostante l'eliminazione, il risultato della nazionale australiana al mondiale di Germania fu comunque molto soddisfacente, se si considera che la squadra era alla sua seconda partecipazione in una competizione di questo tipo. Hiddink port\u00f2 il calcio totale olandese in Australia, con ritmi veloci, molto movimento, pressing alto e molti altri elementi. Tuttavia, come gi\u00e0 previsto da tempo, lasci\u00f2 la panchina dei \"Socceroos\" alla fine del mondiale per diventare il nuovo commissario tecnico della e il suo posto fu preso da Graham Arnold, rimasto in carica ad interim in attesa della nomina del nuovo commissario tecnico.\nSuccessi continentali.\nIl 16 agosto 2006 l'Australia si qualific\u00f2 per la Coppa d'Asia 2007 battendo per 2-0 il Kuwait. Guidata dal CT Graham Arnold, la nazionale, comprendente 15 reduci di Germania 2006, fu inserita nel gruppo A della fase finale, insieme a , e . Dopo il sofferto pari (1-1) all'esordio contro l'Oman, ottenuto grazie ad un gol al 92\u00ba minuto del subentrato Tim Cahill, segu\u00ec una sconfitta per 3-1 contro l'Iraq poi vincitore della competizione (l'unico gol australiano, quello del temporaneo pareggio, fu di Mark Viduka). Nel terzo incontro della fase a gironi l'Australia sconfisse per 4-0 la Thailandia, una delle nazioni ospitanti (doppiette di Michael Beauchamp e Harry Kewell), qualificandosi dunque per i quarti di finale, dove fu eliminata dal Giappone, vincitore per 4-3 ai tiri di rigore (0-0 dopo i tempi supplementari). Furono fatali gli errori dagli undici metri di Harry Kewell e Lucas Neill.\nL'11 settembre 2007, al Melbourne Cricket Ground, l'Australia fu sconfitta per 1-0 in amichevole dall'. Fu l'ultima partita del CT Graham Arnold, che inizialmente pareva destinato a essere sostituito dall'olandese Dick Advocaat, che tuttavia torn\u00f2 sui propri passi, malgrado un contratto gi\u00e0 stipulato con la federcalcio australiana. Per la partita amichevole contro la a Loftus Road subentr\u00f2 quindi Rob Baan, che condusse i suoi alla vittoria (1-0).\nIl 6 dicembre 2007 la federcalcio australiana nomin\u00f2 l'olandese Pim Verbeek nuovo CT della nazionale.\nNel febbraio 2009 iniziarono le qualificazioni AFC al . L'Australia, inserita in un girone con , e , raggruppamento che i media definirono \"gruppo della morte\", esord\u00ec con una vittoria per 3-0 contro il Qatar al Docklands Stadium di Melbourne, nel primo incontro ufficiale con il CT Verbeek. Una settimana dopo la nazionale balz\u00f2 al 38\u00ba posto del ranking FIFA. Pareggiato a reti bianche l'incontro in trasferta con la Cina (Mark Schwarzer par\u00f2 un rigore agli avversari negli ultimi minuti di gioco), il 1\u00ba giugno 2009 la squadra batt\u00e9 l'Iraq per 1-0 al Brisbane Stadium di Brisbane (gol di Harry Kewell). Il match di ritorno contro l'Iraq, giocato a Dubai, vide la vittoria irachena (1-0 con gol di Emad Mohammed). Il 14 giugno, a Doha, i \"Socceroos\" sconfissero per 3-1 il Qatar e conseguirono cos\u00ec la terza qualificazione al campionato mondiale. A qualificazione gi\u00e0 ottenuta, persero per 1-0 in casa contro la Cina.\nAl in Sudafrica la nazionale australiana fu inserita nel gruppo D assieme a , e . Gi\u00e0 all'inizio del mondiale l'obiettivo era superare il turno come nel 2006, ma il raggiungimento di questo traguardo sarebbe stato pi\u00f9 difficile rispetto al mondiale precedente. All'esordio l'Australia sub\u00ec un netto 4-0 dalla Germania. Nella seconda partita con il Ghana pass\u00f2 in vantaggio grazie al gol di Brett Holman ma sub\u00ec il pareggio su rigore. Buona parte della partita la gioc\u00f2 in 10 per l'espulsione di Harry Kewell. La situazione avvantaggiava il Ghana, che per\u00f2 and\u00f2 in svantaggio con la Germania, mentre nell'altra partita l'Australia, arrembante, prima pass\u00f2 in vantaggio con Tim Cahill e poi raddoppi\u00f2 immediatamente con un gol di Brett Holman. All'Australia bastava un gol per qualificarsi, ma proprio negli ultimi minuti la Serbia segn\u00f2 il gol del 2-1 che tagli\u00f2 le gambe agli oceaniani. L'Australia fu eliminata arrivando terza a pari punti con il Ghana, che pass\u00f2 per una migliore differenza reti.\nDopo il mondiale sudafricano, la panchina dell'Australia fu affidata ad interim al tedesco Han Berger, per poi passare ad Holger Osieck.\nNell'edizione del 2011 della Coppa d'Asia in Qatar gli australiani vinsero il proprio girone battendo l' per 4-0, pareggiando per 1-1 con la e vincendo per 1-0 contro il . Nei quarti di finale superarono i campioni uscenti dell' con un gol di Kewell, messo a segno negli ultimi minuti dei tempi supplementari. In semifinale travolsero l' per 6-0, guadagnando per la prima volta l'accesso alla finale del torneo continentale, dove furono battuti per 1-0 dopo i supplementari dal allenato da Alberto Zaccheroni.\nL'Australia inizi\u00f2 il cammino verso il il 2 settembre 2011 contro la , battuta in rimonta per 2-1 con un gol di Kennedy. La seconda partita fu vinta contro l' (3-1, doppietta di Kennedy e Wilkshire) e la terza contro l' (3-0, Jedinak, Kennedy e Holman). Nel ritorno fu sconfitta 1-0 dall'Oman, ma vinse con la Thailandia (1-0) e Arabia Saudita (4-2). Vinto il girone, nel turno successivo pareggi\u00f2 per 0-0 con l'Oman l'8 giugno 2012 e per 1-1 il 12 giugno con il Giappone di Alberto Zaccheroni, e perse con la (2-1) e vinse in per 2-1. Nel ritorno con due pareggi e due vittorie (2-2 contro l'Oman, 1-1 con il Giappone, 4-0 contro la Giordania e 1-0 contro l'Iraq il 18 giugno 2013) ottenne la qualificazione al mondiale 2014 come seconda nel proprio girone.\nNell'ottobre 2013 fu ufficializzata la nomina a C.T. di Ange Postecoglou, chiamato a ringiovanire una squadra invecchiata, che faceva troppo affidamento sui reduci del mondiale del 2006 e che aveva conseguito negli ultimi tempi risultati modesti, tra cui due pesanti sconfitte consecutive (6-0) contro e . Nel gennaio 2014 il nuovo allenatore esord\u00ec battendo in amichevole la per 1-0 (gol di Tim Cahill).\nNella fase finale del mondiale, in Brasile, l'Australia fu inserita nel girone B con i campioni del mondo della , i vicecampioni dei ed il . L'esordio fu contro i cileni, che vinsero per 3-1 (gol australiano di Cahill). La seconda partita, persa per 3-2 contro l'Olanda (Cahill ancora a segno con un grandissimo gol al volo), sanc\u00ec l'eliminazione al primo turno. L'Australia perse anche l'ultima gara contro la Spagna, anch'essa gi\u00e0 eliminata prima dell'incontro, per 3-0.\nL'Australia ospit\u00f2 poi la Coppa d'Asia 2015, partecipando per la seconda volta consecutiva al torneo. Vinse agevolmente contro il (4-1) e l' (4-0), qualificandosi in anticipo per la fase successiva. Nell'ultimo match del girone fu sconfitta dalla , cedendole il primo posto nel raggruppamento. Nei quarti di finale ebbe la meglio sulla , battendola per 2-0, e in semifinale sugli , battuti ancora per 2-0, arrivando cos\u00ec a disputare la finale continentale per la seconda volta consecutiva. Il 31 gennaio 2015 allo Stadium Australia di Sydney batt\u00e9 la Corea del Sud per 2-1 dopo i tempi supplementari, vincendo il suo primo titolo continentale e qualificandosi pertanto per la Confederations Cup 2017.\nNella Confederations Cup, disputatasi in Russia nel giugno 2017, l'Australia usc\u00ec al primo turno, dopo aver raccolto una sconfitta (contro la ) e due pareggi (contro e ) nelle tre partite del girone eliminatorio.\nInserita in un girone di qualificazione al comprendente la , il , il e il , ottenne il primo posto con sette vittorie e una sconfitta in sei partite. Nella seconda fase si piazz\u00f2 terza nel proprio girone, a un punto dal Giappone capolista e a pari merito con l'Arabia Saudita, che come i nipponici si qualific\u00f2 direttamente per la fase finale del mondiale grazie ad una differenza reti favorevole rispetto agli australiani, costretti a spareggiare nell'ottobre 2017 con la (terza nell'altro girone) per un posto nello spareggio interzona contro la quarta classificata del girone del Nord e Centro America. Dopo l'1-1 allo Stadio Hang Jebat di Krubong, in Malaysia, l'Australia vinse per 2-1 dopo i tempi supplementari e ottenne l'accesso al turno successivo di qualificazione, lo spareggio inter-zona contro l'. Nel novembre 2017, dopo lo 0-0 di Tegucigalpa, l'Australia batt\u00e9 per 3-1 gli honduregni a Sydney e si qualific\u00f2 per la fase finale di un mondiale per la quinta volta. A qualificazione ottenuta, Postecoglu lasci\u00f2 l'incarico di CT dopo quattro anni e fu sostituito, nel gennaio 2018, da Bert van Marwijk. Sotto la sua guida l'Australia, inserita nel girone con , e , usc\u00ec al primo turno del mondiale di , dopo aver perso contro i francesi (2-1), pareggiato contro i danesi (1-1) e perso contro i peruviani (2-0). Come noto dall'8 marzo 2018, alla fine del mondiale il CT van Marwijk fu sostituito dal rientrante Graham Arnold.\nIl primo posto nel girone di qualificazione al mondiale 2018 valse all'Australia la qualificazione alla fase finale della Coppa d'Asia 2019, alla quale si present\u00f2 da campione in carica. Negli Emirati Arabi Uniti la squadra oceaniana fu clamorosamente sconfitta per 1-0 dalla , poi vinse per 3-0 contro la e pieg\u00f2 per 3-2 la , qualificandosi agli ottavi di finale, dove elimin\u00f2 l' per 4-2 ai tiri di rigore (0-0 dopo i tempi supplementari). Ai quarti di finale fu eliminata dai padroni di casa degli , vittoriosi per 1-0.\nDivisa e colori.\nLa nazionale australiana di calcio adotta una maglia gialla con risvolti verdi, pantaloncini verdi e calzettoni gialli. Pur non essendo riconosciuto da nessun altro organo federale n\u00e9 dalle Nazioni Unite, gli australiani adottano un vessillo formato da due bande orizzontali di colore giallo e verde, colori che rappresentano rispettivamente il sole e la terra, a tratti ancora vergine, del nuovissimo continente. Tra l'altro anche altre nazionali sportive del paese australiano, come quelle del rugby e del cricket adottano quei colori.\nRosa attuale.\nLista dei 25 giocatori convocati dal CT Graham Arnold per le gare di qualificazione al Campionato mondiale di calcio 2022 dell'11 e 16 novembre 2021.\nStatistiche aggiornate al 16 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord di squadra.\nL'Australia detiene tuttora il record di vittoria con maggiore scarto in partite tra nazionali, avendo sconfitto per 31-0 le in una partita dell'11 aprile 2001 valida per le qualificazioni al . In quel match Archie Thompson fu autore di ben 13 gol, mentre 8 furono le marcature di David Zdrili\u0107. Con quella vittoria l'Australia batt\u00e9 il precedente primato di vittoria pi\u00f9 larga stabilita da una nazionale di calcio, stabilito dalla stessa compagine australiana appena due giorni prima, il 9 aprile 2001, grazie ad un successo per 22-0 contro , sempre nelle qualificazioni al mondiale del 2002. Le due vittorie superarono il precedente record del , che il 14 febbraio 2000 aveva battuto per 20-0 il . Grazie ai 13 gol e agli 8 gol segnati, Thompson e Zdrili\u0107 superarono congiuntamente il precedente primato di gol segnati in una sola partita tra nazionali, detenuto dall'australiano Gary Cole, autore di 7 gol contro le nel 1981, e dall'iraniano Karim Bagheri, autore di 7 gol con l' contro le nel 1997.\nRecord individuali.\nIl primatista di presenze con la maglia dell'Australia \u00e8, con 109 partite giocate, il portiere Mark Schwarzer, tra l'altro, anche il primo calciatore a superare il traguardo delle 100 presenze in nazionale.\nTim Cahill detiene, invece, il record di marcature con 50 gol segnati, seguito da Damian Mori e Archie Thompson.\n\"Dati aggiornati al 8 giugno 2021.\"\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "238687", "revid": "161374", "url": "https://it.wikipedia.org/wiki?curid=238687", "title": "San Pier Damiano", "text": ""}
{"id": "238688", "revid": "125305381", "url": "https://it.wikipedia.org/wiki?curid=238688", "title": "Isabella Andreini", "text": "Suo figlio era l'attore Giovan Battista Andreini.\nRicordata da molti contemporanei per il fascino e il talento scenico, fu artista molto nota e significativa nel panorama europeo in quanto fu la prima attrice donna della storia del teatro. Insieme al marito Francesco Andreini fece parte della \"Compagnia dei Comici gelosi\", che nel 1589 fu invitata al matrimonio tra Ferdinando I de' Medici e Cristina di Lorena, svoltosi a Firenze: la Compagnia rappresent\u00f2 la sua \"Pazzia d'Isabella\", e grande fu il successo della Andreini nella parte della protagonista.\nBiografia.\nNata a Padova da un Paolo Canali, nulla si sa della sua infanzia e adolescenza, fino a quando, nel 1576 o 1577, entr\u00f2 a far parte della compagnia teatrale di Bologna detta dei Comici Gelosi, della quale faceva parte il pistoiese Francesco Cerracchi, in arte Francesco Andreini, nato nel 1547, che ella spos\u00f2 nel 1578. Inoltre ricevette lezioni di recitazione da parte del maestro Orazio Nobili, uno degli attori pi\u00f9 apprezzati della Compagnia dei Gelosi. \nQuella compagnia utilizzava la pratica teatrale della Commedia dell'Arte: nessun testo scritto, ma un canovaccio, un soggetto di massima che veniva riempito dalle improvvisazioni degli attori che interpretavano personaggi codificati dalla tradizione - la serva astuta, il pedante, il ricco gabbato, gli \"amorosi\" - con un repertorio ampiamente sfruttato di situazioni comiche, a volte oscene, nel quale era essenziale la capacit\u00e0 di ogni attore di essere in sintonia con ogni altro, di sincronizzare la propria improvvisazione con quella appena proposta dal compagno recitante. \nLa compagnia dei \"Gelosi\", per la loro elevata professionalit\u00e0, va tenuta distinta, insieme con altre - per esempio quelle dei \"Fedeli\", degli \"Accesi\", dei \"Confidenti\", dei \"Desiosi\" - dalle numerose compagnie di saltimbanchi che improvvisavano i loro spettacoli nelle piazze dei mercati o nelle osterie. Nel 1571 aveva recitato in Francia davanti a Carlo IX, nel 1572 aveva presentato eccezionalmente un testo d'autore come l\"'Aminta\" di Torquato Tasso, a Milano si era esibita nei festeggiamenti in onore di Giovanni d'Austria, il vincitore di Lepanto e nel 1574, a Venezia, gli attori dei \"Gelosi\" avevano recitato di fronte a Enrico III. \nPrima donna dei \"Gelosi\" era allora la ferrarese Vittoria Piissimi che, con l'arrivo dell'Andreini, prefer\u00ec abbandonare la Compagnia nel 1580, quando il suo successo personale era ancora incontestato.\nMor\u00ec a Lione per complicazioni dovute ad un parto durante il viaggio di ritorno in Italia dopo una lunga tourn\u00e9e francese, in occasione della quale era stata applaudita dall'intera corte di Francia. Ai suoi funerali, la popolazione le diede l'ultimo saluto con grande commozione.\nDonna di grande bellezza, la Andreini fu cantata, oltre che da Torquato Tasso, da Giambattista Marino che le dedic\u00f2 pi\u00f9 sonetti, alcuni dei quali inclusi nelle edizioni delle \"Rime\", mentre Gabriello Chiabrera la defin\u00ec \"saggia tra \u2018l suon, saggia tra i canti\". Poeti e musicisti lasceranno tributi in suo onore.\nPoesia e opere.\nCome autrice viene ricordata soprattutto per la favola pastorale \"La Mirtilla\", fortemente ispirata all\"Aminta\" tassiana, scritta in et\u00e0 giovanile ma edita solo nel 1588. Dagli anni Novanta del Cinquecento fino alla morte scrisse e pubblic\u00f2 numerose rime (pi\u00f9 di 500 tra sonetti, madrigali, sestine, canzonette, scherzi, egloghe ecc.) sia in Italia che in Francia. Oltre alle poesie, confluite nelle tre edizioni delle \"Rime\" (1601, 1603, 1605), della sua attivit\u00e0 letteraria restano i \"Frammenti\" (1616) e le \"Lettere\" (1607), raccolte pubblicate postume dal marito. \nle sue opere pi\u00f9 famose sono:"}
{"id": "238701", "revid": "767487", "url": "https://it.wikipedia.org/wiki?curid=238701", "title": "Maestro del 1302", "text": "L'anonimo pittore italiano, di cultura gotica ma aggiornato sulle novit\u00e0 assisiati, prende il nome dall'affresco votivo del vescovo Gerardo Bianchi, morto proprio nel 1302, raffigurante la \"Madonna col Bambino in trono tra un angelo e il Battista\" con il vescovo stesso come donatore, sito nel Battistero di Parma. Della stessa mano sono anche gli affreschi della terza e quattordicesima nicchia. Oltre che richiami assisiati nel maestro sono presenti influenze dalla produzione lombarda, in particolare sembra conoscere le pitture a Como con le \"Storie delle sante Faustina e Liberata\".\nAl maestro appartiene anche l'affresco staccato con la \"Madonna col Bambino\", ora conservato nella Pinacoteca di Cremona."}
{"id": "238702", "revid": "125952135", "url": "https://it.wikipedia.org/wiki?curid=238702", "title": "Gruppo Grimaldi", "text": "Gruppo Grimaldi \u00e8 una multinazionale operante nel settore dei trasporti marittimi e nella logistica, con sede principale a Napoli, cui fanno capo diverse compagnie di navigazione operanti sia nel settore passeggeri (traghetti \"cruise ferries\") che merci, societ\u00e0 terminaliste e societ\u00e0 di logistica. Nel 2019 il gruppo ha registrato un fatturato di 3,15 miliardi di \u20ac, in crescita del 3,7% rispetto all\u2019anno precedente, e un utile di 286,9 milioni di \u20ac, in crescita rispetto ai 212 milioni dell\u2019anno precedente.\nCompagnie marittime.\nLe compagnie marittime legate al Gruppo Grimaldi, sono le seguenti:\nStoria.\nIl Gruppo Grimaldi fu fondato nel 1947 con sede principale a Napoli, operando essenzialmente nel bacino del Mediterraneo. Nel 1969 cominci\u00f2 un collegamento regolare per il trasporto di autovetture FIAT dall'Italia alla Gran Bretagna e viceversa, poi esteso ad altri paesi del nord Europa e della penisola scandinava, nonch\u00e9 a numerosi porti dell'Africa occidentale e del Sud America.\nDal 2000 il Gruppo Grimaldi svolge anche un servizio passeggeri con il marchio Grimaldi Lines con collegamenti dall'Italia verso le isole di Sicilia e Sardegna, la Spagna (Barcellona), la Tunisia (Tunisi), la Grecia, il Marocco, l'isola di Malta.\nIl 13 aprile viene annunciato un accordo tra il Gruppo Grimaldi ed Armas Trasmediterr\u00e1nea Group per la vendita al Gruppo Grimaldi tramite la nuova societ\u00e0 Trasmed Grimaldi Logistics Spagna con Ettore Morace come Amministratore Delegato, di cinque navi ro/pax (\"Ciudad De Palma\", Ciudad de Granada, Ciudad de Mah\u00f3n, Volc\u00e1n del Teide, e Volc\u00e1n de Tijarafe) nonch\u00e9 di due terminal nei porti di Valencia e Barcellona, oltre a uffici ubicati nelle isole di Maiorca, Minorca e Ibiza. L\u2019accordo prevede inoltre, l\u2019acquisto da parte del Gruppo Grimaldi dei diritti per operare tra la Spagna Continentale e le Isole Baleari per il trasporto di merci e passeggeri sulle rotte marittime Barcellona \u2013 Mahon (Minorca), Barcellona \u2013 Palma de Mallorca, Barcellona \u2013 Ibiza, Valencia \u2013 Mahon, Valencia \u2013 Palma de Mallorca e Valencia \u2013 Ibiza.\nLe flotte.\nLe unit\u00e0 navali che fanno servizio per il gruppo sono numerose e diversificate, rispecchiando i diversi settori di business del Gruppo Grimaldi.\nTraghetti passeggeri.\nI servizi di trasporto passeggeri sono svolti con i brand Grimaldi Lines nel Mediterraneo, Minoan Lines per i collegamenti interni greci, Finnlines nel mar Baltico e Trasmed Grimaldi Logistics Spagna per i collegamenti tra la Spagna e le Isole Baleari \nFlotta cargo.\nIl tonnellaggio e la specializzazione di molte unit\u00e0 della flotta, fanno del Gruppo Grimaldi uno dei principali trasportatori al mondo di veicoli nuovi. Come curiosit\u00e0, si segnala che \u00e8 possibile in alcuni casi riservare cabine passeggeri su alcune unit\u00e0 e su alcune flotte.\nUnit\u00e0 cedute.\nNella tabella che segue \u00e8 riportato un elenco non esaustivo di unit\u00e0 che nel corso degli anni hanno operato per le societ\u00e0 del Gruppo Grimaldi. Non sono invece riportate le unit\u00e0 appartenenti o appartenute a Grandi Navi Veloci, che costituisce oggi una realt\u00e0 a s\u00e9, pur avendo fatto parte a tutti gli effetti del gruppo."}
{"id": "238703", "revid": "125738853", "url": "https://it.wikipedia.org/wiki?curid=238703", "title": "Subbuteo", "text": "Il Subbuteo \u00e8 un gioco da tavolo nel quale viene riprodotto, in miniatura, lo sport del calcio.\nStoria.\nIl gioco nacque nel 1947 in Gran Bretagna, precisamente a Tunbridge Wells, nel Kent, da un'idea dell'ornitologo Peter Adolph, che riprendeva, per\u00f2, quella di un gioco gi\u00e0 esistente dagli anni trenta, il \"New Footy\", creato da W.L. Keelings. Originariamente Adolph avrebbe voluto chiamare il gioco \"The Hobby\"; il termine in inglese significa \"passatempo\", ma designa anche una specie di falco diffuso in Europa, il lodolaio. Dal momento che il termine \"Hobby\", secondo l'Ufficio Brevetti inglese, non era registrabile, l'inventore del gioco prese in prestito parte del nome scientifico: quello di \"Falco subbuteo\".\nIl gioco ha avuto grande diffusione anche in Italia soprattutto durante gli anni settanta e ottanta. Nel corso degli anni novanta l'azienda produttrice del gioco (la Waddingtons Games), fu acquisita dall'azienda statunitense produttrice di giocattoli Hasbro la quale, per\u00f2, nel 2000 interruppe la produzione del gioco considerandolo non pi\u00f9 competitivo nei confronti dei nuovi videogiochi di argomento calcistico. La produzione del gioco \u00e8 continuata, in Italia, fino al 2003 grazie ad una licenza concessa al distributore locale, la ditta Edilio Parodi, che ha inoltre creato una nuova versione del gioco da tavolo chiamata \"Z\u00ebugo\" (\"gioco\" in genovese). Il marchio Subbuteo \u00e8 ricomparso ufficialmente in Italia nel 2009, grazie a una collana edita dalla Fabbri Editori su licenza Hasbro e distribuita nelle edicole.\nIn Italia esiste un movimento organizzato, detto \"Old Subbuteo\", che tende a replicare il medesimo gioco degli anni settanta e ottanta utilizzando materiali dell'epoca oppure fedeli riproduzioni attuali. \nLa Federazione Italiana Sportiva Calcio da Tavolo (di seguito FISCT) a partire dal 2013 ha creato un circuito denominato \"Subbuteo\" nel quale \u00e8 possibile gareggiare con materiali dell'epoca o repliche. Nel 2012 la Hasbro tent\u00f2 di rivitalizzare il marchio Subbuteo proponendo il prodotto sulla falsariga delle prime figurine Subbuteo di cartone e distribuendo nelle edicole bustine per completare le formazioni da schierare. Il tentativo si rivel\u00f2 un errore di merchandising per un prodotto che \u00e8 sempre stato commercializzato come gioco pronto, e venne quindi abbandonato. Successivamente l'azienda commercializza di nuovo, con un catalogo di proposte minimo, le tradizionali composizioni dello scatolame Subbuteo apportando le ormai ben note modifiche alle figurine dei calciatori nel nuovo materiale antiurto in voga in buona parte dei prodotti di calcio da tavolo. \nTra i progetti principali vi \u00e8 la diffusione del gioco del Subbuteo, nelle sue discipline Subbuteo/Calcio Tavolo, verso una platea sempre pi\u00f9 vasta, con il coinvolgimento dei pi\u00f9 piccoli, mediante attivit\u00e0 mirate presso gli istituti scolastici e tramite l\u2019organizzazione di tornei a livello regionale e nazionale, per giocatori di entrambi i sessi, per gli under 16 e per i soggetti diversamente abili.\nIl 27 ottobre 2018 viene presentata a Roma la Lega Nazionale Subbuteo (di seguito LNS), associazione che rappresenta il settore nazionale Subbuteo di OPES, Ente di promozione sportiva affiliato al CONI.\nLNS ha come proprio obiettivo primario la promozione e lo sviluppo del Subbuteo/Calcio Tavolo, nel pieno rispetto dei valori della sportivit\u00e0 e dell\u2019associazionismo.\nRegole.\nCome nel calcio vero e proprio, le squadre sono composte da undici giocatori. Nel gioco da tavolo questi ultimi sono rappresentati da miniature in plastica in scala 00 riproducenti le fattezze di giocatori di calcio e appoggiati a una base semisferica appesantita da un piccolo peso all'interno che permette, con un \"tocco a punta di dito\" che richiede una particolare destrezza, di spostarli e di \"calciare\" una sfera in plastica rappresentante il pallone di calcio che \u00e8 notevolmente pi\u00f9 grande rispetto ai giocatori (esiste comunque una versione ridotta) e, abbassando il baricentro della miniatura, di mantenerli in piedi al termine dell'azione. Il portiere (generalmente riprodotto in posizione di \"parata\") viene invece manovrato dal giocatore per mezzo di un'apposita asticella. In particolare nei tornei, per favorire lo scivolamento, vengono usati dei lucidi da applicare sotto la base delle miniature.\nLe regole di Subbuteo sono adattate ma del tutto simili a quelle del regolamento sportivo calcistico reale. Il gioco si svolge su una superficie di forma rettangolare originariamente di panno verde di circa per 91 cm rappresentante un campo di calcio che di norma viene fissata a un tavolo. I giocatori mantengono il possesso della palla finch\u00e9 la miniatura colpita entra in contatto con la palla e quest'ultima non tocca successivamente una miniatura dell'avversario, anche se la stessa non pu\u00f2 essere colpita per pi\u00f9 di 3 volte consecutivamente dalla stessa miniatura. I tiri in porta possono essere effettuati una volta che la palla supera la \"linea di tiro\", una linea parallela alla linea di fondo distante da questa una trentina di centimetri. I portieri sono attaccati ad un'asticella che spunta dietro la rete della porta; il giocatore deve, maneggiandola, impedire che la palla tirata superi la linea di porta.\nPer modificare la disposizione in campo delle squadre \u00e8 possibile spostare una o pi\u00f9 miniature quando l'azione sta per riprendere (ad esempio se ne possono muovere tre a testa prima di un calcio d'angolo). Se con una miniatura anzich\u00e9 la palla si va a colpire una miniatura avversaria si commette un fallo e il gioco ricomincia con una punizione per l'altra squadra. Il modo corretto di effettuare un colpo a punta di dito prevede che la miniatura sia colpita con l'unghia del dito indice o medio senza fare leva sul pollice ma solo sulla superficie di gioco e senza muovere il polso. La miniatura che si intende giocare deve trovarsi in posizione verticale.\nSquadre e accessori.\nLa scatola base (pi\u00f9 economica rispetto alle fornite edizioni \"deluxe\") contiene generalmente solo gli accessori strettamente utili a disputare una partita, come un panno verde rappresentante il terreno di gioco, le porte, i palloni e due squadre generiche (la \"squadra rossa\" e la \"squadra blu\"). Ma \u00e8 possibile, grazie ai centinaia di accessori disponibili, trasformare il tavolo in un vero e proprio stadio, con tribune piene di spettatori, tabellone segnapunti, recinto per il campo, panchine, riflettori per \"partite notturne\", telecamere della pay-TV, coppe varie, miniature rappresentanti le tipiche figure presenti a bordo campo (raccattapalle, poliziotti, allenatore, riserve in tuta). Il Subbuteo \u00e8 famoso anche per la vasta disponibilit\u00e0 di squadre con maglie reali, sia nazionali sia di club.\nQuesta ricchezza di materiale spinge gli appassionati al collezionismo (oggi i prezzi per i pezzi pi\u00f9 rari sono altissimi: una squadra pu\u00f2 anche superare i 400 euro) e molti di essi sono, pi\u00f9 che giocatori, collezionisti. Originariamente le divise dei \"calciatorini\" erano dipinte a mano e molti giocatori le personalizzavano, aggiungendo numeri e particolari tipici delle casacche ufficiali; successivamente sono state messe in commercio squadre con figurini e divise intercambiabili e riproducenti le fattezze dei giocatori delle reali squadre di calcio.\nMiniature.\nAnni cinquanta.\nLe prime miniature prodotte dalla Subbuteo risalgono al 1947, poco dopo la fine della seconda guerra mondiale. Le miniature sono piatte (\"flat\"), stampate su cartone ritagliabile, innestate su basi di plastica semisferiche. Dal 1950, il cartone raffigurante i calciatori viene sostituito dalla plastica, rendendo le miniature pi\u00f9 stabili e resistenti. \nAnni sessanta.\nNel 1960, anche grazie ad alcuni cambiamenti negli assetti societari della Subbuteo, le \"flat\" lasciano il posto a miniature tridimensionali in scala 00, le \"moulded\" e le \"walker\". Le nuove miniature in plastica presentano una struttura monoblocco \u2013 composta dal calciatore saldato a un supporto circolare \u2013 adagiata su una base semisferica vuota appesantita da una rondella in metallo. Un anno dopo, il modellista Charles Stadden d\u00e0 vita a un tipo di miniatura leggermente pi\u00f9 dettagliata, lOriginal Heavy-Weight\" (OHW\"'), con scollo a V, maniche corte, e con il calciatore saldato a una barretta che si innesta in un supporto circolare (\"inner\"). Sul finire degli anni sessanta, l'acquisizione della Subbuteo da parte della Waddington, industria di giocattoli gi\u00e0 proprietaria del Monopoli, coincide con una vera e propria rivoluzione nella fabbricazione delle miniature. \nAnni settanta.\nTra il 1967 e il 1968, Stadden realizza un modello innovativo di miniatura tridimensionale, la \"Classic Heavy-Weight\" (HW), pi\u00f9 dettagliata delle precedenti, con la maglia accollata a maniche lunghe e l'incastro a barretta. Queste nuove miniature Subbuteo, dipinte a mano dalle massaie del Kent nella fabbrica di Tunbridge Wells, si diffonde in maniera capillare sul mercato, tanto da contare circa 350 squadre diverse (nazionali e club) in produzione. Tale successo \u00e8 dovuto non solo al realismo anatomico, ma anche all'altissima giocabilit\u00e0 delle HW, che grazie alla struttura e al peso complessivo, consentono ai giocatori di cimentarsi in nuove dinamiche di gioco con maggiore precisione. Nel corso del decennio la Subbuteo produce altre miniature: le \"winged short\" e le \"chunky\", particolarmente sproporzionate; le \"scarecrow\", cos\u00ec chiamate perch\u00e9 la posizione delle braccia del calciatorino ricorda quelle di uno spaventapasseri; le \"zombie\", poco dettagliate ma con l'innesto a piolo e non pi\u00f9 a barretta.\nAnni ottanta.\nGrazie alla crescita esponenziale della Subbuteo durante gli anni settanta, a partire dal 1980 l'azienda immette sul mercato una nuova tipologia di miniatura, pi\u00f9 leggera delle HW, con innesto a piolo: la \"Light-Weight\" (LW). Le nuove miniature vengono dipinte a mano fino al 1983, quando la Subbuteo trasferisce la produzione dal Kent a Leeds. Da quel momento tutte le miniature vengono stampate a macchina e questo permette una maggiore precisione nei dettagli delle divise: compaiono per la prima volta stemmi, sponsor e finiture personalizzate che arricchiscono il catalogo delle squadre con centinaia di nuove \"reference\".\nAnni novanta e duemila.\nDopo il 1990, nel mentre il marchio Subbuteo viene acquisito da Hasbro, il mercato del calcio da tavolo entra in crisi. Il numero di squadre viene ridotto sensibilmente e le basi diventano pi\u00f9 basse, monocolore e senza pi\u00f9 distinzione tra base e inner (\"monoblocco\"). Nel 2000 la Hasbro, dopo aver annunciato la cessazione della produzione, concede la licenza del marchio Subbuteo alla Edilio Parodi Giocattoli, che continuer\u00e0 a produrre per qualche anno squadre su basi monoblocco vendute in particolari scatole nere (\"black box\"). Nel corso degli anni duemila la Hasbro prova a rivitalizzare il marchio proponendo nuove squadre \"flat\" con maglie moderne, ma il tentativo fallisce. Nel 2009 la Fabbri celebra il Subbuteo con una serie di uscite in edicola abbinate alla Gazzetta dello Sport, dal nome \"Subbuteo - La leggenda\", con 150 squadre che hanno fatto la storia del calcio, simili nelle fattezze alle LW degli anni ottanta con innesto a piolo, ma pi\u00f9 leggere. Nel 2014 esce in edicola una nuova collezione in 80 uscite, \"Subbuteo La Leggenda - Platinum Edition\", le cui squadre richiamano vagamente la struttura delle HW degli anni settanta con innesto a barretta, ma con diversi materiali e pesi.\nSubbuteo agonistico e tornei.\nA partire dai primi anni Settanta la Waddington, produttrice britannica del Subbuteo, organizz\u00f2 delle competizioni internazionali dedicate al gioco in punta di dito. Il torneo che diede avvio a una lunga tradizione di competizioni internazionali fu il 1\u00ba Campionato Mondiale Subbuteo, organizzato a Londra il 22 e il 23 agosto 1970. Dal 1970 fino al 1990, in concomitanza con i mondiali di calcio, la Waddington organizz\u00f2 continuativamente i mondiali di Subbuteo, a cui si aggiunse, a partire dal 1980 e fino al 1992, anche il Campionato Europeo. Nel mondo numerosissime erano le federazioni nazionali di Subbuteo, diffuse non solo in Europa, ma anche negli Stati Uniti, in Canada e in Australia. Tutte le federazioni e associazioni nazionali di Subbuteo, facevano comunque capo alla \"FISA, Federation International Subbuteo Association\".\nIn Italia i tornei e le manifestazioni agonistiche furono organizzate prima dalla \"FICMS\" (Federazione Italiana Calcio in Miniatura Subbuteo) e successivamente dall\u2019\"AICIMS\" (Associazione Italiana Calcio in Miniatura Subbuteo)e per un breve periodo (1987-1989) dalla FICT Federazione Italiana Calcio Tavolo. Anche per quanto riguarda l'aspetto agonistico del gioco fondamentale fu il ruolo di Edilio Parodi, importatore e distributore in Italia del gioco. Negli anni d'oro i tornei di Subbuteo in Italia erano frequentissimi, ma il sogno dei subbuteisti italiani era indubbiamente partecipare e conquistare il Guerin Subbuteo. Il \"Guerin Subbuteo\", organizzato per la prima volta nel 1978 ad Arenzano nei pressi dei locali del \"Lido\", \u00e8 stato per quasi vent'anni la maggiore manifestazione di Subbuteo a carattere nazionale. Organizzato in collaborazione tra Parodi e il settimanale calcistico \"Guerin Sportivo\", era aperto a tutti poich\u00e9 si svolgeva attraverso una prima fase di selezione regionale e una fase finale di carattere nazionale, suddivisa nelle due categorie juniores e seniores.\nDi pari prestigio era anche il Campionato italiano, organizzato per la prima volta nel 1974 ad Arenzano; tutti i pi\u00f9 grandi giocatori di Subbuteo italiani hanno almeno una volta iscritto il loro nome nell'albo d'oro di uno di questi tornei, o nell'albo d'oro del Torneo Primavera, storico torneo organizzato annualmente a Genova in occasione della Fiera campionaria. Tra i pi\u00f9 forti giocatori bisogna certamente ricordare Stefano Beverini, Carlo Giovannella, Andrea Piccaluga, Edoardo Bellotto, Davide Massino, Mario Baglietto (campione del mondo categoria juniores nel 1982), ma soprattutto Renzo Frignani, il quale fu per ben sei volte vincitore del \"Guerin Subbuteo\", ma fu soprattutto Campione del Mondo nel 1982 a Barcellona e Campione d'Europa due anni pi\u00f9 tardi a Parigi. Ai club era invece destinata la Coppa Italia, organizzata dal 1977 al 1983, e poi sostituita dal 1984 con il Campionato Italiano Subbuteo per squadre di club, suddiviso in una serie A di carattere nazionale e una serie B di carattere regionale.\nDopo i mondiali del 1990, svoltisi a Roma, e gli Europei tedeschi di Amburgo nel 1992, l'organizzazione agonistica del Subbuteo gestita dalla Waddington and\u00f2 in crisi, generando un lento passaggio dei migliori giocatori verso la \"ETF European Table Football\", nonostante l'ultimo tentativo di organizzare negli Stati Uniti, per la prima volta oltre oceano, il settimo Mondiale di Subbuteo, in concomitanza con i mondiali di calcio di USA 1994.\nNegli stessi anni infatti oltre ai tornei di Subbuteo, si era sviluppata una serie di manifestazioni di grande importanza organizzate dalla \"ETF\", nella quale non era imposto l'uso esclusivo di materiale marchiato Subbuteo. Da questo movimento, che si era ormai consolidato con una lunga tradizione agonistica, e dalla scissione della struttura agonistica del Subbuteo nacque l'attuale calcio da tavolo, che deriva ovviamente dal Subbuteo ma ne ha modificato i materiali (basi e portieri) e il regolamento, con l'intento di trasformare il gioco in un'attivit\u00e0 sportiva codificata e riconosciuta, che fa oggi riferimento in Italia alla LNS (Lega Nazionale Subbuteo) ed alla \"FISCT\" (Federazione Italiana Sport Calcio da Tavolo) affiliata internazionalmente alla \"FISTF\" (Federation International Sports Table Soccer).\nDall'agosto 2013 \u00e8 stata pubblicata una nuova versione del regolamento \"old subbuteo\".\nA novembre 2015 \u00e8 stata pubblicata la release 5.0 del regolamento FISCT relativo al Subbuteo Moderno (Calcio Tavolo)."}
{"id": "238711", "revid": "125709075", "url": "https://it.wikipedia.org/wiki?curid=238711", "title": "Anna Falchi", "text": "Biografia.\nInfanzia.\nNata a Tampere, in Finlandia, il 22 aprile 1972 da madre finlandese, Kaarina Palom\u00e4ki Sisko, di professione indossatrice, e padre italiano, Benito Falchi. All'et\u00e0 di 6 anni si trasfer\u00ec in Italia: visse dieci anni a Scandiano, per poi trasferirsi a Pesaro.\nCarriera.\nInizi\u00f2 la sua carriera nel mondo dello spettacolo classificandosi seconda a Miss Italia 1989, dove vinse il titolo di Miss Cinema. Dopo aver intrapreso la carriera di modella, nel 1992 fu scelta come testimonial pubblicitaria della Banca di Roma nello spot televisivo \"Il sogno\", diretto da Federico Fellini, nel quale recit\u00f2 al fianco di Paolo Villaggio.\nNel 1993 comparve accanto a Raf nel videoclip della sua canzone \"Due\". Ci\u00f2 diede impulso alla sua carriera cinematografica, che part\u00ec sempre nel 1993 con il film \"Nel continente nero\" di Marco Risi, in cui recit\u00f2 a fianco di Diego Abatantuono. Nel 1994 apparve nel film \"C'\u00e8 Kim Novak al telefono\", di Enrico Roseo, insieme con Sylva Koscina. Sempre nel 1994 fu scelta da Carlo Vanzina per il suo \"S.P.Q.R. - 2000 e \u00bd anni fa\", in cui interpret\u00f2 una prostituta dal soprannome di \"Poppea\". Ancora nel 1994 interpret\u00f2 un ruolo da protagonista, insieme all'attore inglese Rupert Everett, nel film \"Dellamorte Dellamore\", di Michele Soavi, ambientato in Italia, che narra le vicende del custode di un cimitero, \"Francesco Dellamorte\", che si imbatte in situazioni anomale. A dicembre del 1994 la vediamo protagonista nella miniserie tv \"Desideria e l\u2019anello del Drago\" di Lamberto Bava. Lo stesso regista la sceglie per interpretare nel 1997 \"Mirabella\" in \"La Principessa e il Povero\" e Livia in \"Caraibi\", sfortunata serie in 4 puntate.\nLo stesso anno decret\u00f2 la definitiva consacrazione a modella, grazie alle sfilate romane della stilista Chiara Boni. Successivamente ha preso parte ai film \"Palla di neve\" di Maurizio Nichetti (1995), \"Celluloide\" di Carlo Lizzani e \"Giovani e belli\" di Dino Risi (entrambi del 1996). In televisione ha condotto il Festival di Sanremo 1995 con Pippo Baudo e Claudia Koll. Lo stesso anno ha inciso il disco dance \"Pium Paum (Vipula Vapula)\". Nel 1996 \u00e8 stata fra i conduttori del quiz preserale di Rai 1 \"Luna Park\".\nAlla fine degli anni novanta, oltre a interpretare il ruolo di s\u00e9 stessa in \"Paparazzi\" e \"Body Guards - Guardie del corpo\", aument\u00f2 la sua presenza in televisione, diventando ospite di numerosi programmi. Nel 1997 fece da madrina alla 40\u00aa edizione dello Zecchino d'Oro (ruolo che ripeter\u00e0 nell'edizione 2006). Ha condotto inoltre l'edizione 1998-1999 di \"Domenica in\" accanto a Giancarlo Magalli e Tullio Solenghi. \u00c8 stata protagonista di numerosi calendari \u2013 anche auto-prodotti \u2013 in cui ha posato nuda e che vennero sponsorizzati e diffusi prima dal mensile \"Max\" e poi da \"Maxim\".\nNel 2000 \u00e8 stata la madrina della festa scudetto della , squadra di cui \u00e8 tifosa.\nNello stesso anno ha debuttato in teatro con \"Se devi dire una bugia, dilla grossa\", a cui seguirono le tourn\u00e9e \"La Venexiana\" (2003), \"A piedi nudi nel parco\" (2004) e \"Notting Hill\" (2007). Nel 2001, intervistata nella trasmissione \"Satyricon\", si tolse le mutandine di pizzo rosse e le diede in dono al conduttore Daniele Luttazzi, che le annus\u00f2 estasiato. Nel 2002 torn\u00f2 al cinema interpretando \"Operazione Rosmarino\", che successivamente fu seguito da \"Nessun messaggio in segreteria\" (2005).\nDal 2005 \u00e8 anche produttrice cinematografica: con il fratello Sauro ha fondato la societ\u00e0 \"A-Movies Production\" specializzandosi nel film d'autore e indipendente. Da marzo 2007 collabora con \"Tiscali Notizie\", la testata giornalistica del portale Tiscali, dove scrive di critica cinematografica. Sempre nel 2007 torna sul piccolo schermo nella fiction televisiva \"Piper\", su Canale 5, ed \u00e8 tra i concorrenti della quarta edizione del talent-show di Rai 1, \"Ballando con le stelle\", dove si classifica seconda con il partner Stefano Di Filippo. Nel 2008 \u00e8 tornata al cinema, nuovamente nella commedia all'italiana con \"L'allenatore nel pallone 2\" e \"Un'estate al mare\".\nSempre nel 2008 Anna Falchi \u00e8 stata nominata direttrice artistica della New York Film Academy presso la sede di Cinecitt\u00e0. Nella stagione 2008-2009 ha debuttato come conduttrice radiofonica accanto a Pierluigi Diaco nel programma \"Onorevole DJ\", talk show notturno di RTL 102.5, trasmesso in contemporanea anche in televisione su RTL 102.5 TV, e ha condotto con Ale e Franz il programma \"Buona la prima!\". Dal 21 settembre [2009 ha condotto in prima serata su Rai 1 il variet\u00e0 \"Da Nord a Sud... e ho detto tutto!\", a fianco di Vincenzo Salemme. Alla fine del 2009 ha partecipato come attrice ai film \"L'uomo nero\" di e con Sergio Rubini e \"Ce n'\u00e8 per tutti\", di cui \u00e8 stata anche co-produttrice.\nNel 2011 \u00e8 stata nuovamente presente al cinema nel film di Ezio Greggio \"Box Office 3D - Il film dei film\". Nel 2013 ha partecipato al programma \"Jump! Stasera mi tuffo\", condotto da Teo Mammucari, arrivando quarta. In questi anni \u00e8 inoltre produttrice di diverse pellicole cinematografiche: \"Appartamento ad Atene\", \"E la chiamano estate\", \"Good As You - Tutti i colori dell'amore\", \"Amaro amore\" e \"Come il vento\".\nNegli anni successivi presenta alcuni programmi per reti minori: nelle stagioni televisive 2013-2014 e 2014-2015 conduce accanto al giornalista Massimo De Luca la trasmissione sportiva \"Number Two\" sull'emittente napoletana Canale 34; nel 2015 conduce il programma \"Wedding Fashion World\", in onda sul canale di Sky \"La sposa TV\". Per lo stesso canale, rinominato Donna &amp; Sposa, nell'autunno del 2016 conduce la trasmissione \"Sei donna\". Nella stagione 2018-2019 conduce su Telenorba il programma culinario \"Anna e i suoi fornelli\".\nDal 29 giugno 2020 ritorna in Rai, dove conduce assieme a Beppe Convertini \"C'\u00e8 tempo per...\", programma spin-off estivo di \"Unomattina Estate\", in onda ogni mattina su Rai 1 dal luned\u00ec al venerd\u00ec. Successivamente, C'\u00e8 tempo per... viene cancellato dal palinsesto estivo di Rai 1 e la coppia di conduttori Falchi-Convertini torna nel mattino della rete con Uno Weekend, nuova trasmissione in onda il sabato e la domenica dal 3 luglio 2021.\nDal 14 settembre 2021 conduce su Rai 2 \"I fatti vostri\" con Salvo Sottile.\nVita privata.\nDal 1994 al 1996 \u00e8 stata legata a Fiorello, mentre alla fine degli anni novanta \u00e8 stata legata a Max Biaggi.\nNel 2005 si \u00e8 sposata all'Argentario con una cerimonia sontuosa di rilevanza nazionale con l'imprenditore e finanziere romano Stefano Ricucci, dal quale si \u00e8 separata un anno dopo.\nDal 2008 al 2010 \u00e8 stata legata all'imprenditore romagnolo Denny Montesi, con cui ha avuto una figlia. Dal 2011, ottenuto il divorzio da Ricucci, si fidanza con Andrea Ruggieri, deputato di Forza Italia."}
{"id": "238719", "revid": "200568", "url": "https://it.wikipedia.org/wiki?curid=238719", "title": "Partitore di corrente", "text": "Il partitore di corrente \u00e8 un circuito utilizzato per ottenere la corrente elettrica che scorre attraverso un'impedenza o attraverso un circuito quando esso viene connesso in parallelo con un'altra impedenza. Nella forma \u00e8 il duale del partitore di tensione. La differenza sostanziale \u00e8 per\u00f2 che il numeratore della frazione \u00e8 formato dall'impedenza che non si sta considerando.\nSe sono collegate in parallelo due o pi\u00f9 impedenze, la corrente che vi entra sar\u00e0 suddivisa tra di loro in proporzione inversa alla loro impedenza (per la legge di Ohm). Ne segue anche che se le due impedenze presentano lo stesso valore, la corrente si divide egualmente nei due rami.\nPartitore resistivo.\nSe \"I\" \u00e8 la corrente che scorre nel circuito e \"R1\" e \"R2\" sono i due resistori in parallelo, la corrente \"I1\" che scorre nel resistore \"R1\" \u00e8:\nformula_1.\n\u00c8 da notare, come gi\u00e0 detto, che al numeratore della frazione vi \u00e8 la resistenza del ramo non considerato.\nDimostrazione.\nPer la legge di conservazione della carica elettrica\nformula_2\nInoltre, per la legge di Ohm si ha che\nformula_3\nin quanto i due resistori sono collegati in parallelo, quindi presentano la stessa differenza di potenziale ai loro estremi.\nRicavando \"I2\" dalla prima equazione si ha formula_4; sostituendo questa espressione nella seconda si ottiene la formula\nformula_5\nNel caso di pi\u00f9 resistenze in parallelo, la formula diventa\nformula_6\ndove \"In\" \u00e8 la corrente che scorre sul ramo dove si trova \"Rn\".\nN numero di resistenze nel circuito.\nCaso generale.\nNonostante il partitore resistivo sia il pi\u00f9 comune, il partitore di corrente pu\u00f2 anche essere costituito di impedenze dipendenti dalla frequenza. Nel caso generale la corrente formula_7 \u00e8 data da:\nEsempio: \"combinazione RC\".\nLa figura 2 rappresenta un partitore di corrente fatto con un condensatore ed un resistore. Con l'impiego della formula di cui sopra, la corrente nel resistore \u00e8 data da:\ndove formula_10 \u00e8 l'impedenza formula_11\nIl prodotto formula_12 \u00e8 noto quale la costante di tempo del circuito, e la frequenza per cui formula_13 quale frequenza di taglio. Giacch\u00e9 la reattanza del condensatore \u00e8 zero alle frequenze elevate ed infinita alle frequenze basse, la corrente nel resistore permane al suo valore corrente continua formula_14 fino alla frequenza di taglio, dopo di che si porta verso lo zero alle frequenze superiori, poich\u00e9 il condensatore corto-circuita di fatto il resistore. In termini differenti, il partitore di corrente \u00e8 un filtro passa-basso per la corrente nel resistore.\nEffetto di carico.\nIl guadagno di un amplificatore dipende dalla sua sorgente di segnale e dal suo carico. Gli amplificatori di corrente e quelli di transconduttanza sono caratterizzati da una condizione d'uscita in cortocircuito e dall'impiego di sorgenti di corrente di impedenza infinita. Quando un amplificatore viene terminato da un carico di valore finito, diverso da zero, e/o pilotato da una sorgente non ideale, il guadagno effettivo viene ridotto per effetto di carico sull'uscita e/o sull'entrata, che pu\u00f2 venire inteso in termini di partitore di corrente.\nLa figura 3 illustra l'esempio di un amplificatore di corrente. L'amplificatore (scatola grigia) ha un resistore d'ingresso formula_15 ed un resistore d'uscita formula_16 ed un guadagno di corrente ideale formula_17. Con un generatore di corrente ideale (resistenza di Norton formula_18 infinita) tutta la corrente formula_19 diventa corrente d'ingresso all'amplificatore. Comunque, per il circuito Norton viene formato un partitore di corrente all'ingresso che riduce la corrente d'ingresso a\nche \u00e8 palesemente minore di formula_19.\nAllo stesso modo, per l'uscita in cortocircuito, l'amplificatore invia una corrente formula_22 attraverso l'uscita cortocircuitata. Tuttavia, quando il carico \u00e8 un resistore formula_23 non nullo, la corrente avviata al carico viene ridotta dal partitore di corrente al valore:\nCombinando questi risultati, il guadagno ideale di corrente formula_17 realizzato con una unit\u00e0 pilota ideale ed un carico cortocircuitato viene ridotto al guadagno a carico formula_26\nI rapporti delle resistenze nella espressione di cui sopra sono chiamati fattori di carico. Per ulteriori disquisizioni sul caricamento di altri tipi di amplificatori, si veda \"Effetti di caricamento\".\nAmplificatori unilaterali e bilaterali a confronto.\nLa fig.3 e la discussione messa in relazione si riferisce ad un amplificatore unilaterale. Nel caso pi\u00f9 generico in cui l'amplificatore \u00e8 rappresentato da un quadripolo, la resistenza d'ingresso dell'amplificatore dipende dal suo carico, e la resistenza d'uscita dalla impedenza della sorgente pilota. I fattori di carico in questi casi devono utilizzare le impedenze dell'amplificatore effettive includendo questi effetti bilaterali. Per esempio, usando l'amplificatore di corrente della fig.3, la rete di quadripolo bilaterale corrispondente \u00e8 illustrata nella fig.4, basata sui parametri ibridi (h). Con l'eseguire l'analisi di questo circuito, si trova che il guadagno di corrente con retroazione formula_28 sia:\nCio\u00e8, il guadagno di corrente ideale formula_17 viene ridotto non solo dai fattori di carico ma anche, per la natura bilaterale del quadripolo, da un fattore aggiuntivo formula_31, che \u00e8 tipico dei circuiti a retroazione negativa. Il fattore formula_32 \u00e8 la retroazione di corrente fornita dalla sorgente controreattiva di tensione di guadagno formula_33. Per esempio, per una sorgente di corrente ideale con formula_34, la retroazione di tensione \u00e8 influente, e per formula_35, la tensione del carico \u00e8 zero, disabilitando la retroazione."}
{"id": "238721", "revid": "1149807", "url": "https://it.wikipedia.org/wiki?curid=238721", "title": "Viewtiful Joe", "text": " \u00e8 un videogioco di tipo picchiaduro a scorrimento, con elementi platform, sviluppato dal Capcom Production Studio 4 nel 2003 per le versioni Nintendo GameCube e da Clover Studio nel 2004 per le versioni per PlayStation 2 e pubblicato da Capcom.\nTrama.\nLa storia di per s\u00e9 vuole essere una parodia del mondo del cinema, proponendo un ragazzo comune, Joe, come eroe improvvisato, Viewtiful Joe. Il suo scopo \u00e8 salvare la sua ragazza, Silvia, rapita mentre si trovavano al cinema dall'antagonista del film che stavano guardando insieme, trasferendo pertanto il luogo delle azioni nella pellicola. Attraverso gli insegnamenti del guru del ragazzo, Captain Blue, il giovane \u00e8 capace di sfruttare i suoi straordinari poteri e sconfiggere il male.\nModalit\u00e0 di gioco.\n\"Viewtiful Joe\" \u00e8 un gioco d'azione strutturato in tre dimensioni ma che, di fatto, si svolge bidimensionalmente, a calcare la rappresentazione cinematografica.\nIl gameplay di \"Viewtiful Joe\" \u00e8 eccentrico e allo stesso tempo di matrice classica: un ritorno alle avventure a scorrimento orizzontale come Super Mario Bros. o Double Dragon.\nI tre poteri di Joe sono i \"VFX\" (Viewtiful Effects), ideati in modo tale da emulare gli effetti speciali cinematografici alla Matrix:\nQueste abilit\u00e0 sono utili tanto in combattimento, quanto nel risolvere gli enigmi di cui \u00e8 costellato il gioco.\nSviluppo.\nInizialmente in esclusiva per GameCube, l'elevata difficolt\u00e0 del gioco nella sua versione originale, ha indotto la Capcom a pubblicarne una riedizione semplificata Viewtiful Joe Revival. Successivamente il gioco \u00e8 stato affidato alla casa di sviluppo Clover Studio che implementando alcune modifiche ha eseguito la conversione per PlayStation 2. In Giappone questa versione \u00e8 stata sottotitolata a parodiare l'omonimo capitolo della saga di \"Star Wars\".\nAccoglienza.\nLa rivista \"Play Generation\" diede alla versione per PlayStation 2 un punteggio di 93/100, trovando diversi livelli di difficolt\u00e0, un sistema di gioco profondo e intuitivo e una grafica da \"paura\", rivelandosi imperdibile per chiunque si definisse un videogiocatore."}
{"id": "238725", "revid": "81757", "url": "https://it.wikipedia.org/wiki?curid=238725", "title": "Campionato gallese di calcio", "text": "Il campionato di calcio gallese \u00e8 posto sotto l'egida della Federazione calcistica del Galles ed \u00e8 tra i campionati UEFA di pi\u00f9 recente formazione.\nStoria.\nLe manifestazioni rivolte alle squadre gallesi esistevano da molto tempo ma solo a partire dal 1992 venne creato un campionato nazionale riconosciuto dalla UEFA. Prima della creazione di questo torneo esistevano diverse manifestazioni, generalmente con valenza locale. Nel periodo successivo alla seconda guerra mondiale esistevano tre tornei indipendenti corrispondenti alle tre regioni storiche del Galles (Galles del Nord / Galles Centrale / Galles del Sud). Con la creazione del campionato nazionale unificato queste divisioni minori sono state ristrutturate e assorbite nel nuovo sistema dei campionati gallesi, andando a comporre i livelli inferiori del sistema calcistico nazionale.\nLa caratteristica di questo campionato \u00e8 che, pur essendo a tutti gli effetti una manifestazione a carattere nazionale, non raccoglie tutte le squadre gallesi. Quando venne creato il campionato, nel 1992, 6 club decisero di non entrarvi: si trattava delle 3 squadre gallesi della Football League (Cardiff City, Swansea City e Wrexham) e di 3 squadre che militavano nelle serie inglesi pi\u00f9 basse (Colwyn Bay, Merthyr Tydfil, Newport County). Nella stagione 2020-2021 il Cardiff City e lo Swansea City militano in Championship (equivalente alla B italiana) (questi due club in passato avevano entrambi gi\u00e0 militato nella First Division inglese, equivalente all'attuale Premier League, nella quale hanno militato in tempi recenti), il Newport County nella League Two (equivalente alla D italiana), il Wrexam nella \"National League\" (equivalente all'Eccellenza italiana), il Merthyr Tydfil, oggi \"Merthyr Town\" (club fallito nel giugno 2010 e ricostituito con il nome attuale) in \"Southern League Premier South\" (equivalente alla Prima Categoria italiana). Finora solo il Cardiff City e lo Swansea City sono riusciti a vincere trofei inglesi: il Cardiff City la FA Cup ed il Charity Shield nel 1927, lo Swansea City la League Cup nel 2013, oltre ad avere militato nella massima serie, sia in First Division che in Premier League. Dalla stagione 2019-2020 il Colwyn Bay \u00e8 entrato a far parte del sistema calcistico gallese, partendo dal secondo livello. Pertanto le squadre gallesi militanti nel sistema calcistico inglese restano cinque. Di queste solo tre (Cardiff City e Swansea City in Championship, Newport County in League Two) militano nel 2020-2021 in categorie professionistiche.\nL'unica manifestazione che comprendeva tutte le formazioni gallesi era la Welsh Cup, da cui tuttavia nel 1995 vennero esclusi tutti i club militanti nelle divisioni inglesi sopra elencati. Per sopperire a questa decisione venne creata una nuova manifestazione, la FAW Premier Cup, alla quale furono ammesse anche le squadre gallesi militanti nella Football League; tuttavia questa coppa \u00e8 stata soppressa nel 2008, dopo il ritiro della sponsorizzazione da parte della BBC Wales.\nStruttura dei campionati.\nPrimo livello.\nLa massima divisione nazionale \u00e8 la Welsh Premier League, composta da 12 squadre.\nLa vincente si qualifica per i turni preliminari della UEFA Champions League, la seconda e la terza si qualificano per i turni preliminari della UEFA Europa League.\nLe squadre che concludono la stagione agli ultimi due posti retrocedono al livello inferiore (a condizione che le squadre vincitrici del secondo livello siano in grado di accedere alla promozione).\nSecondo livello.\nIl secondo livello \u00e8 composto da due tornei diversi, divisi su base regionale: la Cymru Alliance, che copre le zone settentrionali e centrali del Galles, e la Welsh Football League Division One che copre la zona meridionale. Entrambi i tornei sono composti da 16 squadre.\nLe squadre vincitrici dei due tornei non vengono automaticamente promosse al livello superiore, la promozione avviene solamente se le societ\u00e0 sono in regola con i parametri stabiliti dalla federazione per la partecipazione alla Welsh Premier League, in particolar modo quelli relativi alle condizioni degli stadi."}
{"id": "238726", "revid": "118834", "url": "https://it.wikipedia.org/wiki?curid=238726", "title": "Partitore", "text": "In elettrotecnica il partitore pu\u00f2 essere di due tipi:"}
{"id": "238727", "revid": "287204", "url": "https://it.wikipedia.org/wiki?curid=238727", "title": "Sabato fascista", "text": "Il sabato fascista era la dizione con cui si indicava la giornata del sabato durante il Ventennio, dedicata ad attivit\u00e0 culturali, sportive, paramilitari, politiche e professionali.\nDisciplina normativa.\nVenne istituito con il Regio decreto legge 20 giugno 1935 n. 1010 da Benito Mussolini, su indicazione di Achille Starace, riprendendo la gi\u00e0 lunga tradizione del sabato inglese, aggiungendovi per\u00f2 connotati marziali.\nIl decreto cercava di regolamentare la vita del cittadino anche la domenica, giornata in cui peraltro era previsto si potessero indire \"di regola soltanto manifestazioni culturali, sportive e ricreative\", e lasciando completamente libera almeno una domenica al mese. Le attivit\u00e0 sportive vennero regolate nel 1928 all'interno del Comitato olimpico nazionale italiano.\nCaratteristiche.\nIl \"sabato fascista\" interrompeva la giornata lavorativa del sabato alle ore tredici, in modo che il pomeriggio venisse dedicato ad \"attivit\u00e0 di carattere addestrativo prevalentemente premilitare e post-militare, come ad altre di carattere politico, professionale, culturale e sportivo\". Spesso, per gli studenti, erano previste attivit\u00e0 ginniche, per mantenersi in forma e per dare sfoggio della propria abilit\u00e0 e prestanza fisica. Astenersi da queste attivit\u00e0 poteva portare a ripercussioni da parte del regime: .\nI ragazzi, in divisa e inquadrati nelle organizzazioni giovanili fasciste, dovevano seguire corsi di dottrina fascista e compiere esercizi ginnici: maneggiare il moschetto (il cosiddetto \"moschetto Balilla\"), lanciarsi attraverso cerchi di fuoco, fare volteggi. Nel piano di inquadramento del tempo libero rientrava anche l'Opera Nazionale Dopolavoro e le numerose agevolazioni per viaggi e svaghi collettivi. Le ragazze, in camicetta bianca e gonna nera, facevano roteare cerchi, clavette, bandiere e si esibivano nella corsa e nel salto."}
{"id": "238734", "revid": "79968", "url": "https://it.wikipedia.org/wiki?curid=238734", "title": "Apollo-Soyuz", "text": ""}
{"id": "238736", "revid": "37401", "url": "https://it.wikipedia.org/wiki?curid=238736", "title": "Cognomen", "text": ""}
{"id": "238737", "revid": "228587", "url": "https://it.wikipedia.org/wiki?curid=238737", "title": "Aleksej Jagudin", "text": "Biografia.\n\u00c8 stato allenato da Aleksej Mi\u0161in dai dodici ai diciott'anni, quando si \u00e8 trasferito negli Stati Uniti ed ha iniziato ad allenarsi con Tat'jana Tarasova.\nHa esordito nelle competizioni internazionali nel 1994, arrivando quarto ai campionati mondiali juniores (all'et\u00e0 di quattordici anni). Nel 1996 ha vinto i campionati mondiali juniores.\nAll'et\u00e0 di 18 anni \u00e8 diventato il primo russo a vincere un campionato mondiale e il secondo campione mondiale pi\u00f9 giovane della storia. Ha dominato la stagione 1998-99, vincendo 9 delle 11 competizioni a cui ha partecipato, compresi i campionati mondiali, europei e il World Pro. Inoltre si \u00e8 esibito in numerosi spettacoli negli Stati Uniti, in Canada e in Europa.\nNel 2001 ha partecipato ai campionati mondiali di pattinaggio di figura, ma non ha potuto esprimersi al meglio a causa di un infortunio.\nAlle Giochi olimpici di Salt Lake City 2002 Jagudin ha ricevuto sei punteggi massimi (6.0). Nessun altro ha mai ottenuto quel risultato perfetto in tutta la storia delle olimpiadi. \u00c8 anche il primo atleta a vincere tutte le grandi competizioni nello stesso anno, il 2002: campionati europei, Grand Prix, campionati mondiali e olimpiadi. Nel mondiale del 2002 riesce ad ottenere sei 6.0 nel programma corto ed altri due nel programma libero.\nNel 2002 \u00e8 stato riconosciuto dall'International Skating Union, la federazione internazionale del pattinaggio, come l'atleta che rappresentava meglio lo sport del pattinaggio di figura e i valori olimpici.\nNel novembre 2003, in Canada, ha annunciato il suo ritiro dal pattinaggio sportivo. Nello stesso tempo \u00e8 diventato allenatore del francese Brian Joubert e del russo Andrei Griazev.\nNelle stagioni successive si \u00e8 esibito in diversi spettacoli di pattinaggio.\nIl 20 novembre 2009 \u00e8 diventato pap\u00e0 di Lisa avuta dalla pattinatrice Tatiana Totmianina."}
{"id": "238738", "revid": "219110", "url": "https://it.wikipedia.org/wiki?curid=238738", "title": "Torre radio di Gliwice", "text": "La torre radio di Gliwice \u00e8 la struttura che ospita le antenne di trasmissione della stazione radio di Gliwice, in Slesia (nell'odierna Polonia). Si trova in via Tarnog\u00f3rska.\nStoria e descrizione.\nSi tratta di un traliccio in legno di larice alto 111 metri; dopo la demolizione della torre di Ismaning (Baviera), avvenuta il 16 marzo 1983, \u00e8 probabilmente l'unica torre di trasmissione radio al mondo costruita interamente in legno. \u00c8 stata la struttura in legno pi\u00f9 alta del mondo, fino alla costruzione della Pagoda di Tianning, completata il 30 aprile 2007.\nLa torre \u00e8 stata costruita nel 1935, quando la citt\u00e0 era in territorio tedesco (con il nome di Gleiwitz), in sostituzione di un trasmettitore pi\u00f9 piccolo, che si trovava in via Raudener. Progettata per ospitare antenne di trasmissione in media frequenza, \u00e8 entrata in servizio il 23 dicembre 1935.\nLa stazione radio \u00e8 stata il teatro dell'incidente di Gleiwitz il 31 agosto 1939 ma \u00e8 sopravvissuta alla seconda guerra mondiale. Dal 4 ottobre 1945 fino all'inaugurazione del nuovo trasmettitore di Ruda \u015al\u0105ska (1955) \u00e8 stata usata per diffondere le trasmissioni in onde medie della radio pubblica polacca. In seguito il trasmettitore \u00e8 stato usato per disturbare le trasmissioni in onde medie in lingua polacca da parte di stazioni non governative, quali \"Radio Free Europe\".\nDal 2005 il trasmettitore in onde medie non \u00e8 pi\u00f9 operativo, essendo privo dello stadio finale. La torre ospita numerose antenne di trasmissione per servizi di telefonia mobile e similari, oltre a un trasmettitore in FM di bassa potenza.\nIn seguito alla decisione del consiglio municipale di Gliwice del 2 dicembre 2004, l'ex stazione radio ospita un museo della storia della radio e delle arti visive."}
{"id": "238743", "revid": "438678", "url": "https://it.wikipedia.org/wiki?curid=238743", "title": "Lady Lou", "text": "Lady Lou (\"She Done Him Wrong\") \u00e8 un film del 1933 diretto da Lowell Sherman, trasposizione cinematografica della commedia musicale \"Diamond Lil\", scritta e rappresentata con successo a Broadway da Mae West. Lo spettacolo originale and\u00f2 in scena per la prima volta a New York il 9 aprile 1928 al Royale Theatre. Mae West l'avrebbe ripreso poi ancora negli anni tra il 1949 e il 1951.\nNel 1996 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 2000 l'American Film Institute l'ha inserito al 75\u00ba posto della classifica delle cento migliori commedie americane di tutti i tempi. Nel 2005 ha inserito la battuta \"Why don't you come up sometime and see me?\" (\"Perch\u00e9 non vieni mai su a trovarmi?\") al 26\u00ba posto della classifica delle cento migliori citazioni.\nTrama.\nUna cantante affascinante e civettuola gestisce un night club, non sapendo di alcuni loschi traffici che avvengono al suo interno per opera di alcuni suoi soci non molto raccomandabili. Un giovane poliziotto in incognito attira la sua attenzione e la donna si mostra pi\u00f9 che disponibile ad un possibile rapporto con lui. L'uomo, invece, si mostra insensibile al fascino provocante della donna. Alla fine, dopo aver fatto arrestare i malviventi, coinvolti nel traffico delle bianche, ceder\u00e0 e la domander\u00e0 in moglie."}
{"id": "238746", "revid": "125479627", "url": "https://it.wikipedia.org/wiki?curid=238746", "title": "Balestrieri genovesi", "text": "Distintisi in molte battaglie, sia a difesa della Repubblica di Genova, che come mercenari al soldo di altre nazioni, i balestrieri genovesi furono uno dei corpi scelti pi\u00f9 celebri del Medioevo, essendo stimati e schierati in battaglia da molti eserciti.\nUtilizzando la balestra, costruita dai \"balistai\" della Repubblica, i balestrieri genovesi potevano essere impiegati sia sulla terra (durante gli assedi, ma anche in battaglie campali), che durante le battaglie navali come nella battaglia della Meloria e in quella di Curzola.\nI balestrieri venivano reclutati da ogni parte della Liguria, e allenati nel capoluogo, dove potevano approfondire l'arte bellica in questa potente arma.\nOrganizzazione ed equipaggiamento.\nLa regolamentazione del Corpo fu sancita nel XII secolo circa. I balestrieri venivano assoldati in formazioni chiamate \"bandiere\", composte da 20 uomini, comandati da un connestabile, fino a compagnie che potevano arrivare da qualche centinaio di membri a poche migliaia, con un comandante in capo, in genere un rappresentante di una delle nobili famiglie genovesi, che era responsabile del loro coordinamento in battaglia.\nL'arruolamento era di pertinenza di due persone, in genere nobili anch'esse, che dovevano valutare ogni singolo uomo in parametri come il valore e la sua abilit\u00e0 visiva. Ogni candidato doveva presentare una garanzia per essere assunto, e il suo garante si impegnava a rifondere la Repubblica in caso di disobbedienza o diserzione. Tutti i balestrieri assunti giuravano fedelt\u00e0 alla Repubblica ed erano stipendiati direttamente da essa, con una ferma a scadenza variabile in genere inferiore ad un anno.\nCon una certa frequenza essi erano reclutati tra gli individui appartenenti agli strati pi\u00f9 bassi della societ\u00e0, spesso si trattava di individui immigrati a Genova di recente o di piccoli artigiani che, privi d'occupazione, abbandonavano, anche solo temporaneamente, il loro lavoro usuale alla ricerca di maggior fortuna. Dai registri conservati, possiamo cos\u00ec osservare che molti balestrieri erano originari di Savona, dell'entroterra genovese, dell'Oltregiogo (Novi e Gavi in particolare) del Monferrato, di alcune localit\u00e0 dell'Italia padana (Parma, Piacenza, Pavia) e della Corsica.\nIl balestriere genovese utilizzava una balestra a staffa chiamata \"manesca\" per via della sua maneggevolezza che ne consentiva l'utilizzo anche in condizioni di instabilit\u00e0, come sulla pavesata di una nave (ovvero il muro di scudi utilizzato per proteggere le fiancate dove stazionavano i balestrieri). La balestra era caricata tramite il Crocco, il gancio da cintura che doveva sempre essere indossato dai balestrieri genovesi (tale raccomandazione si legge sulle leges genuenses del 1363). Gli artigiani che producevano quest'arma, i balistai (con questo nome vengono per\u00f2 spesso indicati gli stessi balestrieri), furono riuniti in una corporazione specifica nel XIII secolo.\nIl balestriere era equipaggiato inoltre con una daga, un elmo leggero in metallo, una gorgiera, una cotta di maglia. Il palvese, grande scudo usato come riparo durante le battaglie in campo aperto, era sempre sorretto da uno scudiero detto pavesaro, a volte dietro al pavesaro si trovava un lancere. Un esempio importante \u00e8 citato da Aldo Settia nel suo libro \u201cDe Re Militari\u201d: Balestrieri Genovesi e Pisani a servizio di Riccardo d\u2019Inghilterra nel 1192 a Giaffa si disposero su due file dietro una \u201csiepe di scudi e di lance\u201d, col tiro continuativo dato dall\u2019alternanza delle due file vennero vanificate tutte le cariche dei cavalieri turchi.\nSembra che il tessuto utilizzato per le tuniche dei balestrieri, altro non fosse che l'antenato del moderno blue-jeans. Ogni balestriere doveva portare con s\u00e9 almeno 20 quadrelli a punta piramidale o verrettoni a punta conica, (con punizioni in caso di mancanza), e ogni galea genovese, in tempi di guerra, doveva avere a bordo almeno quattro balestrieri, i quali erano esentati dai compiti di bordo.\nVa ricordato inoltre, che i balestrieri erano sempre alle dipendenze dirette della Repubblica di Genova, e non potevano costituire compagnie di ventura prive di bandiera. Solo il governo della citt\u00e0 poteva autorizzare l'impiego di queste truppe fuori dai confini della Repubblica di Genova, ed era la stessa ad incassare il denaro derivato dal loro noleggio. Non si pu\u00f2 dunque parlare di loro come mercenari in senso stretto, (si pensi alle differenze con i capitani di ventura del tardo Medioevo), ma pi\u00f9 appropriatamente di \"specialisti militari\", anche se la definizione di mercenario \u00e8 generalmente accettata, per indicare che essi combattevano non sempre per difendere la propria patria, ma anche al soldo di stranieri.\nNote tattiche.\nIl comandante concordava con il generale il posizionamento delle truppe: era preferibile schierare i balestrieri su un terreno asciutto, possibilmente sopraelevato e senza ostacoli tra i balestrieri e il nemico; infatti a differenza degli archi che potevano usufruire del tiro parabolico, le balestra potevano colpire un nemico soltanto in linea retta. Qualora non vi fossero terreni pi\u00f9 alti, spesso i balestrieri dovevano essere schierati in prima fila, per potere colpire. Durante le fasi di caricamento, che col crocco obbligatorio a Genova duravano una decina di secondi, essi si riparavano dietro al grosso scudo pavese, piantato nel terreno o retto da uno scudiero.\nQuesto impaccio rendeva particolarmente difficile ai balestrieri una brusca ritirata, per cui un condottiero doveva utilizzare questo corpo con perizia per evitarne la rotta. In genere, dopo alcune scariche di quadrelli, la compagnia poteva ritirarsi con calma nelle retrovie, o venire oltrepassata da altre truppe terrestri. Dopodich\u00e9 essa avrebbe potuto ricollocarsi in un'altra zona del campo di battaglia per insidiare nuovamente il nemico.\nSpesso i contratti con i balestrieri genovesi erano molto specifici, ed avevano clausole, come il combattere in determinate condizioni climatiche, o per un certo lasso di tempo. Si malignava che la proverbiale avarizia dei genovesi si manifestasse anche in questi frangenti, quando i loro comandanti si rifiutavano di combattere per un solo minuto di pi\u00f9 rispetto al pattuito. Non si hanno per\u00f2 notizie certe di questi comportamenti, e anzi la Repubblica li invi\u00f2 spesso a sue spese in aiuto agli alleati.\nLe balestre manesche genovesi potevano colpire e uccidere nemici corazzati a distanza di centinaia di metri, i balestroni da mura anche fino a 400 (da qui si spiega l'avversione della nobilt\u00e0 per quest'arma, che consentiva di perforare anche le pesanti armature della cavalleria), e vedere un vessillo di San Giorgio elevarsi dal campo di battaglia, costringeva spesso gli eserciti nemici a cambiare strategia per evitare questa minaccia.\nStoria.\nIl periodo di massima importanza di questo corpo militare and\u00f2 dal XII al XVI secolo.\nIl primo banco di prova sulla scena internazionale fu probabilmente nella Prima crociata, quando il comandante del contingente genovese Guglielmo Embriaco detto \"Testadimaglio\" li utilizz\u00f2 nell'assedio di Gerusalemme, per eliminare i pericolosi arcieri mamelucchi, prima di utilizzare due torri d'assedio, costruite con il fasciame delle stesse navi utilizzate per giungere in Terra santa.\nL'impiego di balestrieri alle dipendenze non dirette della Repubblica, e quindi come truppe mercenarie, risale come primo evento al 1173. Il marchesato di Gavi ottenne con un contratto, alcuni balestrieri a scopo difensivo.\nNel 1225 la citt\u00e0 di Asti noleggi\u00f2 120 balestrieri, tra cui 20 a cavallo, da utilizzare nella guerra contro Alessandria\nNumerose furono le rappresaglie di alcuni monarchi, dovute alle ingenti perdite che subivano le loro truppe ad opera dei balestrieri, ma non solo: l'imperatore Federico II di Svevia fece mutilare i prigionieri perch\u00e9 non potessero pi\u00f9 tirare. Federico era furente per via di una sortita che nel 1247 aveva visto protagonisti 600 balestrieri che avevano in tal modo rotto l'assedio imperiale di Parma.\nGi\u00e0 tra il 1229 ed il 1230 il comune di Siena assold\u00f2 balestrieri provenienti da Genova e da altre localit\u00e0 dell'Italia settentrionale, ma, a partire dal Trecento, numerosissimi furono i contingenti di balestrieri genovesi reclutati da Firenze, Pisa e da diversi signori dell'Italia nord occidentale, come i marchesi di Saluzzo, di Monferrato, i Savoia e, soprattutto, i \nVisconti.\nAltra grande battaglia in cui si fece grande impiego dei balestrieri fu in quella di Sanluri, avvenuta il 30 giugno 1409, dove circa mille di questi furono schierati dalla parte del Giudice o Re di Arborea, Guglielmo III, forte di un totale di 20.000 uomini. La battaglia, nonostante la importante partecipazione dei balestrieri, fin\u00ec male per la parte da cui stavano i genovesi. Circa 5000 soldati furono massacrati in un luogo chiamato attualmente \"S'Occidroxiu\" e 600 nel borgo fortificato di Sanluri.\nIl pi\u00f9 largo impiego dei balestrieri al soldo straniero si ha nella guerra dei cent'anni. Durante tutto il suo corso, Genova segu\u00ec le sorti del Regno di Francia, e ne condivise le amare sconfitte iniziali a caro prezzo.\nDurante la battaglia di Cr\u00e9cy (1346),i Balestrieri schierati (2000-6000 secondo diverse fonti) erano superati abbondantemente di numero dagli arcieri inglesi avversari, e forse gi\u00e0 superati in numero dai soli arcieri della vicina divisione del Principe di Galles. I Balestrieri non erano tutti Genovesi, i Balestrieri italiani e provenzali avevano servito negli eserciti francesi dai primi anni del XIV secolo, e quelli chiamati Genovesi in servizio francese al momento della battaglia di Cr\u00e9cy venivano da molti luoghi, oltre a Genova stessa ma erano al comando di Ottone Doria. I Balestrieri, sia Genovesi che di altra nazionalit\u00e0, erano una forma di fanteria essenzialmente statica - difensiva. La decisione di re Filippo di farli avanzare contro gli inglesi a Cr\u00e9cy, in particolar modo senza i loro pavesari, suggerisce fortemente che gli uomini al comando dell'esercito francese durante questa battaglia non avevano alcuna idea di come impiegare quella che era considerata la migliore fanteria dell'Europa Cristiana. \nColpiti dalle frecce lanciate dal poderoso arco lungo inglese, e dai cannoni schierati dagli inglesi, e vista la difficolt\u00e0 di combattere dopo una forte pioggia (nel fango), il comandante dei balestrieri, Ottone Doria, fece ritirare le sue truppe: la manovra fu accolta come segno di diserzione dal re Filippo VI di Francia che mand\u00f2 i suoi cavalieri alla carica, nella speranza di colpire velocemente gli arcieri inglesi, noncurante dei balestrieri genovesi sul tragitto della cavalleria. Per di pi\u00f9 la retroguardia francese era formata da coscritti senza alcuna esperienza, che spinsero ulteriormente i cavalli, fino a travolgere ed uccidere la quasi totalit\u00e0 dei balestrieri, compreso il loro capitano. Gli inglesi approfittando del caos generato, vinsero rapidamente la battaglia, che si concluse col massacro dei transalpini. Esiste un'altra versione di questo fatto, nella quale Re Filippo avrebbe volutamente caricato i genovesi in ritirata, considerandoli dei traditori. L'idea che Filippo VI avrebbe intenzionalmente ordinato ai suoi cavalieri di caricare i Genovesi in rotta \u00e8 inconcepibile, perch\u00e9 avrebbe rovinato il momento della carica di cavalleria francese - la loro principale tattica militare vincente. I Balestrieri dovevano aprire un varco nelle linee inglesi che avrebbe permesso alla cavalleria di penetrare lo schieramento. Quando per\u00f2 i balestrieri furono in rotta i cavalieri decisero di tentare il tutto per tutto caricando, chiaramente non hanno preso cura di evitare la loro fanteria dispersa e causarono perdite supplementari mentre cavalcavano (\"David Nicolle - Crecy 1346 Triumph of the longbow - Osprey - Campaign 071)\". \nNonostante questa sconfitta (che dipese in ogni caso dai gravissimi errori tattici francesi), i balestrieri genovesi rimasero utilizzati come mercenari fino a circa due secoli dopo l'introduzione della polvere da sparo. L'arco lungo, nonostante la sua ampia gittata e potenza, richiedeva un addestramento di anni per potere essere usato al meglio (difatti alcuni monarchi inglesi ne promossero l'uso fin dalla tenera et\u00e0), mentre era sufficiente relativamente poco tempo per padroneggiare l'uso della balestra. Questa caratteristica non da poco fece s\u00ec che l'arco lungo fosse usato esclusivamente da inglesi e gallesi, mentre il resto degli eserciti europei continu\u00f2 ad affidarsi alla balestra.\nInfine, verso la met\u00e0 del Cinquecento, la balestra, come l'arco, vennero definitivamente abbandonati dai tutti i campi di battaglia europei (sebbene l'arco rimanesse ancora usato nei paesi mediorientali); queste armi furono sostituite dagli archibugi e pi\u00f9 tardi dai moschetti; il loro uso venne riservato esclusivamente alla caccia, e il tramonto della balestra segn\u00f2 anche quello del vetusto corpo militare genovese.\nI balestrieri nei videogiochi.\nI balestrieri genovesi sono presenti come unit\u00e0 reclutabili nel videogioco \"\". Per ragioni di \"gameplay\", la citt\u00e0 di Genova e questo tipo di unit\u00e0 sono incluse nella fazione di Milano. Alcune modificazioni apportate da appassionati di videogame a giochi come \"The Sicilian Vespers\" hanno successivamente ricreato la fazione genovese inserendola correttamente nel contesto del gioco.\nNon si tratta della prima imprecisione storica della software house The Creative Assembly: nel della serie (errori spesso dovuti sempre ad esigenze di \"gameplay\"), i genovesi erano inclusi in una fazione chiamata \"Gli Italiani\", che includeva geograficamente tutta l'Italia Settentrionale, ma erano chiamati \"genoese sailors\", ovvero \"marinai genovesi\", ed armati con l'arco invece della balestra.\nNel videogioco \"Age Of Empires II\" le unit\u00e0 \"Balestrieri Genovesi\" sono le unit\u00e0 speciali della civilt\u00e0 italiana, a partire da \"\".\nNel videogioco strategico \"Knights of Honor\", la fazione genovese ha la capacit\u00e0 di produrre balestrieri leggeri e pesanti in tutte le citt\u00e0 conquistate.\nNella mod total conversion Anno Domini 1257, del videogioco di ruolo \"\", \u00e8 possibile reclutare i balestrieri genovesi, se si \u00e8 selezionata la nuova modalit\u00e0 di reclutamento implementata dalla mod. \u00c8 sufficiente recarsi a Genova e selezionare l'opzione \"Recruit Volounteers\". Le compagnie mercenarie di balestrieri sono formate da una ventina di balestrieri e un sergente.\nNella mod total conversion \"Medieval Kingdoms 1212 A.D.\" del videogioco \u00e8 possibile impersonare la repubblica di genova e reclutare i balestrieri genovesi\nBibliografia.\n\"David Nicolle - Crecy 1346 Triumph of the longbow - Osprey - Campaign 071\"\n\"Historiae Partriae Monumenta Tomus XVIII Leges Genuenses\"\n\"Settia A. Aldo - De Re Militari Pratica e teoria nella guerra medievale, 335 p, Viella editore\" "}
{"id": "238747", "revid": "1873017", "url": "https://it.wikipedia.org/wiki?curid=238747", "title": "Heian Nidan", "text": "\u00c8 il secondo dei cinque kata \"Heian\" (i cui ideogrammi stanno a significare \"Pace e tranquillit\u00e0\") dello stile Shotokan. Originariamente tutti i kata Heian si chiamavano Pinan. La prima parte del nome (\"Heian\") identifica la basilarit\u00e0 del kata e significa \"Pace e tranquillit\u00e0\", mentre la seconda (\"Nidan\") indica la sua posizione nell'ambito dei kata: secondo livello, dopo Heian Shodan.\nAlcuni fanno risalire l'origine al maestro cinese Koshokun (Kushanku) creatore di Kaccidere e trasformandoli in una forma di ginnastica e di difesa personale.\nPer questo motivo cominciano con una parata, espressione di umilta e da Heiwa-Antei (Pace e Calma) divennero Heian o Pinan."}
{"id": "238748", "revid": "115375276", "url": "https://it.wikipedia.org/wiki?curid=238748", "title": "Estensimetro", "text": "L'estensimetro \u00e8 uno strumento di misura utilizzato per rilevare piccole deformazioni dimensionali di un corpo sottoposto a sollecitazioni meccaniche o termiche (es. applicazione di carichi o variazioni di temperatura). Conoscendo a priori le caratteristiche meccanico/fisiche del materiale, misurando le deformazioni si possono facilmente ricavare i carichi a cui il materiale \u00e8 sottoposto. Inoltre, utilizzando estensimetri di giusta tipologia e applicandoli in modo oculato, si possono rilevare la direzione e il verso di queste deformazioni, e di conseguenza il vettore delle forze applicato al materiale sotto esame.\nI campi d'applicazione sono molteplici:\nNel corso della storia sono stati sviluppati vari tipi di estensimetro, ognuno con caratteristiche peculiari adatte a specifici campi d'applicazione. Nel tempo, per le loro ottime caratteristiche generali, gli estensimetri elettrici a resistenza hanno scalzato le altre tipologie nella maggior parte delle applicazioni, tanto che oggi, quando si parla di \"estensimetri\", spesso si sottintende specificamente questa categoria.\nL'estensimetro elettrico a resistenza.\nL'estensimetro elettrico a resistenza \u00e8 costituito da una griglia di sottilissimo filo metallico (solitamente costantana) rigidamente applicata su un supporto di materiale plastico. Venne inventato da Edward E. Simmons e Arthur C. Ruge nel 1938.\nL'estensimetro viene utilizzato incollandolo sulla superficie del corpo di cui si vogliono misurare le deformazioni generalmente utilizzando collanti istantanei come il cianoacrilato. Il filo dell'estensimetro segue le deformazioni della superficie a cui \u00e8 incollato, allungandosi ed accorciandosi insieme ad essa; queste variazioni dimensionali causano una variazione della resistenza elettrica del filo. Misurando, tramite un ponte di Wheatstone o altro sistema, tali variazioni, si pu\u00f2 risalire all'entit\u00e0 della deformazione che le ha causate.\nLe dimensioni di un estensimetro possono variare da pochi micron ad alcuni centimetri. Quelli di dimensioni minori sono utilizzati per misure puntuali, cio\u00e8 per conoscere il valore delle deformazioni in un punto preciso, mentre quelli di maggior lunghezza sono utili per rilevare la deformazione media relativa ad un'area pi\u00f9 estesa.\nResistenza e sensibilit\u00e0.\nUn estensimetro elettrico \u00e8 caratterizzato da due grandezze fondamentali: la resistenza del filo che costituisce la griglia sensibile (i valori pi\u00f9 diffusi in commercio sono 120, 350 e 600 ohm) e il \"gauge factor\" ovvero il fattore di trasduzione, che esprime la sensibilit\u00e0 dell'estensimetro.\nL'incremento di resistenza dell'estensimetro viene espressa come rapporto fra la variazione di resistenza e la resistenza totale del filo.\nSe L \u00e8 la lunghezza iniziale del corpo, \u0394L la sua variazione, R \u00e8 la resistenza iniziale del filo e \u0394R la sua variazione, allora il \"gauge factor\" Gf \u00e8 pari a:\nformula_1\nNegli estensimetri commerciali il valore del \"gauge factor\" si aggira intorno a 2.\nInfluenza della temperatura sugli estensimetri a resistenza.\nLa corrente elettrica che scorre nell'estensimetro provoca un riscaldamento per effetto Joule. L'effetto di tale riscaldamento \u00e8 una variazione di resistenza elettrica relativa:\nformula_2\ndove formula_3 rappresenta il \"coefficiente termico di resistenza\" del materiale conduttore.\nSe inoltre le misure vengono realizzate in ambienti con temperature diverse da quelle standard (25\u00a0\u00b0C) il riscaldamento della griglia provoca un allungamento termico del filo: formula_4; il riscaldamento provoca anche un allungamento del materiale cui \u00e8 applicata la griglia estensimetrica: formula_5\nSi ha quindi un allungamento differenziale:\nformula_6\nQuesto contributo provoca una variazione di resistenza relativa pari a:\nformula_7\nIn definitiva gli effetti termici provocano una deformazione detta \"apparente\" che risulta:\nformula_8\nSe si vuole eliminare questa deformazione si deve porre: formula_9, cio\u00e8 formula_10 procedura questa che vale per il particolare accoppiamento estensimetro-materiale da misurare.\nAltro modo per eliminare l'influenza della temperatura \u00e8 quello di usare un ponte di Wheatstone connettendo l'estensimetro per la misura su un lato e un altro estensimetro uguale su un pezzo dello stesso materiale non sottoposto ad alcuna sollecitazione ma esposto alla stessa temperatura su un lato adiacente del ponte. Per le caratteristiche del ponte di Wheatstone le deformazioni dovute alla temperatura producono la stessa variazione di resistenza in modulo ma di segno discorde cos\u00ec da elidersi.\nTipi di realizzazione.\nNon sempre \u00e8 possibile conoscere a priori la direzione secondo la quale si verificher\u00e0 la deformazione del materiale; diventa allora necessario applicare, in ciascuno dei punti sottoposti a misura, pi\u00f9 estensimetri, con assi orientati nelle diverse direzioni. \nA tale scopo esistono in commercio estensimetri multigriglia, comunemente detti \"coppie\" o \"rosette\". \nDi seguito vengono descritti i tipi di estensimetri pi\u00f9 comunemente usati.\n1- Estensimetro monoassiale.\n\u00c8 il pi\u00f9 semplice genere di estensimetro, in grado di valutare deformazioni in un'unica direzione. Si utilizza quando la direzione delle deformazioni \u00e8 nota, ovvero chiaramente determinabile. \u00c8 costituito da un'unica griglia di filo, la cui direzione di lavoro \u00e8 visibile sul supporto plastico, in modo da consentire il corretto orientamento dell'estensimetro nella fase di applicazione.\nPer un estensimetro monoassiale, nel caso di materiali elastici lineari, il valore della tensione formula_11 si calcola con la relazione: \ndove \"E\" \u00e8 il modulo di Young del materiale ed formula_13 la microdilatazione rilevata dall'estensimetro.\n2- Estensimetro biassiale.\nL'estensimetro biassiale, spesso denominato \"coppia\", si utilizza quando la struttura \u00e8 sottoposta ad uno stato di tensione lungo un piano.\nL'estensimetro \u00e8 costituito da due estensimetri monoassiali disposti con orientazione ruotata di 90\u00b0 l'uno rispetto all'altro.\nI due rami dell'estensimetro forniscono i valori delle microdilatazioni formula_14 e formula_15, in due diverse direzioni fra loro ortogonali. Le tensioni principali formula_16 e formula_17, si ottengono in tal caso con le seguenti relazioni:\ndove formula_20 \u00e8 il modulo di Poisson ed \"E\" il modulo di Young.\n3- Estensimetri triassiali.\nNei casi in cui non siano note le direzioni principali delle deformazioni, si utilizzano estensimetri triassiali, detti anche \"rosette\", ove, oltre alle due griglie orientate secondo due direzioni ortogonali, \u00e8 presente una griglia intermedia, orientata a 45\u00b0.\nIn tal caso, ottenuti i valori delle microdilatazioni \u03b5x, \u03b5y ed \u03b5b (secondo le direzioni x, y ed a 45\u00b0 fra esse), \u00e8 possibile ricavare la coppia delle microdilatazioni principali \u03b51 ed \u03b52, applicando la trattazione analitica del cerchio di Mohr, secondo le relazioni che seguono:\nLe corrispondenti tensioni principali formula_23 e formula_24 sono allora espresse dalle relazioni:\ndove \\nu \u00e8 il modulo di Poisson ed E il modulo di Young del materiale oggetto della misura.\nSia per gli estensimetri biassiali che per i triassiali, ottenute le sollecitazioni principali nei modi descritti, si pu\u00f2 determinare la sollecitazione monoassiale ideale equivalente, utilizzando la formula che segue (come esposto sulla CNR-UNI 10011/88):\nValori comuni per l'acciaio sono i seguenti:\nModulo di Young: E = 21.000 kg/m2 = 20,6 * 104 MPa\nRapporto di Poisson: formula_20 = 0,3\nEstensimetri per misure di coppia motrice.\nUn particolare tipo di estensimetro \u00e8 quello a ponte intero, costituito da quattro griglie sensibili indipendenti, orientate secondo le diagonali di un quadrato. Le quattro griglie sono gi\u00e0 elettricamente collegate in modo da costituire un ponte di Wheatstone; i quattro vertici o nodi del ponte sono portati all'esterno tramite quattro terminali. Gli estensimetri di questo tipo sono particolarmente adatti alle misure di torsione: applicati ad esempio sugli assi degli apparati motore, consentono di misurare la coppia motrice imposta dall'asse e quindi, in abbinamento ad un contagiri, di determinare la potenza sviluppata. \nLa realizzazione pratica di un tale sistema di misura prende il nome di \"torsiometro\", e si avvale di moduli appositi che, montati sull'asse e ruotando solidalmente ad esso, trasmettono il segnale utile ad un ricevitore fisso montato in prossimit\u00e0 dell'asse.\nL'estensimetro elettrico \u00e8 un ottimo trasduttore, sia per l'elevata sensibilit\u00e0, che consente di misurare anche deformazioni di 1/106 \u00b5mm/mm), sia per la risposta in frequenza, dell'ordine del kHz. \u00c8 un sensore pi\u00f9 adatto a misure puntuali di deformazione, che per analisi di deformazioni a campo intero.\nApplicazioni.\nL'estensimetro \u00e8 l'elemento sensibile della cella di carico, il trasduttore impiegato nei sistemi di pesatura elettronici.\nEstensimetro a semiconduttori.\nI sensori piezoresistivi sono un tipo particolare di estensimetri elettrici a resistenza: pur condividendo con gli estensimetri elettrici \"classici\" molto della struttura, la modalit\u00e0 d'utilizzo e campi d'applicazione, ne differiscono leggermente come principio fisico di funzionamento.\nIn particolare, al manifestarsi di una deformazione, i sensori piezoresistivi variano la propria resistenza principalmente perch\u00e9 varia la resistivit\u00e0 (piezoresistivit\u00e0) del materiale sensibile (semiconduttori al silicio o al germanio), mentre gli estensimetri variano la propria resistenza quasi esclusivamente perch\u00e9 varia la lunghezza e la sezione del conduttore che realizza il sensore.\nGli estensimetri a semiconduttore presentano una sensibilit\u00e0 k = 100, in opposizione a quella degli estensimetri classici che si aggira intorno a k = 2. Tuttavia, nonostante venga da pensare che il loro impiego sia preferibile proprio per questo motivo, \u00e8 necessario considerare che ogni componente del segnale in uscita risulta pi\u00f9 accentuata rispetto a quella fornita dagli estensimetri resistivi, quindi anche quella riguardante il rumore di fondo.\nStoricamente questi sensori nascono come tecnologia alternativa ai classici estensimetri elettrici a resistenza, diventando nel tempo concorrenziali nelle applicazioni per i trasduttori miniaturizzati o per i trasduttori amplificati economici.\nAltri estensimetri elettrici.\nL'estensimetro elettrico a resistenza non \u00e8 l'unico tipo di estensimetro elettrico; vari sono infatti di dispositivi in grado di trasformare piccole deformazioni dimensionali in segnali elettrici rilevabili.\nUno strumento ormai quasi scomparso \u00e8 l'estensimetro capacitivo. Questo strumento basa la rilevazione di minuscoli spostamenti sul fatto che questi creano una variazione della distanza o della superficie attiva nelle armature di un condensatore che ne costituisce l'elemento sensore. Anche se questo strumento ha una buona sensibilit\u00e0, \u00e8 stato sostituito da sistemi pi\u00f9 precisi e pratici da usare.\nUno strumento che ha ancora un discreto utilizzo \u00e8 l'estensimetro induttivo. Questo strumento si basa sul rilevamento delle deformazioni da parte di un sensore LVDT appositamente ottimizzato per leggere piccoli spostamenti. Anche se le dimensioni di questo strumento ne limitano fortemente le applicazioni, la precisione e la praticit\u00e0 d'uso ne fanno uno strumento largamente impegnato nei laboratori di prova per materiali e componenti meccanici.\nEstensimetro ottico.\nTra i primi ad essere realizzati, gli estensimetri ottici funzionavano riflettendo un raggio luminoso attraverso un sistema di specchi e prismi. La deformazione dell'elemento in esame disallineava il sistema ottico e il raggio veniva riflesso con angolazione via via differente. Sebbene la sensibilit\u00e0 di questo sistema di misura poteva essere molto alta, il suo utilizzo poneva seri problemi pratici, specie per le dimensioni del sistema ottico che lo costituiva. Appena possibile \u00e8 stato sostituito con sistemi di misura pi\u00f9 pratici, ed oggi non \u00e8 pi\u00f9 utilizzato.\nUn sistema ottico in uso \u00e8 invece l'estensimetro ottico laser: si tratta in pratica un misuratore di lunghezze che si basa sul principio dell'interferometria ottica mediante laser. Questi sistemi sono in grado di fare misurazioni di deformazioni con risoluzione del centesimo di micron. Sebbene questi sistemi permettono di fare misure con una precisione non comparabile con nessun altro sistema, problemi di costo, dimensioni e limitazioni legate alla possibilit\u00e0 di realizzare in pratica l'adeguato circuito ottico, limitano le applicazioni a rari casi, in particolare alla ricerca scientifica.\nRecentemente sono stati introdotti un particolare tipo di estensimetri chiamati estensimetri a fibra ottica (FBG). Questi funzionano su un principio analogo all'estensimetro ottico laser, dove per\u00f2 il circuito ottico \u00e8 realizzato completamente all'interno di una fibra ottica, la quale viene applicata al materiale da testare. I principali vantaggi di questo sistema \u00e8 l'immunit\u00e0 ai disturbi, la praticit\u00e0 nella realizzazione dei circuiti ottici, la facilit\u00e0 di realizzare componenti da testare con le fibre \"annegate\" all'interno, per poterne meglio analizzare e monitorare le deformazioni. Sebbene sia una tecnologia \"ottica\", non si possono ottenere le grandi precisioni ottenibili con le tecnologie \"cugine\"; il motivo \u00e8 che questa risente fortemente delle derive termiche che si generano nella struttura delle fibre ottiche. Pertanto, al pari degli estensimetri a resistenza, necessitano di tecniche per la compensazione di tali derive.\nEstensimetro acustico.\nUna curiosit\u00e0 storica \u00e8 invece l'estensimetro acustico. Questo strumento si basava sulla rilevazione della variazione di frequenza che subiva un filo metallico teso e messo in vibrazione ai capi di una sezione sottoposta a deformazione: al variare della lunghezza si otteneva una variazione della tonalit\u00e0 del suono."}
{"id": "238751", "revid": "120354536", "url": "https://it.wikipedia.org/wiki?curid=238751", "title": "Kenjiro Yoshigasaki", "text": "Kenjiro Yoshigasaki sotto la \"Ki No Kenkyukai\" del maestro Koichi Tohei raggiunse l'ottavo dan di Ki Aikid\u014d. Egli tenne stage ed insegn\u00f2 in numerosi Dojo in Europa, Sudafrica e Sudamerica. Nel 2002, quando il maestro Koichi Tohei cess\u00f2 di insegnare, lasciando il posto a suo figlio, il maestro Yoshigasaki fond\u00f2 una propria scuola, l'\"associazione internazionale Ki No Kenkyukai\", che riunisce i d\u014dj\u014d di tutta l'Europa, del Sudafrica e del Sudamerica.\nLa didattica del suo maestro, il grande Koichi Tohei, era basata sul concetto di punto unico: la riproposizione, in termini comprensibili anche agli occidentali, del concetto di \"hara\", cio\u00e8 il centro vitale dell'uomo situato (secondo antica credenza) nel basso ventre, poco sotto l'ombelico. Da ci\u00f2 seguivano una serie di \"precetti\" che aiutavano il praticante a migliorare e sviluppare il proprio Ki, cio\u00e8 la propria energia vitale.\nYoshigasaki progressivamente abbandon\u00f2 questa impostazione per passare a una didattica basata sul concetto di \"linea\", riprendendo un concetto giapponese che, ad esempio, si ritrova nell'arte del massaggio. \u00c8 importante ricordare che i concetti di punto, linea o qualsivoglia altro esempio non sono da prendere alla lettera, come luoghi geometrici immutabili, ma sono un tentativo di rendere tramite concetti fissi il movimento del corpo umano nello spazio, che di fisso ha ben poco; un maestro di ki aikido non penser\u00e0 mai a questi concetti nella pratica reale, essi sono delle linee guida per lo studio delle tecniche. Infatti solo una pratica costante riesce a rendere in modo vero il senso del ki aikido, le parole sono un aiuto (in certi casi, perch\u00e9 per alcuni individui invece fungono da ostacolo).\nKenjiro YOSHIGASAKY ha pubblicato i suoi volumi in italiano e spagnolo per la casa editrice Erga di Genova\nViaggio interiore di uno straniero (2002)\nAikido arte di vita - Vol I (2012)\nAikido arte di vita - Vol II (2015)\nAikido arte del peligro arte de vida (2016)"}
{"id": "238761", "revid": "124245357", "url": "https://it.wikipedia.org/wiki?curid=238761", "title": "Fran\u00e7ois l'Olonese", "text": "Vita e carriera.\nJean David Nau, soprannominato Fran\u00e7ois l'Olonnais, \u00e8 stato uno dei pi\u00f9 noti pirati della storia, famoso gi\u00e0 in vita per la sua audacia e intraprendenza e particolarmente temuto a causa della sua propensione ad atti di efferata crudelt\u00e0. Era solito uccidere i prigionieri anche dopo aver promesso loro salva la vita in caso di resa, solitamente bruciandoli vivi, squartandoli personalmente con il suo coltellaccio oppure schiacciando loro il cranio con la garrotta. Si guadagn\u00f2 pertanto il soprannome di \"Fl\u00e9au des Espagnols\" (francese: \"flagello degli spagnoli\"). Impervers\u00f2 nel Mar dei Caraibi negli anni '60 del XVII secolo. La sua impresa pi\u00f9 famosa \u00e8 il saccheggio delle citt\u00e0 spagnole di Maracaibo e Gibraltar, nell'odierno Venezuela, allora noto come Vicereame della Nuova Granada, avvenuto nel 1666.\nIn giovent\u00f9 Jean David Nau lavor\u00f2 come servo presso un proprietario terriero sulle coste dell'isola di Martinica. Nel 1653 si trasfer\u00ec sull'isola di Hispaniola, ove conobbe un gruppo di bucanieri e, rimasto impressionato dai loro racconti, decise di unirsi a loro. Si guadagn\u00f2 in breve tempo il rispetto dei compagni e il terrore degli spagnoli, sicch\u00e9 il governatore francese dell'isola di Tortuga, monsieur De La Place, lo pose a capo di una nave, perch\u00e9 attaccasse i possedimenti spagnoli nei Caraibi.\nDopo un paio di anni di scorrerie, l'Olonnais fece naufragio nei pressi di Campeche. Lui e la sua ciurma furono sorpresi dagli spagnoli, ma l'Olonnais riusc\u00ec a scampare alla cattura nascondendosi tra i caduti. Al largo delle coste cubane, con due sole canoe ed appena 25 uomini di equipaggio, intercett\u00f2 una nave spagnola inviata a catturarlo e la abbord\u00f2. I novanta marinai furono tutti uccisi eccetto uno, che fu rispedito all'Avana a riferire al governatore, che l'Olonnais da quel giorno prometteva che mai pi\u00f9 avrebbe riservato piet\u00e0 di ogni sorta a qualunque spagnolo.\nNel 1666 l'Olonnais si alle\u00f2 con Michele \"le Basque\" (\"il Basco\"), un altro bucaniere di Tortuga. I due misero assieme un convoglio di 8 navi e 650 uomini e fecero vela per la ricca colonia spagnola di Maracaibo. Sul percorso riuscirono a catturare un'altra nave da carico, dalla quale ricavarono un bottino di 40.000 pesos d'argento, pietre preziose e cacao. Raggiunto il lago di Maracaibo, i bucanieri presero d'assalto prima il fortino che proteggeva la citt\u00e0, poi la citt\u00e0 stessa. Poich\u00e9 per\u00f2 nel corso della battaglia molti cittadini erano riusciti a scappare con i loro averi, i pirati si abbandonarono a feroci torture sui prigionieri per farsi rivelare dove fossero nascoste le loro ricchezze. Il saccheggio di Maracaibo si prolung\u00f2 per settimane, con la citt\u00e0 che ne rimase quasi completamente distrutta. I bucanieri poi mossero verso sud e attirarono in un agguato la guarnigione spagnola di Gibraltar, che fu sconfitta. Estorsero alla citt\u00e0 un riscatto di 20.000 pesos d'argento e 500 pezzi d'oro, dopodich\u00e9 la assalirono comunque e la misero a ferro e a fuoco. Il bottino accumulato ammontava a 260.000 pesos, oltre a grandi quantit\u00e0 di pietre preziose, argento, cacao, tessuti preziosi e schiavi.\nDopo il grande successo di Maracaibo e Gibraltar, l'Olonnais ebbe gioco facile a trovare volontari per un'altra impresa: attaccare Citt\u00e0 del Guatemala. Nel 1670 riun\u00ec quindi 700 bucanieri e part\u00ec per Puerto Cabello, che fu saccheggiata, per poi dirigersi verso San Pedro. Sulla via per\u00f2 i bucanieri caddero in un'imboscata e l'Olonnais riusc\u00ec a stento a sfuggire con alcuni fedeli. Alexandre Exquemelin riferisce che in quell'occasione l'Olonnais, trovatosi per le mani due prigionieri spagnoli, apr\u00ec ad uno di loro il petto col coltellaccio, gli estrasse il cuore palpitante e prese a divorarlo, minacciando il secondo di fare altrettanto con lui, se non gli avesse rivelato una via d'uscita dalla regione. I bucanieri superstiti riuscirono in effetti a raggiungere San Pedro, ma furono ricacciati indietro. Tornati sulla loro unica nave rimasta, furono sorpresi da una tempesta, che la fracass\u00f2 sugli scogli di Pearl-Key. Con i resti costru\u00ec una zattera e risal\u00ec il fiume San Juan, ma fu attaccato da nativi antropofagi del Dari\u00e9n, che lo catturarono con i suoi ultimi seguaci e, sempre secondo il racconto di Exquemelin, lo fecero a pezzi mentre era ancora vivo, li bruciarono nel fuoco e sparsero le sue ceneri per aria."}
{"id": "238763", "revid": "330019", "url": "https://it.wikipedia.org/wiki?curid=238763", "title": "Orsera", "text": "Orsera (in croato \"Vrsar\"; in tedesco \"Orser\") \u00e8 un comune della Croazia, nell'Istria meridionale.\n\u00c8 famosa per le sue spiagge e le coste frastagliate ed \u00e8 circondata da numerose isolette facilmente raggiungibili anche con piccoli natanti. Secondo il censimento del 2011, ha una popolazione di 2.152 abitanti.\nOrsera \u00e8 meta di turismo internazionale ed annovera uno dei centri naturisti pi\u00f9 famosi d'Europa (Koversada).\nStoria.\nSede di tre Castellieri durante l'et\u00e0 del bronzo medio ed i primi secoli dell'et\u00e0 del ferro, il territorio del comune di Orsera fu abitato in epoca romana (resti di ville, di un molo e di una basilica paleocristiana del IV secolo). Verso la fine del X secolo venne fondato il monastero benedettino di Santa Maria, chiamata oggi anche chiesa di Santa Marina o di Santa Madonna del Mare. A San Michele di Leme si ebbe la fondazione verso il Mille del monastero benedettino di San Michele da parte di san Romualdo, collegato con il monastero di Santa Petronilla di Duecastelli con l'abbazia di San Pietro e Paolo di San Pietro in Selve.\nUnita a Parenzo fin dagli ultimi decennio del X secolo, ne segu\u00ec le sorti entrando a far parte della Repubblica di Venezia (XIII secolo), che ne sfrutt\u00f2 ampiamente le cave di Pietra d'Istria, attualmente dismesse.\nGiacomo Casanova fu ad Orsera e lo ricorda nelle sue \"Memorie scritte da lui medesimo\".\nPassata all'Impero d'Austria nel 1797, pot\u00e9 riunirsi all'Italia a seguito della prima guerra mondiale. Nel corso del conflitto mor\u00ec l'aviatore eroe di guerra Egidio Grego, che aveva disertato per combattere tra le file dell'esercito italiano.\nNel 1947 fu incorporata nella Repubblica Popolare di Croazia, parte dello Stato jugoslavo perdendo la massima parte della popolazione che, essendo di etnia italiana, prefer\u00ec il cammino dell'esodo.\nOrsera divenne tristemente famosa quando (dopo la dichiarazione d'indipendenza da parte della Croazia) sabato 21 dicembre del 1991 fu bombardato il piccolo aeroporto di Orsera \"Crljenka\" situato nel baratro del Canale di Leme a pochi chilometri da Orsera, tale bombardamento da parte dell'Armata Federale jugoslava fu eseguito da due MiG-21 e altrettanti Galeb G4 che utilizzando razzi bombe a frammentazione a napalm rasero al suolo, oltre tutti i mezzi aerei presenti, la pista gli uffici e la torre di controllo. Nel bombardamento morirono due militari: il capitano Dragutin Bari\u0107 e aspirante ufficiale Dragan Gavran. Il tremendo boato delle bombe fu udito persino dagli abitanti della vicina Rovigno, facendo scattare l'allarme antiaereo in tutta l'Istria. Il piccolo aeroporto fu bombardato perch\u00e9 quello pi\u00f9 grande e attrezzato (anche militarmente) di Pola era stato minato e cos\u00ec reso inefficiente dall'esercito jugoslavo in ritirata. Ogni anno in ricorrenza del 21 dicembre si celebra all'interno dell'aeroporto stesso una cerimonia in ricordo dei due militari caduti per la patria a cui partecipano regolarmente i sindaci di Orsera e Rovigno.\nDal 1991, fa ufficialmente parte della Repubblica di Croazia.\nEconomia.\nTurismo.\nOrsera, con la sua ricca offerta ristorativo-ricettiva, \u00e8 una rinomata localit\u00e0 turistica sulla costa occidentale dell'Istria.\nNell'intero comune di Orsera si pratica il naturismo integrale e il centro naturista \"Koversada\", fondato nel 1961, \u00e8 famoso per essere il primo ed il maggiore complesso del genere in Europa.\nSociet\u00e0.\nEvoluzione demografica.\nSecondo il censimento austriaco del 1910, gli abitanti erano cos\u00ec distribuiti per lingua d'uso:\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Orsera \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nI pochi italiani rimasti hanno fondato la \"Comunit\u00e0 degli Italiani di Orsera\" guidata da Anita Petrovic, Bruno Serdoz e Celeste Gerometta. Il sodalizio aderisce all'Unione Italiana.\nSecondo l'ultimo censimento del 2011, la minoranza italiana pari al 2,68% della popolazione, costituisce il secondo gruppo etnico del comune. Recentemente diventato un comune a statuto bilingue, la lingua italiana \u00e8 studiata in tutte le scuole di Orsera, e dal 2000 \u00e8 in funzione una scuola materna italiana frequentata da una ventina di alunni. Tra l'altro, nel comune di Orsera sono ambientate alcune vicende del romanzo \"Re infecta\" di Mauro Novellini.\nLocalit\u00e0.\nIl comune di Orsera \u00e8 diviso in 9 insediamenti (\"naselja\"):"}
{"id": "238767", "revid": "49114087", "url": "https://it.wikipedia.org/wiki?curid=238767", "title": "Accordi di Dayton", "text": ""}
{"id": "238768", "revid": "8660", "url": "https://it.wikipedia.org/wiki?curid=238768", "title": "Deutsche Bank Park", "text": "Il Deutsche Bank Park, gi\u00e0 noto come Waldstadion (e dal 2005 al 2020 con il nome commerciale Commerzbank-Arena), \u00e8 il principale stadio da calcio di Francoforte sul Meno, in Germania, ed \u00e8 sede degli incontri delle squadre Eintracht Frankfurt (calcio) e precedentemente Frankfurt Galaxy (football americano).\nIl Waldstadion fu inaugurato il 7 giugno 1925 con una capienza di 25 000 spettatori, che sal\u00ec a 55 000 nel 1937, anche per facilitare lo svolgersi di manifestazioni non sportive e politiche. Negli anni cinquanta il numero di spettatori che potevano accedere allo stadio crebbe ancora a 81 000. Sorge nel distretto di Sachsenhausen.\nSi tratta di uno dei dodici stadi che hanno ospitato il mondiale di calcio Germania 2006, durante il quale \u00e8 stato ribattezzato \"FIFA WM Stadion Frankfurt\", dopo che in precedenza aveva ospitato alcuni incontri valevoli per il mondiale del 1974 e dell'europeo del 1988.\nIn occasione del mondiale di calcio 1974 fu uno dei nove stadi in cui si svolse la manifestazione, ospitando tre incontri del gruppo 2, tra cui la partita inaugurale della manifestazione tra il Brasile, Campione in carica, e la Jugoslavia, e due incontri del gruppo B della seconda fase a gruppi, tra cui l'incontro tra la Germania e la Polonia vinto dai tedeschi, che raggiunsero la finale poi vinta contro i Paesi Bassi, che consent\u00ec ai padroni di casa di laurearsi campioni del mondo.\nNel corso del campionato europeo di calcio del 1988 lo stadio ha ospitato due incontri del primo turno, uno del gruppo A tra Italia e Spagna e uno del gruppo B tra Inghilterra e Unione Sovietica.\nIn occasione del campionato del mondo del 2006 lo stadio fu ammodernato fino a poter contenere 48 132 spettatori seduti. Tra gli incontri disputati nel 2006 vi sono quello dei quarti di finale tra i campioni uscenti del Brasile e la Francia, che vide prevalere i francesi, che avrebbero poi raggiunto la finale della competizione, dove sarebbero stati sconfitti dall'Italia.\nNel 2010 ospit\u00f2 la partita inaugurale tra Germania e Austria e le tre finali del campionato europeo A di football americano.\nSituato all'interno di un parco contenente campi da tennis, piscine, campi da calcio e ampi spazi verdi, \u00e8 l'unico stadio tedesco ad avere una tenda ad assetto variabile per coprire il campo in caso di pioggia."}
{"id": "238770", "revid": "124615354", "url": "https://it.wikipedia.org/wiki?curid=238770", "title": "Smooth jazz", "text": "Lo smooth jazz \u00e8 un sottogenere e formato radiofonico affiliato al jazz. Presenta caratteristiche stilistiche affini alla fusion, al pop e al funk.\nCaratteristiche.\n\u00c8 un genere caratterizzato dalla semplificazione delle complessit\u00e0 armoniche e improvvisative del jazz, con maggior enfasi sulle melodie, con sonorit\u00e0 pi\u00f9 rilassanti rispetto alla fusion o al funk, e quindi molto pi\u00f9 orecchiabile e commerciabile soprattutto per quanto concerne la diffusione radiofonica.\nDa ricordare sicuramente per importanza nello sviluppo stilistico del genere artisti quali Bob Acri, Bob James, Boney James, Roberto Tola, Chieli Minucci, George Jinda, Paolo Rustichelli, Michael Lington, Russ Freeman &amp; The Rippingtons, Brian Bromberg, Fattburger, Daniele Caprelli, Peter White, Kenny G, Paul Hardcastle, Rocco Ventrella, tutti dalle capacit\u00e0 sia tecniche che espressive davvero notevoli.\nNumerosi artisti e critici contestano che lo smooth jazz sia realmente un genere musicale, ritenendolo semplicemente un \"format\" radiofonico \"easy listening\", o una definizione commerciale delle case discografiche.\nSviluppo.\nUno sviluppo di questo genere ha portato alla nascita del termine \"urban jazz\", che incorpora aspetti hip hop al proprio interno. Questo stile \u00e8 normalmente trasmesso da alcune stazioni radio contemporanee che mandano e mixano hip hop e R&amp;B. \nL'urban jazz include anche artisti importantissimi nel genere come Michael Lington, Brian Bromberg, David Lanz, Kim Waters, Ken Navarro, Walter Beasley, Everette Harp, Joyce Cooling, Jeff Golub, Najee, Fattburger, Gerald Albright e Richard Elliot."}
{"id": "238772", "revid": "1232112", "url": "https://it.wikipedia.org/wiki?curid=238772", "title": "Dario H\u00fcbner", "text": "In carriera ha segnato pi\u00f9 di 300 goal (38 dei quali su calcio di rigore).\nBiografia.\nLe sue origini sono tedesche da parte di padre: il nonno era di Francoforte e si trasfer\u00ec a Trieste; Ha anche origini austriache. \u00c8 sposato con Rosa Cantoni (sorella di Federico, suo ex compagno di squadra), dalla quale ha avuto due figli, Michela e Marco. Vive in una cascina ristrutturata a Passarera, paese a pochi chilometri da Crema dove possiede un bar gestito dal cognato.\nRiferimenti nella cultura di massa.\nNel 2015 prende parte in un cameo al videoclip del brano \"L'estate di Hubner\" della band Toromeccanica, diretto dal regista Federico Mudoni.\nNel 2018 il cantautore Calcutta dedica all'attaccante la canzone \"H\u00fcbner\", settima traccia del suo terzo album \"Evergreen\".\nCarriera.\nGiocatore.\nGli esordi, Cesena.\nDopo gli esordi nella Muggesana durante i quali alternava l'attivit\u00e0 di calciatore con quella di fabbro, inizia l'attivit\u00e0 agonistica a 20 anni, nella Pievigina, nel Campionato Interregionale 1987-1988, segnando 10 reti.\nNella stagione successiva passa al Pergocrema, in Serie C2, con cui mette a segno 6 reti. Nell'ottobre 1989 passa al , con cui conquista la promozione dalla Serie C2 alla Serie C1. Rimane nelle Marche per tre stagioni, sotto la guida di Francesco Guidolin, mettendosi in luce come abile contropiedista e guadagnandosi il soprannome di \"Bisonte\" o \"Tatanka\". Nel 1992 viene acquistato dal : con i bianconeri milita per cinque stagioni consecutive in Serie B, andando in doppia cifra in ogni stagione e conquistando il titolo di capocannoniere nella stagione 1995-1996, nella quale realizza 22 reti.\nBrescia e Piacenza.\nIn seguito alla retrocessione del Cesena in Serie C1, nel 1997 passa al Brescia, con cui esordisce in Serie A gi\u00e0 trentenne. Va a segno gi\u00e0 alla prima giornata, a San Siro contro l', e alla seconda realizza una tripletta contro la . Nonostante le 16 reti messe a segno il Brescia retrocede in Serie B, e H\u00fcbner contribuisce con 21 reti alla nuova promozione delle \"Rondinelle\" nel 2000. Nella stagione 2000-2001 al Brescia \u00e8 in coppia con Roberto Baggio, anche se pi\u00f9 volte l'allenatore Carlo Mazzone gli preferisce il centravanti albanese Igli Tare, giunto a Brescia nel mercato di gennaio. A fine stagione totalizza 17 reti, che portano il Brescia a qualificarsi per la Coppa Intertoto.\nNel 2001 passa al , neopromosso in Serie A, per circa 6 miliardi di lire. Nella stagione 2001-2002 contribuisce in maniera determinante alla salvezza del club emiliano grazie a 24 reti, suo primato personale, che gli valgono inoltre, a pari merito con lo juventino David Trezeguet, il titolo di capocannoniere della massima serie: all'et\u00e0 di 35 anni \u00e8, al tempo, il pi\u00f9 anziano giocatore capace di vincere la classifica marcatori della Serie A \u2014 un record che gli sar\u00e0 strappato nel 2015 dai 38 anni di Luca Toni. A seguito di questo \"exploit\", nel maggio 2002 viene aggregato in prestito alla rosa del Milan per la tourn\u00e9e americana; con la maglia rossonera giocher\u00e0 tre incontri, senza mettere a segno alcun gol. Nella stagione successiva mette a segno 14 reti, diventando cos\u00ec il giocatore che ha siglato pi\u00f9 gol in Serie A nella storia del Piacenza (38); tuttavia non sono sufficienti a evitare la retrocessione degli emiliani in Serie B.\nAncona, Perugia, Mantova e ultimi anni.\nNel 2003 risolve il contratto e si accasa all', neopromosso in Serie A. Rimane coinvolto nella stagione disastrosa della squadra dorica, e in sei mesi rimane a secco di reti, prima di trasferirsi al nel gennaio 2004. Con gli umbri disputa le sue ultime partite nella massima serie, mettendo a segno 3 reti nell'annata della retrocessione in Serie B dopo lo spareggio con la .\nNel 2004 scende in Serie C1 giocando nel , dove ritrova Paolo Poggi gi\u00e0 suo compagno d'attacco nel Piacenza: mette a segno 7 reti contribuendo al ritorno dei virgiliani in Serie B, poi decide di abbandonare definitivamente il professionismo. Dopo due esperienze in Serie D (a Chiari e Rodengo Saiano), nella stagione 2006-2007 si trasferisce all'Orsa Corte Franca Iseo, formazione di Eccellenza. Tale trasferimento crea un \"caso\": la Lega Nazionale Dilettanti, infatti, ritiene che H\u00fcbner abbia firmato un contratto di lavoro professionistico con l'Orsa Corte Franca (comprendente stipendio fisso e diversi bonus), cosa che porta alla squalifica per un anno (poi ridotta a sei mesi) in quanto nessun giocatore dilettante pu\u00f2 firmare contratti professionistici con squadre dilettanti. Dopo la squalifica, che lo tiene lontano dai campi per l'intero girone di andata, mette a segno 20 reti (in sole 17 presenze), decisive ai fini della salvezza della sua squadra.\nNella stagione 2009-2010 passa al Castel Mella, societ\u00e0 di Prima Categoria bresciana, con cui realizza 16 reti in 14 partite. Chiude la carriera nella stagione 2010-2011 al Cavenago d'Adda a 44 anni.\nAllenatore.\nDebutta nel ruolo di allenatore nell'ottobre 2013, quando viene assunto dal Royale Fiore, squadra piacentina partecipante al campionato di Eccellenza, in sostituzione dell'esonerato Stefano Rossini. Nel gennaio successivo viene a sua volta esonerato.\nNel giugno 2014 assume la guida dell'Atletico Montichiari, squadra bresciana di Serie D. L'esperienza si conclude con l'esonero, ancora prima dell'inizio del campionato.\nStatistiche.\nPresenze e reti nei club.\nDurante la sua carriera, H\u00fcbner ha giocato globalmente 676 partite segnando 348 reti, alla media di 0,51 gol a partita.\n\"Statistiche aggiornate al termine della carriera da calciatore.\""}
{"id": "238774", "revid": "2039709", "url": "https://it.wikipedia.org/wiki?curid=238774", "title": "Wikinotizie", "text": "Wikinotizie \u00e8 il progetto multilingue di Wikimedia Foundation che si propone come fonte di notizie di attualit\u00e0 alla cui stesura pu\u00f2 contribuire chiunque. La sua missione \u00e8 quella di \"creare un ambiente eterogeneo dove i wiki-giornalisti possano diffondere notizie su una vasta gamma di eventi attuali\".\nA differenza degli altri progetti di Wikimedia, i contenuti di Wikinotizie sono in gran parte accessibili attraverso la licenza Creative Commons Attribution 2.5.\nL'edizione in lingua Italiana, lanciata il 31 marzo 2005, ospita al 2017 pi\u00f9 di articoli. L'edizione in lingua inglese, al 2017, ne contiene pi\u00f9 di ."}
{"id": "238775", "revid": "729019", "url": "https://it.wikipedia.org/wiki?curid=238775", "title": "Joseph Simon Gallieni", "text": "Brillante ufficiale coloniale, appartenente alla fanteria di marina, pass\u00f2 poi alle truppe coloniali. Comp\u00ec una brillante carriera divenendo Governatore Generale del Madagascar, comandante della 5\u00aa Armata, membro del Consiglio Superiore di guerra, Ministro della Guerra e Governatore Militare di Parigi durante la prima guerra mondiale. Nel 1921 venne elevato postumo al rango di Maresciallo di Francia.\nBiografia.\nI primi passi della carriera militare.\nNato a Saint-B\u00e9at nella Haute-Garonne, il 24 aprile 1849, figlio di un ufficiale di fanteria di origine lombarda. Dopo gli studi alla \"Prytan\u00e9e national militaire\" a La Fl\u00e8che fu ammesso all'\"\u00c9cole Sp\u00e9ciale Militaire de Saint-Cyr\" nel 1868. Il 15 luglio 1870 venne nominato sottotenente della Fanteria di Marina (Infanterie de marine). Durante la guerra franco-prussiana nel 1870-71 milit\u00f2 nelle file del 3\u00ba Reggimento di Fanteria di Marina. Si distinse particolarmente durante la battaglia di Bazeilles, nei ranghi della Brigata \"Martin des Pali\u00e8res\" della famosa \"Division Bleue\". Il 1\u00ba settembre fin\u00ec prigioniero, con tutta l'armata, dopo la battaglia di Sedan, e fu inviato in prigionia in Germania. Rientr\u00f2 in Francia il'11 marzo 1871. Venne promosso tenente del 2\u00ba Reggimento di Fanteria di Marina il 25 aprile 1873, ed inviato sull'isola di La R\u00e9union, dove incominci\u00f2 la sua carriera di ufficiale coloniale.\nL'11 dicembre 1876 viene assegnato ai fucilieri senegalesi (tirailleurs s\u00e9n\u00e9galais) e si imbarc\u00f2 il giorno 20 per Dakar, nell'Africa nera (Afrique noire), dove partecipa a diverse spedizioni militari ed esplorative. Promosso al grado di capitano nel 1878. Il 30 gennaio 1880 compie un viaggio esplorativo in barca, di circa 100\u00a0km, da St. Louis a Richard-Toll sul fiume Senegal. Il 29 marzo arriva a Bafoulab\u00e9, nel Mali, dove conclude un trattato con alcuni capi locali e stabilisce il protettorato della Francia sulla zona. Nel 1881, in Niger, negozia con il Sultano Ahmadou il trattato di Nango accordando alla Francia il commercio nell'alto Niger.\nDopo il suo ritorno in Martinica, nel 1886, viene nominato tenente colonnello, ricevendo sei mesi pi\u00f9 tardi, il 20 dicembre, il comando superiore dell'Haut-Fleuve (Senegal), nel Sudan francese (oggi il Mali). Ottiene dei successi a spese del sultano Ahmadou (1887) e fa firmare a Samory Tour\u00e9, Imperatore del Wassoulou, un trattato con cui abbandonava la riva sinistra del fiume Niger. Durante questo comando represse duramente un'insurrezione degli indigeni.\nDi ritorno in Francia, \u00e8 promosso colonnello l'11 marzo 1891, Capo di Stato Maggiore del corpo d'armata della Marina con brevetto di Stato Maggiore riportante la menzione \"molto bene\" (tr\u00e8s bien). Dal 1892 al 1896 \u00e8 in missione in Tonchino, nell'Indocina francese, dove comand\u00f2 la 2\u00aa Divisione militare del territorio. Lott\u00f2 contro i pirati cinesi, consolidando la presenza francese ed organizzando l'amministrazione del paese. Il suo principale collaboratore fu l'allora comandante Lyautey.\nGovernatore Generale del Madagascar (1896-1905).\nPromosso generale di brigata, fu inviato nel 1896 in Madagascar in qualit\u00e0 di Governatore Generale. Giunse ad Antananarivo il 15 settembre. Ai metodi diplomatici del suo predecessore, Hippolyte Laroche, prefer\u00ec metodi pi\u00f9 autoritari. Il 6 novembre 1896 estese il codice dell'Indigenato del 1877 anche al Madagascar. Questo Codice sanciva la separazione e la subalternit\u00e0 della popolazione malgascia rispetto ai coloni francesi impedendo i matrimoni e obbligando i malgasci ad apprendere la lingua francese. Si provvide inoltre a eliminare la forte influenza culturale inglese rappresentata principalmente dai missionari. Gallieni impose alla regina Ranavalona III di abrogare tutte le disposizioni che concedevano terreni ai missionari inglesi comprese scuole e chiese mettendo i religiosi in condizione di doversene andare. Solo quattro di essi, gi\u00e0 molto anziani, decisero di restare. Gallieni sintetizz\u00f2 cos\u00ec il suo programma politico:\nLa corte reale, centro di resistenza nazionale contro l'occupazione francese, pochi anni dopo fu eliminata. Due ministri, di cui era noto il nazionalismo, furono condotti davanti a un tribunale, sommariamente processati e giustiziati. Il Primo ministro Rainilaiarivony fu destituito e esiliato. La stessa nuova regina, Ranavalona III, colta a tenere corrispondenza con gli oppositori della colonizzazione, perse il trono e fu esiliata ad Algeri. In otto anni di governo Gallieni pacific\u00f2 il Madagascar e favor\u00ec l'arrivo di coloni dalla Francia con tutta una serie di facilitazioni nell'acquisire terre e l'istituzione di una commissione che indirizzava la scelta dei coloni sulla base delle attivit\u00e0 che si intendevano sviluppare.\nSecondo il generale Gallieni, l'azione militare doveva essere accompagnata da aiuti ai popoli colonizzati nei diversi domini, in particolare nel campo dell'amministrazione, dell'economia e dell'insegnamento. Inoltre necessitava di un costante contatto con gli abitanti e di una perfetta conoscenza del paese e della sua lingua. Sotto l'impulso di Gallieni, furono costruite numerose infrastrutture come ferrovie, strade e collegamenti per il telegrafo.\nInoltre fu avviato il progetto del Canal des Pangalanes che sfruttando una serie di laghi naturali e di corsi d'acqua presenti sulla costa orientale permetteva il collegamento fluviale tra Ivondro e Andevoranto.\nIl 17 dicembre 1905 fu sostituito dal nuovo Governatore generale Victor Augagneur. Il 9 agosto 1899 viene promosso generale di divisione. Al suo ritorno in Francia, nel 1905, dedica la sua carriera a preparare la rivincita sui tedeschi, la cosiddetta \"Revanche\". Governatore Militare di Lione, comandante del 14\u00ba Corpo d'Armata, Gran Croce della Legion d'Onore il 6 novembre 1905.\nEntra nel Consiglio Superiore di guerra il 7 agosto 1908 ed assume anche la presidenza del Comitato Consultivo di Difesa delle Colonie (Comit\u00e9 consultatif de d\u00e9fense des colonies). Candidato al comando dell'esercito francese nel 1911, Gallieni rinunci\u00f2 in favore di Joseph Joffre, giustificandosi con l'et\u00e0 avanzata e la cattiva salute. Nello stesso anno assunse il comando della 5\u00aa Armata, entrando contemporaneamente a far parte del Consiglio Superiore di Guerra (Conseil sup\u00e9rieur de la guerre).. Durante le sedute del Consiglio tenutesi nell'ottobre 1913 e nel marzo 1914 chiese, inutilmente, che fosse costituita la specialit\u00e0 dell'artiglieria da campagna pesante, sostenendo che in caso di guerra le armate francesi si sarebbero trovate in inferiorit\u00e0 contro l'esercito tedesco.\nLa Prima guerra mondiale.\nIl 24 aprile 1914 fu posto a riposo per raggiunti limiti d'et\u00e0, sostituito dal generale Charles Lanrezac alla testa della 5\u00aa Armata, che costituiva l'ala sinistra del gruppo di armate francesi dell'est, e nel Consiglio Superiore di Guerra (Conseil sup\u00e9rieur de la guerre). Dopo il pensionamento si ritir\u00f2 a Saint Rapha\u00ebl per un periodo di riposo, quando il 1\u00ba agosto venne raggiunto da un telegramma del Ministro della Guerra che lo pregava con estrema urgenza di rientrare a Parigi. Arrivato a Parigi il giorno 2 fu ricevuto dal generale Joffre che gli diede una lettera, controfirmata dal Ministro della Guerra Adolphe Messimy, con cui in caso in cui il Capo di Stato Maggiore fosse stato impedito a svolgere le sue funzioni, egli lo avrebbe sostituito. In realt\u00e0 i suoi rapporti con Joffre, per stessa ammissione di Gallieni, non erano buoni dai tempi del Madagascar.\nVisto lo sfavorevole andamento delle operazioni dell'esercito francese il 26 agosto, poco prima della Prima battaglia della Marna, il governo lo nomin\u00f2 Governatore Militare del campo trincerato di Parigi e comandante della neocostituita \"Arm\u00e9e de Paris\" posta a difesa della capitale. La prima cosa che Gallieni fece, dopo aver assunto l'incarico, fu di richiedere al Ministro della Guerra l'invio di almeno tre Corpi d'Armata con cui poter eventualmente difendere Parigi. Il Ministro della Guerra invi\u00f2 un telegramma a Joffre, con cui gli ordin\u00f2 di ottemperare a tale richiesta senza perdere tempo. Per eseguire tale ordine Joffre sciolse l'\"Armee d'Alsace\" del generale Pau,inviando le truppe a costituire la nuova VI Armata, posta agli ordini del generale Maunoury, che doveva contribuire a difendere la capitale. Grazie alla sua intuizione le forze francesi fermarono le truppe tedesche sulla Marna, bloccando definitivamente l'avanzata tedesca. Dopo la Prima battaglia della Marna Gallieni venne sostituito dal generale Maunoury, come governatore di Parigi.\nNell'ottobre 1915 assunse la carica di Ministro della Guerra nel quinto governo di Aristide Briand. Entrato in aperto conflitto con Joffre, cui rimproverava gli errori commessi a Verdun, fu costretto a dimettersi da Briand. Per problemi di salute si ritir\u00f2 definitivamente a vita privata nel marzo 1916. Mor\u00ec il 27 maggio 1916 per complicazioni seguenti ad un intervento chirurgico eseguito in una clinica di Versailles. Dopo i funerali di stato, e conformemente alle sue ultime volont\u00e0, venne seppellito nel cimitero di Saint-Rapha\u00ebl, nel dipartimento del Var. Per i suoi meriti gli fu concesso il titolo postumo di Maresciallo di Francia, il 7 maggio 1921."}
{"id": "238776", "revid": "14787", "url": "https://it.wikipedia.org/wiki?curid=238776", "title": "Joseph Gallieni", "text": ""}
{"id": "238780", "revid": "2063781", "url": "https://it.wikipedia.org/wiki?curid=238780", "title": "Nasale bilabiale", "text": "La nasale bilabiale \u00e8 una consonante usata in molte lingue del mondo. Il simbolo nell'alfabeto fonetico internazionale che rappresenta questo suono \u00e8 , e il simbolo X-SAMPA equivalente \u00e8 codice_1.\nCaratteristiche.\nLa consonante nasale bilabiale presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, +nasale, +grave.\nOccorrenze.\nFrancese.\nIn lingua francese tale fono viene trascritto con la grafia :\nSpagnolo.\nIn lingua spagnola tale fono viene trascritto con la grafia :\nInglese.\nIn lingua inglese tale fono viene trascritto con la grafia :\nItaliano.\nL'italiano possiede il suono e viene espresso nello scritto con la lettera o, in alcuni casi (\"in banca\" ; \"san Pietro\" ), con la lettera . Suo allofono di fronte a consonante labiodentale \u00e8 la corrispondente nasale labiodentale : la bilabiale compare in tutte le altre posizioni, come per esempio nella parola \"mamma\" .\nTedesco.\nIn lingua tedesca tale fono viene trascritto con la grafia :\nPolacco.\nIn lingua polacca tale fono viene trascritto con la grafia :\nCeco.\nIn lingua ceca tale fono viene trascritto con la grafia :\nGreco.\nIn lingua greca tale fono \u00e8 reso nell'alfabeto greco:\nRusso.\nIn lingua russa tale fono viene trascritto in alfabeto cirillico:\nGeorgiano.\nIn lingua georgiana tale fono viene trascritto nell'alfabeto georgiano:\nArabo.\nIn lingua araba: \nGiapponese.\nIn lingua giapponese:"}
{"id": "238782", "revid": "880217", "url": "https://it.wikipedia.org/wiki?curid=238782", "title": "Playa del Carmen", "text": "Playa del Carmen \u00e8 una cittadina messicana situata sulla costa caraibica nella parte nord-orientale dello stato di Quintana Roo.\nStoria.\nIl suo antico nome \u00e8 \"Xaman-Ha\" che significa \"Luogo dove sorgono le acque del Nord\". Da qui i Maya salpavano per andare a rendere omaggio alla dea della fertilit\u00e0, Ixchel, nell'isola di Cozumel. \u00c8 capoluogo del comune di Solidaridad.\nSociet\u00e0.\nEvoluzione demografica.\nEssendo una delle localit\u00e0 al mondo con il maggior tasso di crescita demografica, \u00e8 molto interessante osservarne lo sviluppo. Nel 2003 la popolazione ammontava a circa 49.000 abitanti ma nel 2005 aveva gi\u00e0 raggiunto i 100.000. Con un ritmo di crescita di oltre il 20% annuo la popolazione punta ormai ai 200.000 abitanti ed \u00e8 composta da messicani provenienti da ogni stato del Paese e stranieri provenienti da oltre 40 Paesi del mondo, e tra essi moltissimi italiani, i pi\u00f9 numerosi, dopo i messicani. Non a caso, la redazione della rivista Il Sole d'Italia, l'unico periodico (ora estinto) in lingua italiana stampato e pubblicato in Messico, aveva sede proprio a Playa del Carmen.\nEconomia.\nTurismo.\nLe opportunit\u00e0 di lavoro e il clima gradevole tutto l'anno, oltre alla bellezza del Mar dei Caraibi, hanno trasformato questo villaggio di pescatori nell'epicentro di uno sviluppo turistico senza pari al mondo. Con esso sono giunte le infrastrutture, l'assistenza sanitaria, i grandi magazzini, e un tipo di edilizia residenziale spesso di lusso, soprattutto nella zona di \"Playacar\".\nSebbene siano molte le grandi e grandissime strutture alberghiere (spesso con animazione) cosiddette \"all inclusive\", le decine di piccoli e carismatici alberghi a Playa del Carmen, trasmettono al visitatore il fascino del piccolo villaggio, mentre una serie infinita di bar, ristoranti e locali sulla \"Quinta Avenida\", l'arteria pedonale, si offrono come alternativa alla moda ai moltissimi ristoranti tipici e alle taquerias facilmente raggiungibili con gli economici taxi.\nA differenza di Canc\u00fan, destinazione preferita dai turisti nordamericani, situata circa 65\u00a0km pi\u00f9 a nord, a Playa del Carmen non \u00e8 possibile costruire edifici pi\u00f9 alti di 13.5 metri. Il Trattato del Libero Commercio entrato in vigore dal 1994 consente di comprare o costruire anche agli stranieri.\nAnche per questo attualmente Playa del Carmen \u00e8 la localit\u00e0 pi\u00f9 di successo della cosiddetta Rivera Maya. Se Cancun \u00e8 definita come una piccola Miami e Tulum \u00e8 una localit\u00e0 pi\u00f9 gradita al turismo ecologico e di poche risorse economiche, Playa \u00e8 perfettamente collegata con qualsiasi sito archeologico o tour ecologico della Penisola, e lo stile informale delle sue notti rende pi\u00f9 gradevole la permanenza anche ai pi\u00f9 giovani visitatori. Certo non \u00e8 pi\u00f9 il villaggio di pescatori di una volta, ma \u00e8 comunque un calderone di iniziative culturali, un laboratorio multi-etnico dove ogni pi\u00f9 rosea previsione di miglioramento viene sempre superata, anno per anno.\nInfrastrutture e trasporti.\nDa Playa del Carmen salpa il traghetto per Cozumel, la pi\u00f9 grande isola del Messico."}
{"id": "238783", "revid": "93556", "url": "https://it.wikipedia.org/wiki?curid=238783", "title": "Gavino Angius", "text": "\u00c8 stato capogruppo del suo partito al Senato dal 2001 al 2006 e vicepresidente dell'assemblea di palazzo Madama dal 2006 al 2008.\nInizialmente contrario alla confluenza dei DS nel Partito Democratico, ha partecipato alla rifondazione del Partito Socialista Italiano per poi aderire al PD nel 2009.\nBiografia.\nInizi nel PCI e adesione al Partito Democratico della Sinistra.\nDopo essersi laureato in scienze politiche si iscrisse al Partito Comunista Italiano, di cui fu segretario comunale nella sua citt\u00e0. Per un breve periodo a met\u00e0 degli anni ottanta fu segretario regionale del PCI della Sardegna. Con il PCI fu eletto per la prima volta deputato nel 1987. Quando nel 1991 si tenne l'ultimo congresso del PCI, che sanc\u00ec la Svolta della Bolognina e la trasformazione in Partito Democratico della Sinistra, inizialmente Angius ader\u00ec al \"Fronte del no\", cio\u00e8 l'area del partito che rifiut\u00f2 di rinunciare all'ideologia comunista per adottare i valori socialisti. Successivamente per\u00f2 decise di rimanere nel PDS, di cui fu dirigente nazionale e presidente durante la segreteria di Massimo D'Alema.\nAngius conferm\u00f2 il suo seggio anche nel 1992 e nel 1994, sempre per il PDS. Nel 1996 divenne invece senatore, ed al termine delle elezioni del 2001 (nelle quali il suo seggio di Orvieto fu confermato nel Senato della Repubblica) divenne capogruppo dei senatori dei Democratici di Sinistra.\nSenatore nei DS e l'adesione a Sinistra Democratica.\nDal 4 luglio 2002 al 12 maggio 2003 fece parte della Commissione d'inchiesta sul dossier Mitrokhin, ma si dimise dall'incarico quando annunci\u00f2 che essa era uno strumento che la destra intendeva scagliare contro la sinistra. Nel 2004, insieme a molti altri esponenti de l'Unione, si fece promotore e firmatario di un referendum sulla fecondazione assistita, che per\u00f2 nelle consultazioni del 12 e 13 giugno non riusc\u00ec a raggiungere il quorum. Dal 4 maggio 2006 \u00e8 uno dei vicepresidenti del Senato della Repubblica. \u00c8 anche componente della XII Commissione Igiene e Sanit\u00e0. Insieme ad Alberto Nigra, Franco Grillini e Mauro Zani fu tra i promotori della terza mozione \"Per un partito nuovo, democratico e socialista\", che al quarto congresso dei DS port\u00f2 avanti una linea federativa, contro le ipotesi di scioglimento nel Partito Democratico assieme alla Margherita (scelta sostenuta dalla maggioranza del segretario Piero Fassino), e contro quelle di nuove formazioni politiche sostenute dalla corrente di Fabio Mussi. Inoltre, la mozione Angius-Zani chiedeva l'adesione del futuro PD al Partito Socialista Europeo e un rafforzamento delle posizioni laiche all'interno del nuovo partito.\nLa sua mozione ottenne il 9% contro il 15% di Mussi e il 76% di Fassino. Mussi, come gi\u00e0 annunciato, lasci\u00f2 i DS durante il congresso e si avvi\u00f2 alla formazione di un nuovo movimento politico collocato a sinistra del PD. Ma il 24 aprile 2007, con una lettera inviata alla dirigenza dei DS e pubblicata sul sito della corrente \"Socialisti Europei\", anche Gavino Angius lasci\u00f2 i Democratici di Sinistra, seguito da alcuni esponenti della sua mozione. La critica principale che Angius rivolgeva a Fassino era di aver risposto positivamente solo a parole alle proposte della mozione n\u00b0 3, senza chiarire quale sarebbe stata la collocazione del PD nel Parlamento europeo, e l'orientamento su temi giudicati fondamentali come la laicit\u00e0 dello Stato.\nIl 5 maggio 2007 Angius fond\u00f2, assieme a Fabio Mussi e Cesare Salvi, il movimento Sinistra Democratica per il Socialismo europeo, ma alcuni mesi pi\u00f9 tardi, il 4 settembre, Angius annunci\u00f2 di voler lasciare il progetto di Sinistra Democratica in disaccordo con il progetto di Mussi di federarsi con i partiti della sinistra radicale (PRC, PdCI, Verdi) all'interno della cosiddetta \"Cosa Rossa\", poi denominata La Sinistra l'Arcobaleno.\nLa Costituente Socialista e l'uscita da SD.\nAngius ader\u00ec piuttosto, insieme a Valdo Spini e Franco Grillini, alla Costituente Socialista promossa dallo SDI di Enrico Boselli, alla quale hanno aderito alcuni soggetti della diaspora socialista, con l'obiettivo di collocarsi nell'area del socialismo europeo, in posizione in qualche modo intermedia tra il Partito Democratico e la Cosa Rossa. L'adesione formale alla Costituente Socialista \u00e8 avvenuta il 2 ottobre 2007 quando Angius ha lasciato il gruppo parlamentare di SD.\nL'iscrizione al Partito Democratico.\nAlle elezioni politiche della primavera 2008 Angius non viene rieletto in Parlamento a causa del cattivo risultato elettorale ottenuto dalla lista del Partito Socialista. Su l'Unit\u00e0 del 29 settembre 2008 Angius annuncia il suo avvicinamento al Partito Democratico e la conseguente uscita dal Partito Socialista, ritenuto un \"progetto fallito\". A seguirlo \u00e8 parte del gruppo di Democrazia e Socialismo, associazione prevalentemente composta dai sostenitori della sua mozione dell'ultimo congresso DS. Il 10 luglio 2009 dichiara la sua iscrizione al Partito Democratico e il suo sostegno alla candidatura di Pier Luigi Bersani nel congresso di ottobre.\nNel 2017 aderisce ad Articolo 1 - Movimento Democratico e Progressista."}
{"id": "238785", "revid": "712828", "url": "https://it.wikipedia.org/wiki?curid=238785", "title": "Darth Sion", "text": ""}
{"id": "238787", "revid": "124439836", "url": "https://it.wikipedia.org/wiki?curid=238787", "title": "Mostar", "text": "Mostar \u00e8 una citt\u00e0 di 113.169 abitanti della Bosnia ed Erzegovina, capoluogo del cantone dell'Erzegovina-Narenta all'interno della Federazione di Bosnia ed Erzegovina. \u00c8 il principale centro storico, culturale ed economico dell'Erzegovina ed \u00e8 attraversata dal fiume Narenta.\nIl nome Mostar deriva dal suo \"ponte vecchio\" (lo \"Stari Most\") e dalle torri sulle due rive, dette i \"custodi del ponte\" (\"mostari\"), che unitamente all'area circostante \u00e8 stata riconosciuta dall'UNESCO come patrimonio dell'umanit\u00e0 nel 2005.\nStoria.\nFondata nel tardo XV secolo dai turchi ottomani, Mostar era il centro amministrativo dell'impero nella regione dell'Erzegovina. L'Impero Austro-Ungarico annesse Mostar nel 1878. Dopo la I guerra mondiale la citt\u00e0 a partire del 29 ottobre 1918 divenne parte dello Stato degli Sloveni, dei Croati e dei Serbi (DSHS), con la capitale a Belgrado, e quando questo il 1\u00ba dicembre 1918 fu unito al Regno di Serbia, fu formato un nuovo Stato unitario, detto Regno dei Serbi, dei Croati e degli Sloveni (KSHS), denominato pi\u00f9 tardi Regno di Jugoslavia. Durante la seconda guerra mondiale la citt\u00e0 fece parte, come il resto dei territori dell'attuale Bosnia ed Erzegovina, dello Stato Indipendente di Croazia, controllato dai nazifascisti.\nDopo la seconda guerra mondiale la citt\u00e0 entr\u00f2 a far parte della Repubblica Popolare di Bosnia ed Erzegovina, che fu una delle sei repubbliche che componevano la Repubblica Socialista Federale di Jugoslavia. In quegli anni furono costruite varie dighe per sfruttare l'energia idroelettrica della Narenta.\nMostar durante la guerra di Bosnia.\nTra il 1992 e 1993, dopo che la Bosnia-Erzegovina in seguito ad un referendum popolare in base all'allora vigente Costituzione della Jugoslavia di Tito aveva dichiarato l'indipendenza, la citt\u00e0 fu soggetta ai bombardamenti e ad un assedio lungo nove mesi da parte delle truppe federali jugoslave (JNA) supportate dall'esercito serbo-bosniaco (VRS).\nL'esercito jugoslavo bombard\u00f2 Mostar per la prima volta il 3 aprile 1992 e nelle settimane successive prese il controllo di gran parte della citt\u00e0. Oltre a causare immense sofferenze alle popolazioni locali, i tiri d'artiglieria danneggiarono o distrussero diversi bersagli civili. Tra questi ci furono un convento cattolico, quello dei francescani OFM, la Cattedrale di Santa Maria Madre di Dio, il palazzo vescovile e una dozzina di moschee.\nPochi giorni dopo l'attacco subito, l'8 aprile, i Croati d'Erzegovina insieme ai Bosniaci musulmani formarono il Consiglio di difesa croato (HVO) per affrontare le truppe federali. Pi\u00f9 tardi, in quello stesso anno venne fondato a Mostar pure il IV Corpo dell'Esercito della Bosnia ed Erzegovina (ARBiH), principale formazione militare dei Bosniaci musulmani.\nIl 12 giugno, sulla spinta dell'offensiva lanciata dall'esercito croato (HV) nel sud dell'Erzegovina, le forze dell'HVO, assieme a formazioni minori, composte da Bosniaci, ruppero l'assedio espellendo le truppe dell'JNA e quelle serbo-bosniache dalla parte ovest di Mostar. Entro il 21 aprile anche la porzione orientale della citt\u00e0 veniva definitivamente liberata dalle forze assediate.\nTra la fine del 1992 l'inizio 1993, i rapporti tra la fazione croata-bosniaca e quella musulmana, che nella Bosnia centrale erano gi\u00e0 implosi dando vita ad un nuovo conflitto, si fecero sempre pi\u00f9 tesi. A met\u00e0 aprile anche a Mostar iniziarono gli scontri armati tra i Croato-bosniaci e i Bosniaci musulmani per il controllo della citt\u00e0. Con l'acuirsi dello scontro Mostar risult\u00f2 divisa in due: la parte ovest controllata da Croati e quella est dai musulmani. L'HVO lanci\u00f2 un'offensiva il 9 maggio durante la quale bombard\u00f2 senza tregua il quartiere musulmano, riducendolo in gran parte in rovina, comprese numerose moschee e case del periodo ottomano.\nLo Stari Most, il celebre ponte di pietra del XVI secolo simbolo della citt\u00e0, fu distrutto dall'artiglieria croata comandata dal generale Slobodan Praljak il 9 novembre. Con la firma degli accordi di Washington nel marzo 1994 il conflitto croato-bosniaco giunse al termine; ci\u00f2 nonostante Mostar rimase divisa tra croati e bosniaci, e solo nel 1996 fu ristabilita la libera circolazione da una parte all'altra della citt\u00e0.\nNel 2004 fu completata la ricostruzione dello Stari Most che, assieme alla Citt\u00e0 Vecchia di Mostar, \u00e8 stato iscritto dall'UNESCO nella lista dei siti dichiarati Patrimonio dell'umanit\u00e0 l'anno seguente.\nSociet\u00e0.\nIn base al censimento del 2013 la popolazione della citt\u00e0 di Mostar ammontava a 105.797 abitanti, cos\u00ec ripartiti in base ai gruppi etnici: Croati 48,4%, Bosniaci 44,1%, Serbi 4,1%. Al termine della guerra di Bosnia la comunit\u00e0 serba, che nel 1981 costituiva il 18,3% della popolazione e dieci anni dopo il 18,8%, ha in gran parte abbandonato la citt\u00e0. In base al censimento del 2013, Mostar \u00e8 il principale centro della comunit\u00e0 croata della Bosnia-Erzegovina.\nCultura.\nIstruzione.\nUniversit\u00e0.\nL'Universit\u00e0 di Mostar, fondata nel 1977, \u00e8 la seconda pi\u00f9 grande della Bosnia-Erzegovina. \u00c8 suddivisa in dieci facolt\u00e0 e conta oltre 14.000 studenti. \u00c8 la sola universit\u00e0 del paese dove l'insegnamento viene svolto in lingua croata.\nA Mostar est ha sede l\"'Universit\u00e0 D\u017eemal Bijedi\u0107\", appannaggio della comunit\u00e0 bosniaco-musulmana. Dispone di otto facolt\u00e0 ed \u00e8 frequentata da circa 2.500 studenti.\nIl Collegio del Mondo Unito di Mostar \u00e8 invece una scuola internazionale realizzata con l'intento di formare i propri studenti su temi specifici quali la pace e la cooperazione internazionale.\nTeatro.\nMostar ospita diverse istituzioni teatrali e musicali quali il \"Teatro nazionale croato di Mostar\", il \"World Music Center\", il \"Teatro della Giovent\u00f9\", il \"Centro Pavarotti\" e il \"Teatro delle Marionette\".\nGeografia antropica.\nLocalit\u00e0.\nLa municipalit\u00e0 di Mostar \u00e8 composta dalle seguenti 57 localit\u00e0:\nDopo la guerra di Bosnia e secondo gli accordi di Dayton, le localit\u00e0 di Kamena, Kokorina e Zijemlje sono state ricongiunte alla municipalit\u00e0 d'Isto\u010dni Mostar, integrata nella Repubblica serba di Bosnia.\nInfrastrutture e trasporti.\nStrade.\nMostar \u00e8 attraversata in senso nord-sud dall'Autostrada A1, principale via di comunicazione del paese e parte della strada europea E73.\nFerrovie.\nMostar dispone di una stazione ferroviaria lungo la linea Sarajevo\u2013Plo\u010de.\nAeroporti.\nL'Aeroporto Internazionale di Mostar \u00e8 il principale scalo aeroportuale dell'Erzegovina e sorge a sud della citt\u00e0, presso il villaggio di Ortije\u0161. La sua importanza \u00e8 connessa non solo alla citt\u00e0 di Mostar ma anche al santuario religioso di Me\u0111ugorje.\nAmministrazione.\nGemellaggi.\nIl comune di Mostar \u00e8 gemellato con le seguenti citt\u00e0:\nSport.\nCalcio.\nLe squadre principali della citt\u00e0 sono il Vele\u017e Mostar e lo Zrinjski Mostar. Quest'ultimo, che fu radiato dal 1945 al 1991 per i suoi legami con gli Ustascia, \u00e8 la squadra pi\u00f9 titolata di tutta la Bosnia-Erzegovina e disputa le sue partite interne presso lo Stadion pod Bijelim Brijegom. Il Vele\u017e invece gioca i suoi incontri interni presso lo stadio Vrap\u010di\u0107i, situato al di fuori della citt\u00e0. Le due squadre, che danno vita ad uno dei derby pi\u00f9 accesi e sentiti del paese, rispecchiano la divisione etnica che caratterizza la citt\u00e0: il Vele\u017e infatti \u00e8 supportato principalmente dai musulmani e da una parte della comunit\u00e0 croata, lo Zrinjski invece \u00e8 il simbolo del calcio croato a Mostar.\nNuoto.\nUno sport popolare a Mostar \u00e8 il nuoto. Le principali societ\u00e0 sportive attive in questa disciplina sono il PK Vele\u017e, KVS Orka e il APK Zrinjski. Nel 2015 si \u00e8 inoltre disputato il Red Bull Cliff Diving world series, tuffi a grandi altezze."}
{"id": "238788", "revid": "400694", "url": "https://it.wikipedia.org/wiki?curid=238788", "title": "Prima direttiva", "text": "Nell'universo fantascientifico di \"Star Trek\", la Prima direttiva (\"Prime Directive\") \u00e8 la fondamentale norma della Federazione dei Pianeti Uniti che vieta fermamente di interferire nello sviluppo naturale di una civilt\u00e0 o negli affari interni di un governo di un altro pianeta finch\u00e9 essa non abbia sviluppato la tecnologia dei viaggi interstellari.\nDescrizione.\nLa formulazione della Prima direttiva viene accreditata al produttore della serie originale Gene L. Coon. La prima direttiva \u00e8 chiaramente ispirata dal paragrafo 7 dell'articolo 2 della Carta delle Nazioni Unite. \u00c8 stata vista inoltre come una critica alla Guerra del Vietnam che veniva combattuta in quegli anni.\nLa prima direttiva vieta tutti i contatti che potrebbero influenzare le civilt\u00e0 meno progredite inquinandone lo sviluppo culturale, in tutti quei mondi il cui progresso tecnologico non \u00e8 ancora giunto alla scoperta della propulsione a curvatura, tecnologia che permette alle navi stellari di superare la velocit\u00e0 della luce e di conseguenza il viaggio interstellare, aprendo la via al contatto con altre forme di vita e civilt\u00e0.\nQuesta direttiva, con le sue interpretazioni pi\u00f9 o meno elastiche date da parte dei capitani e i conflitti etici che ne scaturiscono, costituisce il sottotema di molti degli episodi sia della serie originale sia delle serie successive. Nella serie \"\", essendo un \"prequel\" della serie originale, questa importante norma non \u00e8 ancora stata sviluppata, e ci\u00f2 ha conferito agli sceneggiatori una maggiore libert\u00e0 d'azione nel trattare il tema del primo contatto con altre specie senzienti.\nCome si apprende in un episodio di \"Star Trek - Voyager\", la prima direttiva pu\u00f2 essere superata solo dalla direttiva Omega, un protocollo segretissimo di cui sono a conoscenza solo i capitani e gli alti ammiragli della Flotta Stellare, volto alla distruzione di una materia spaziale estremamente rara e pericolosa."}
{"id": "238790", "revid": "1543377", "url": "https://it.wikipedia.org/wiki?curid=238790", "title": "Javadoc", "text": "Javadoc \u00e8 un applicativo incluso nel Java Development Kit della Sun Microsystems, utilizzato per la generazione automatica della documentazione del codice sorgente scritto in linguaggio Java.\nStoria.\n\"JavaDoc\" nacque come strumento interno utilizzato dai ricercatori della Sun che stavano lavorando alla creazione del linguaggio Java e delle sue librerie; la grande mole di sorgenti spinse alcuni membri del team a creare un programma per la generazione automatica di documentazione HTML. Questo formato infatti consente una navigazione molto efficace e veloce, \u00e8 molto conosciuto dai programmatori ed \u00e8 facilmente indicizzabile dai motori di ricerca. Tuttavia, la creazione e manutenzione di una tale mole di pagine web non sarebbe stata pensabile senza l'aiuto di un sistema automatico: basti pensare alla quantit\u00e0 di riferimenti incrociati che ci sono fra le classi (ereditariet\u00e0 fra classi, firme dei metodi, riferimenti a \"package\" solo per citarne alcuni) e agli inevitabili errori di battitura a cui si va incontro scrivendo documentazione. \"JavaDoc\" nacque quindi per permettere ai programmatori di inserire dei frammenti HTML nei commenti (ignorati quindi dal compilatore): gi\u00e0 con le prime versioni si potevano inserire le descrizioni di ogni classe e dei suoi metodi, nonch\u00e9 il significato dei parametri e delle variabili membro.\nCon il progredire delle versioni \"JavaDoc\" divent\u00f2 sempre pi\u00f9 sofisticato e ricco di funzioni:\nLe \"Doclet\" in particolare permisero ad altre case produttrici di software e ad altri sviluppatori (soprattutto open source) di creare strumenti molto diversificati:\nIl grande successo di JavaDoc \u00e8 dovuto alla possibilit\u00e0 di creare con facilit\u00e0 una documentazione dall'aspetto professionale, del tutto simile a quella ufficiale, anche da parte del principiante, che impara a valorizzare un aspetto spesso sottovalutato della programmazione, cio\u00e8 la gestione dei documenti relativi ai propri programmi. I file HTML che vengono generati dalla doclet standard infatti hanno la stessa organizzazione grafica e logica della documentazione che Sun fornisce per le API che essa distribuisce.\nFunzionamento.\nLe informazioni di base su package, classi, metodi e campi generate automaticamente possono essere arricchite da ulteriori dettagli per mezzo di \u00abcommenti JavaDoc\u00bb; questi sono racchiusi fra le sequenze di caratteri /** e */ (di fatto sono una forma particolare di \u00abcommento multi-linea\u00bb), e vengono aggiunti alla documentazione dell'elemento che li segue. Possono contenere frammenti di HTML e marcatori (o tag) peculiari di JavaDoc.\nLista dei tag di JavaDoc:\nNB: Se si vuole il simbolo @ senza l'intenzione di creare un tag di JavaDoc, si pu\u00f2 usare il codice HTML &amp;#064; per evitare problemi in fase di parsing."}
{"id": "238793", "revid": "1893", "url": "https://it.wikipedia.org/wiki?curid=238793", "title": "Vrsar", "text": ""}
{"id": "238795", "revid": "121273044", "url": "https://it.wikipedia.org/wiki?curid=238795", "title": "Paolo Bufalini", "text": "Pi\u00f9 volte membro del Parlamento, \u00e8 stato fra i massimi dirigenti del Partito Comunista Italiano, con importanti responsabilit\u00e0 nei rapporti con l'estero e, in particolare, con l'Unione delle Repubbliche Socialiste Sovietiche.\nGiovanissimo comunista nell'Italia di Mussolini.\nPaolo Bufalini nasce in una modesta famiglia della piccola borghesia romana, suo padre Ferdinando \u00e8 cancelliere presso il Tribunale di Roma, da uomo d'ordine aderisce al fascismo. Sua madre Rufina, casalinga, molto religiosa, ha un qualche ascendente di piccola nobilt\u00e0 decaduta. Paolo frequenta il liceo Ennio Quirino Visconti, \u00e8 bravissimo a scuola. Frequenta la sua stessa classe Antonio Amendola, figlio di Giovanni, martire liberale del fascismo. Sar\u00e0 proprio l'influenza degli Amendola, con Antonio i fratelli Giorgio e Pietro, insieme a quella dei professori antifascisti del liceo, a instradare Bufalini sulla via dell'opposizione al regime, prima da posizioni liberali crociane e poi da comunista. Aderisce nel 1937 al PCI clandestino. Al Visconti torna come supplente mentre frequenta l'universit\u00e0, facolt\u00e0 di Giurisprudenza. Nella classe in cui fa supplenza sono fra gli allievi due giovani cattolici, Marisa Cinciari e Franco Rodano che diventeranno anche loro comunisti. Sempre nel 1937 partecipa alla organizzazione della fuga a Parigi di Giorgio Amendola, allora costretto al domicilio obbligato, beffando i pesanti controlli della polizia fascista. Contrario all'ingresso dell'Italia nella seconda guerra mondiale, nel 1940 far\u00e0 opera di volantinaggio pacifista.\nNel 1941 partecipa ad alcune proteste studentesche ed un giorno, col chiaro intento di provocare l'ira delle camicie nere, insieme agli amici Antonello Trombadori ed Antonio Giolitti lancia in aria delle stelle filanti decorate da falce e martello e da scritte anti-belliche. Nell'agosto dello stesso anno viene arrestato e condannato al confino ad Alatri. Direttamente dal confino sar\u00e0 mandato in guerra, in Iugoslavia. Costretto a combattere in Montenegro, nel 1943 aiuta i partigiani jugoslavi, ma viene scoperto dalla truppe tedesche ed inviato in un campo di concentramento austriaco, dal quale fuggir\u00e0 solo nel 1945, a conflitto ultimato.\nLa carriera nel PCI.\nDopo il suo rientro in Italia cominci\u00f2 la sua ascesa nel PCI, di cui nel 1949 sar\u00e0 segretario regionale in Abruzzo. Dal 1950 al 1957 fu vicesegretario regionale in Sicilia sotto Girolamo Li Causi e poi segretario provinciale a Palermo; in quegli anni creer\u00e0 un gruppo dirigente formato quasi esclusivamente da giovani, tra i quali spicca Pio La Torre. Fin dal 1951, intanto, era entrato nel Comitato centrale del partito, di cui sar\u00e0 membro anche della Segreteria nel 1956, anno in cui si reca con Palmiro Togliatti in Unione Sovietica, in occasione del XX Congresso del Pcus (quello del rapporto segreto di Khruscev contro Stalin) e della Direzione nel 1958.\nSegretario della Federazione Provinciale di Roma del PCI dal 1958 al 1965, fu consigliere comunale per conto dei comunisti dal 1960 al 1962. Nel 1960 fu promotore e organizzatore della manifestazione unitaria delle forze antifasciste a Porta San Paolo contro il governo Tambroni sostenuto dai voti del MSI. Dal 1963 al 1992 sar\u00e0 ininterrottamente senatore: negli ultimi mesi il suo seggio al Senato della Repubblica sar\u00e0 occupato per conto del Partito Democratico della Sinistra. Molto spazio nella sua attivit\u00e0 politica sar\u00e0 riservato ai rapporti tra il PCI ed il Vaticano (tanto da meritare il soprannome di \"cardinale rosso\"), fu protagonista di una lunga trattativa con la Dc, e particolarmente con il senatore Francesco Cossiga, per cercare di evitare il referendum abrogativo della legge sul divorzio. Quando la trattativa fall\u00ec si and\u00f2 al referendum che fu vinto dalle forze divorziste, Bufalini riteneva che proprio quella lunga trattativa contribu\u00ec alla vittoria laica, poich\u00e9 aveva fatto emergere le ragioni civili e non ideologiche della battaglia per il \"No\". Egli diede il suo contributo anche alla legge che legalizza l'aborto.\nMigliorista con Napolitano e Trombadori.\nResponsabile dei rapporti esteri del PCI, fu uno stretto collaboratore di Enrico Berlinguer. Particolarmente importante fu il suo contributo alle posizioni elaborate nel 1975-1978, quando si tratt\u00f2 di marcare la distanza dei comunisti italiani da quelli sovietici soprattutto in relazione al concetto di democrazia come valore universale. Fu un esponente della corrente migliorista, di cui leader era Giorgio Napolitano, perch\u00e9 convinto della necessit\u00e0 dell'alleanza tra i comunisti ed il Partito Socialista Italiano guidato da Bettino Craxi: critic\u00f2 per questo sia chi - come Enrico Berlinguer - si oppose troppo aspramente ai socialisti, sia chi - come il suo amico Antonello Trombadori, anch'egli migliorista nel PCI - si avvicin\u00f2 troppo alle idee craxiane. Negli ultimi anni della sua vita si ritir\u00f2 dallo scacchiere politico attivo, ma sostenne dapprima il Partito Democratico della Sinistra e poi i Democratici di Sinistra.\nLaureato in giurisprudenza, Bufalini fu anche latinista. Particolarmente apprezzate le sue traduzioni delle Odi di Orazio (A Leuconoe, Vanni Scheiwiller, 1982 e 1993). Si vedano i volumi: \"Paolo Bufalini, l'impegno politico di un intellettuale\", Rubbettino, 2002; \"Paolo Bufalini. Gli anni della giovent\u00f9. 1934-1950\", a cura di Pietro Amendola, Anppia. Tra le sue opere: Paolo Bufalini; Uomini e momenti della vita del PCI. Editori Riuniti 1982 pag.210."}
{"id": "238798", "revid": "2171064", "url": "https://it.wikipedia.org/wiki?curid=238798", "title": "Falena", "text": "Le falene sono degli insetti che, come le farfalle, appartengono all'ordine dei lepidotteri.\nLa distinzione di comodo del passato \u00e8 tra macrolepidotteri o \"Macrolepidoptera\" (che comprendono le farfalle e le famiglie di falene di dimensioni maggiori) e microlepidotteri o \"Microlepidoptera\" (le famiglie con esemplari di dimensioni minori, a volte due mm di apertura alare, anche se alcuni sono pi\u00f9 grandi). Gli eteroceri (Uno dei due gruppi, non pi\u00f9 tassonomicamente validi, nei quali l\u2019antica sistematica divideva i Lepidotteri. Comprende le falene, farfalle notturne con antenne non clavate, di forma diversa vengono talvolta indicati anche come macroeteroceri o \u201cMacroheterocera\u201d per distinguerli dai microlepidotteri.) Queste distinzioni, pur non essendo pi\u00f9 ritenute valide, vengono talvolta utilizzate dagli entomologi per ragioni pratiche, dato che corrispondono a differenze nei metodi di studio dei diversi gruppi.\nEtimologia.\nLa parola \"falena\" deriva dal termine greco \"ph\u00e1laina\" (\"\u03d5\u03ac\u03bb\u03b1\u03b9\u03bd\u03b1\" o \"\u03d5\u03ac\u03bb\u03bb\u03b1\u03b9\u03bd\u03b1\").\nCaratteristiche.\nTali creature sono animali notturni, attivi perci\u00f2 soprattutto durante le ore successive al tramonto. Nonostante questa caratteristica esse sono attratte dalle fonti luminose per un fenomeno chiamato dagli esperti \"fototassi\", riscontrabile anche in altre specie animali, il quale provoca attrazione (come nel caso delle falene) o repellenza dalla luce.\nTale fenomeno \u00e8 ancora materia di dibattito nell'ambiente dei ricercatori, si pensa che possa essere dovuto all'abitudine di insetti simili a orientarsi in base alla posizione degli astri visibili nel cielo notturno, cosa che provoca confusione e disorientamento quando essi si imbattono nelle luci artificiali.\nQuesti insetti contano numerosissime specie all'interno dell'ordine dei Lepidoptera, molto maggiori rispetto alle simili farfalle.\nNutrimento.\nLa dieta delle falene \u00e8 molto varia: Esse si possono nutrire di lana, nettare, corteccia e diversi detriti organici. Una delle loro fonti principali di nutrimento \u00e8 la cheratina, presente nella lana, nei capelli e nella pelle umana. A ci\u00f2 si deve il frequente infestamento da parte delle falene di armadi e cassetti in cui riponiamo i nostri indumenti.\nEsse si nutrono, come gi\u00e0 detto, anche di materiale organico, sia in uno stato di putrefazione che in vita; infatti alcune specie di falena si comportano come parassiti di piante e alberi. Esse sono conosciute per cibarsi di corteccia e nettare, abitudine che le rende anche insetti impollinatori.\nNel folclore.\nLe falene sono considerate popolarmente animali misteriosi per via del loro essere animali notturni. Esse sono associate a cattivi presagi e a sventure. In alcune culture si credeva che le falene fossero l'anima di una strega che cerca il suo corpo.\nI nativi americani hanno sempre considerato le falene con grande riguardo, a causa della loro capacit\u00e0 di adattamento, sopravvivenza e trasformazione."}
{"id": "238800", "revid": "287204", "url": "https://it.wikipedia.org/wiki?curid=238800", "title": "Aberratio delicti", "text": "In diritto penale, la locuzione latina aberratio delicti si riferisce a un'ipotesi d'errore nella fase esecutiva di un reato, che si verifica quando il reo provoca un \"evento diverso\" da quello voluto. Esempio: Tizio lancia un sasso per infrangere una vetrina, ma sbagliando la mira ferisce Caio che passava nelle vicinanze; in questo caso non si realizza l'evento voluto di danneggiamento, ma quello non voluto di lesione personale.\nDisciplina codicistica.\nIl codice penale italiano disciplina l\"aberratio delicti\" all'art. 83 (\"Evento diverso da quello voluto dall'agente\").\nDalla norma discende la distinzione tra due forme di \"aberratio delicti\".\n\"Aberratio delicti\" monolesiva.\nL\"aberratio delicti\" monoffensiva o monolesiva, descritta dal primo comma, consiste nel cagionare \"solo\" l'evento non voluto (reato aberrante). Il reo risponde del fatto commesso \u00aba titolo di colpa\u00bb, purch\u00e9 il reato sia previsto dalla legge in forma colposa. Nell'esempio sopra citato, Tizio potrebbe rispondere di tentato danneggiamento e di lesione colposa. Se invece fosse avvenuto l'inverso, e cio\u00e8 se nel tentativo di ferire Caio avesse infranto la vetrina, potrebbe rispondere solo di tentata lesione, poich\u00e9 il danneggiamento colposo non \u00e8 reato (pur essendo illecito civile).\nIn dottrina si fa notare come la disposizione dell'art. 83 c.p., dietro la parvenza di responsabilit\u00e0 per colpa, adombri un'ipotesi di responsabilit\u00e0 oggettiva (vietata dall'art. 27 Cost.). Se cos\u00ec non fosse, la norma sarebbe priva di senso, poich\u00e9 in sua assenza il fatto colposo \u2012 anche quando commesso nel corso di un'attivit\u00e0 criminosa \u2012 sarebbe egualmente punito secondo le regole generali. Si deve ritenere allora che la norma punisca come reato colposo un fatto che, in ipotesi, potrebbe anche essere incolpevole; ci\u00f2 in applicazione della massima \"qui in re illicita versatur, tenetur etiam pro casu\".\nUn ambito problematico \u00e8 tuttavia rappresentato dal tentativo rispetto al delitto voluto e non realizzato: in tale ipotesi, infatti, si ricadrebbe sempre nell'aberratio delicti bilesiva, poich\u00e9 l'autore, ad un tempo, verrebbe chiamato a rispondere, a titolo di colpa, del delitto non voluto, e, a titolo di tentativo, del delitto voluto ma non realizzato. In proposito, da un lato si evidenzia che non vi sarebbe alcun motivo giuridicamente apprezzabile per escludere l'operativit\u00e0 del cumulo dettato dal concorso materiale di reati; dall'altro si potrebbe addivenire ad un'interpretatio abrogans del primo comma, poich\u00e9 la commissione di un delitto in luogo di un altro, per regola, presuppone il tentativo rispetto al delitto non consumato.\n\"Aberratio delicti\" plurilesiva.\nL\"aberratio delicti\" plurioffensiva o plurilesiva, descritta dal secondo comma, si verifica quando il reo cagiona l'evento non voluto \"oltre\" all'evento voluto. In questo caso egli risponde del fatto voluto a titolo di dolo, e del reato aberrante a titolo di colpa, applicando le norme sul concorso di reati. Il \u201ctitolo di colpa\u201d menzionato dalla legge si riferisce anche in questo caso alle sole conseguenze sanzionatorie, e non all'imputazione del fatto, che, come visto, \u00e8 a titolo di responsabilit\u00e0 oggettiva.\nIpotesi speciali.\nLa giurisprudenza pi\u00f9 recente considera la fattispecie dell'art. 586 c.p. (\"Morte o lesioni come conseguenza di altro delitto\") un'ipotesi speciale aggravata di \"aberratio delicti\" plurilesiva.\nIn questo caso l'evento non voluto \u00e8 costituito dalla morte o dalla lesione di una persona. Il reato voluto dev'essere un delitto doloso e \"non pu\u00f2\" ovviamente consistere:\n\"Aberratio delicti\" concorsuale.\nNel concorso di persone in un reato, pu\u00f2 verificarsi un caso assimilabile all\"aberratio delicti\", disciplinato dall'art. 116 c.p. sotto la rubrica \"Reato diverso da quello voluto da taluno dei concorrenti\". La responsabilit\u00e0 penale, in questo caso, \u00e8 sancita in capo a un concorrente nel reato per il reato diverso commesso dai correi e da lui non voluto. \u00c8 una delle pi\u00f9 note ipotesi superstiti di responsabilit\u00e0 oggettiva del Codice Rocco, e ha richiesto l'intervento della Corte costituzionale per conciliare la norma con il dettato della Costituzione. Dottrina e giurisprudenza sono divise nell'ammettere la configurabilit\u00e0 di un\"aberratio delicti\" concorsuale plurilesiva."}
{"id": "238801", "revid": "1305887", "url": "https://it.wikipedia.org/wiki?curid=238801", "title": "Jarod il camaleonte", "text": "Jarod il camaleonte (\"The Pretender\") \u00e8 una serie televisiva d'azione con elementi fantascientifici dell'emittente statunitense NBC andata in onda tra il 1996 e il 2000. In Italia \u00e8 stata trasmessa in chiaro da Rai 2 e in pay TV da Fox.\nGli episodi seguono le vicende di Jarod, interpretato da Michael Terry Weiss da adulto e da Ryan Merriman durante i flashback, un bambino prodigio che una volta cresciuto aiuta persone in difficolt\u00e0.\nLa serie \u00e8 stata interrotta nel 2000, ma la storia \u00e8 proseguita con due film per la televisione realizzati nel 2001.\nTrama.\nNel 1963 un bambino prodigio di nome Jarod viene rapito da un istituto segreto che vuole sfruttare le sue capacit\u00e0 per farlo diventare un \"simulatore\", un genio che pu\u00f2 identificarsi e immedesimarsi in qualsiasi persona. Scortato nella struttura che diventer\u00e0 la sua prigione per pi\u00f9 di 30 anni, \"Il Centro\", viene sottoposto a esperimenti e prove che prendono il nome di \"simulazioni\", il cui scopo \u00e8 fargli risolvere ipotetiche situazioni di pericolo grazie alle sue capacit\u00e0 fuori dal comune\nNel corso degli anni, Jarod impara concetti di fisica, medicina, psicologia e altre discipline, in modo da poter simulare di volta in volta gli incarichi che gli vengono sottoposti. Anni dopo, sconvolto dalla scoperta che Il Centro gli aveva sempre mentito sulla sorte dei suoi famigliari (facendogli credere che fossero morti), e dall'uso criminale che facevano delle sue capacit\u00e0, Jarod fugge e inizia a svolgere incarichi diversi con lo scopo di aiutare le altre persone grazie alla sua mente superiore. Sentendosi fortemente responsabile per la distruzione di numerose vite innocenti alla quale ha inconsciamente preso parte mentre veniva sfruttato dal Centro, Jarod ha un senso della giustizia quasi poetico. Di solito cerca di attirare i colpevoli che vuole incastrare in trappole organizzate in modo da far loro credere che moriranno, quando invece sono solo volte a far confessare i crimini da loro commessi.\nEssere stato rinchiuso per tanti anni ha impedito a Jarod di conoscere la parte divertente del mondo, in particolare dolciumi, cartoni animati, programmi televisivi, ma anche il Natale, San Valentino, l'amore. Jarod quindi si comporta spesso in modo infantile, rivelandosi come un \"bambino nel corpo di un adulto\".\nLa trama segue i pellegrinaggi di Jarod per gli Stati Uniti, ma allo stesso tempo si sposta sempre anche al Centro (situato nell'immaginaria citt\u00e0 di Blue Cove, nel Delaware), dove una squadra di tre persone continua a dargli la caccia:\nCol passare degli episodi si viene a scoprire che il Centro ha nascosto molto del passato di Jarod, ma anche di quello di Miss Parker e Sydney. In particolare viene spiegato che Jarod e Parker sono cresciuti insieme e hanno condiviso il grande dolore della perdita dei genitori quando anche Miss Parker ha assistito alla morte di sua madre. Sebbene le sia sempre stato detto che Catherine si era suicidata, Jarod scopre che in realt\u00e0 la donna \u00e8 stata uccisa e inizia a seminare indizi per mettere l'amica di infanzia sulla strada della verit\u00e0. Entrambi sentono la forte necessit\u00e0 di scoprire come il Centro li abbia manipolati per celare la loro vera identit\u00e0. Sar\u00e0 proprio questo conflitto interiore che porter\u00e0 Miss Parker a capire la vera natura del Centro e a volere scoprire tutti i segreti che si nascondono dietro alla morte di sua madre Catherine. Per fare ci\u00f2 si trover\u00e0 spesso a dover scegliere fra la necessit\u00e0 di obbedire a suo padre e il desiderio di rendere giustizia a Catherine, seguendo i suggerimenti di Jarod. Col passare del tempo sia Sydney sia Miss Parker divengono sempre meno leali al Centro e iniziano a inseguire non tanto il simulatore, quanto gli indizi che Jarod lascia per permettere loro di scoprire la verit\u00e0.\nQuesto \"cordone ombelicale\" che lega Jarod al suo mentore e alla sua vecchia amica di infanzia \u00e8 evidente lungo tutti gli episodi. Il legame fra i tre \u00e8 spesso conflittuale: non si incontrano quasi mai, ma ci\u00f2 non toglie importanza alle conversazioni telefoniche che Jarod intrattiene tipicamente a fine e inizio episodio, a volte con l'uno, a volte con l'altra.\nLa serie sottolinea molto i legami familiari, soprattutto quando descrive le perdite dei personaggi:\nAltri personaggi sono stati inseriti nel corso delle stagioni:\nPersonaggi e interpreti.\nPrincipali.\nMolti dei personaggi principali hanno solamente un cognome o un nome di battesimo. Non si viene mai a conoscenza del vero cognome di Jarod e nemmeno dei nomi di battesimo di Broots, Raines e di due dei personaggi appartenenti alla famiglia Parker (Miss Parker, e il Signor Parker).\nProduzione.\nIl personaggio di Jarod \u00e8 ispirato a un \"simulatore\" esistito davvero, Ferdinand Waldo Demara, un genio che aveva una memoria eidetica e che poteva apprendere qualsiasi abilit\u00e0 semplicemente leggendo un libro al riguardo. Dopo aver esercitato svariate professioni, la sua carriera termin\u00f2 quando l'FBI lo arrest\u00f2 per aver effettuato un'operazione a cuore aperto senza aver conseguito alcuna laurea.\nL'edificio utilizzato come base per \"Il Centro\" \u00e8 in realt\u00e0 un impianto per il trattamento dell'acqua che si trova a Toronto, in Canada.\nCrossover con \"Profiler\".\nMichael T. Weiss ha interpretato il personaggio di Jarod anche in tre episodi della serie tv \"Profiler - Intuizioni mortali\", nel corso di cross-over promossi dalla NBC. Nella terza stagione la prima parte di una storia del 19\u00ba episodio (titolo originale episodio: \"End Game\") di \"Jarod Il Camaleonte\" trova conclusione nel 20\u00ba episodio (titolo originale: \"Grand Master\") della terza stagione di \"Profiler\". Nella quarta stagione la prima parte del 10\u00ba episodio (\"Spin Doctor\") di \"Jarod il camaleonte\" trova seguito nel 10\u00ba episodio (\"Clean Sweep\") della quarta stagione di \"Profiler\". Nei cross-over compaiono anche i due principali personaggi della serie \"Profiler\". Al termine dell'episodio di \"Profiler\" Jarod scompare tra lo stupore della protagonista. Jarod riappare anche nella puntata 18 (\"La pianista\") della quarta stagione di \"Profiler\", questa volta con una trama a s\u00e9 stante.\nFilm televisivi.\nDopo la sua cancellazione la serie \u00e8 stata trasmessa in syndication dal Turner Network Television. Due film per la televisione, \"Il camaleonte assassino\" (\"The Pretender 2001\") e \"L'isola del fantasma\" (\"The Pretender: Island Of The Haunted\"), sono stati poi trasmessi nel corso del 2001, in gran parte grazie alla massiccia campagna email promossa da fan di tutto il mondo. Inizialmente era previsto anche un terzo film che per\u00f2 non \u00e8 mai entrato in produzione con grande sconforto per gli appassionati desiderosi di veder risolti gli ultimi enigmi rimasti. I creatori della serie, Steven Long Mitchell e Craig W. Van Sickle, hanno affermato in una intervista sull'edizione francese dei DVD che avrebbero gi\u00e0 scritto una trama conclusiva e che la porteranno sugli schermi non appena riusciranno a trovare nuovi finanziamenti per la produzione.\nNel settembre 2007 gli stessi creatori dichiararono in un'intervista, rilasciata a Slice of SciFi, di aver intenzione di continuare presto la storia in via digitale sul web, e di pazientare perch\u00e9 hanno aperto delle trattative con la Strange Highway.\nL'8 luglio 2013 i creatori di Jarod Il Camaleonte Steven Long Mitchell e Craig W. Van Sickle hanno annunciato attraverso la loro nuova pagina di Facebook che il telefilm sarebbe rinato e avrebbero spiegato ai fan di tutto il mondo sotto quale forma il 19 luglio seguente. In tale data Steve e Craig hanno annunciato che porteranno di nuovo in vita la serie in diverse modalit\u00e0: per prima cosa con dei romanzi, poi dei graphic novels e infine, se possibile, con mini-serie e film, come affermato nell'intervista rilasciata dai due stessi autori.\nIl 19 settembre i due autori hanno lanciato il loro nuovo sito ufficiale \"The Pretender Lives\" e hanno annunciato la data di uscita del primo romanzo, \"Rebirth\", annunciato come disponibile su Amazon in formato eBook e paperback dal 7 ottobre 2013, per il momento solo in lingua inglese.\nEdizioni home video.\nLa 20th Century Fox ha distribuito tutte e quattro le stagioni in DVD tra il 2005 e il 2006, mentre nel 2007 ha distribuito anche i due film televisivi."}
{"id": "238802", "revid": "115913248", "url": "https://it.wikipedia.org/wiki?curid=238802", "title": "Guido Cappelloni", "text": "Biografia.\nNato da una famiglia del ceto medio impiegatizio, comp\u00ec studi regolari e nel 1944 si iscrisse al Partito Comunista Italiano. A conflitto ultimato complet\u00f2 i suoi studi laureandosi in giurisprudenza. Nel periodo che va dal 1948 al 1969 sostenne numerose proteste popolari: quella dei comunisti dopo l'attentato a Palmiro Togliatti (1948); quella delle lotte mezzadrili nelle Marche; quella degli studenti e dei giovani (1968) e quella degli operai, chiamata anche \"autunno caldo\" (1969).\nConsigliere comunale e poi provinciale di Ascoli Piceno, venne successivamente eletto segretario della federazione nel 1956 e poi regionale nel 1964. \u00c8 membro del Comitato Centrale del Partito Comunista Italiano dal 1962. Nel 1968 si trasfer\u00ec a Roma. Esponente di spicco del Partito Comunista Italiano, nel 1976 sar\u00e0 eletto per la prima volta deputato nella Camera dei deputati, dove verr\u00e0 riconfermato anche nel 1979. Tra i vari incarichi ricoprir\u00e0 anche quello di responsabile ceti medi e cooperazioni, e poi quello di tesoriere del partito. Nel congresso del 1983, present\u00f2 i cosiddetti emendamenti Cossutta-Cappelloni.\nDopo la svolta della Bolognina, al XIX e al XX Congresso si batte assieme a Cossutta contro lo scioglimento del PCI. Il 15 dicembre del 1991 sar\u00e0 tra i fondatori del Partito della Rifondazione Comunista, di cui fu Tesoriere dal 1992 al 1996. Successivamente \u00e8 stato inoltre presidente del \"Consorzio sardo di sostegno alle piccole e medie imprese\". Dal 1999 \u00e8 presidente del Collegio di Garanzia del PRC. Dal 2005 ha fatto parte dell'area politica del PRC \"Essere comunisti\", che faceva capo a Claudio Grassi e ad Alberto Burgio."}
{"id": "238803", "revid": "1610933", "url": "https://it.wikipedia.org/wiki?curid=238803", "title": "Pavone comune", "text": ""}
{"id": "238804", "revid": "767487", "url": "https://it.wikipedia.org/wiki?curid=238804", "title": "Charlie Haden", "text": "Principalmente conosciuto per la lunga collaborazione con il sassofonista Ornette Coleman, ha diretto la Liberation Music Orchestra ed \u00e8 stato vincitore di Grammy Award in tre occasioni, ricevendo un premio per la migliore esecuzione strumentale jazz per il suo album del 1997 con Pat Metheny \"Beyond the Missouri Sky (Short Stories)\", per l'album jazz latino per \"Nocturne\" del 2001 e per \"Land of the Sun\" del 2004, con la collaborazione del pianista cubano Gonzalo Rubalcaba.\nBiografia.\nHaden \u00e8 nato a Shenandoah in Iowa ed \u00e8 cresciuto in una famiglia di musicisti, che spesso si esibivano insieme alla radio suonando musica country e canzoni folk americane. Haden debutt\u00f2 professionalmente come cantante quando aveva due anni, e continu\u00f2 a cantare con la sua famiglia finch\u00e9 non contrasse, a 14 anni, una forma lieve di poliomielite. La poliomielite gli danneggi\u00f2 i muscoli della gola e le corde vocali e il risultato fu che Haden divent\u00f2 incapace di controllare l'intonazione.\nPochi anni prima, Haden aveva iniziato a interessarsi al jazz, e inizi\u00f2 a suonare il contrabbasso del fratello maggiore. Haden si trasfer\u00ec a Los Angeles a met\u00e0 degli anni Cinquanta e cominci\u00f2 rapidamente a suonare professionalmente, collaborando col pianista Hampton Hawes e il sassofonista Art Pepper. Divent\u00f2 famoso suonando con Ornette Coleman alla fine degli anni Cinquanta, forse raggiungendo l'apice con l'album \"The Shape of Jazz to Come\".\nQuesto album fu molto controverso al tempo, e lo stesso Haden sottoline\u00f2 che il concetto di armolodia, che era alla base della musica di Coleman, era cos\u00ec difficile per lui che all'inizio si rassegn\u00f2 a ripetere le linee di Coleman al basso. Fu solo successivamente che acquist\u00f2 abbastanza confidenza per suonare linee proprie durante i concerti. Accanto alla sua associazione con Coleman, Haden fu anche un membro del trio di Keith Jarrett e dell'\"American quartet\" dal 1967 al 1976 con Paul Motian e Dewey Redman.\nContinu\u00f2 come leader della Liberation Music Orchestra negli anni Settanta. In gran parte arrangiata da Carla Bley, la loro musica era molto sperimentale, e coniugava per la prima volta il free jazz con la musica politica, nello specifico, il primo album della LMO si concentrava sulla guerra civile spagnola. Questa esplorazione tematica di generi tipicamente non considerati standard del jazz divenne una caratteristica distintiva dell'approccio di Haden con il suo Quartet West.\nFondato nel 1987, il Quartet West era formato da Ernie Watts al sax, Alan Broadbent al piano e Larance Marable alla batteria. Sempre nel 1987, a Roma, Haden ritrova il batterista Billy Higgins, con cui aveva costituito la ritmica del quartetto di Coleman e, insieme alla tromba e ala voce di Chet Baker e al piano di un giovane Enrico Pieranunzi, registra \"Silence\", pubblicato poi nel 1989 e definito una \"Fra le migliori cose in ambito mainstream degli ultimi decenni\".\nAlla fine del 1997 collabor\u00f2 in duetto con il chitarrista Pat Metheny alla riscoperta della musica che li aveva accompagnati durante la loro infanzia nel Missouri. La collaborazione culmin\u00f2 nell'album \"Beyond the Missouri Sky (Short Stories)\" e nel tour mondiale che vide protagonisti Haden al fianco di Metheny. Nel 2013 \u00e8 stato premiato con il Grammy Award alla carriera. Prima di ricevere il Grammy aveva detto in un'intervista all'Associated Press: \"Voglio portare via la gente dalla bruttezza e dalla tristezza che ci circonda attraverso la bella, profonda musica\".\nCharlie Haden \u00e8 morto l'11 luglio 2014 a Los Angeles. Aveva gi\u00e0 interrotto la sua attivit\u00e0 dal vivo dopo l'insorgere della malattia a fine 2010.\nVita privata.\n\u00c8 stato sposato dal 1984 con la cantante jazz e produttrice discografica Ruth Cameron. Dal suo primo matrimonio ha avuto il figlio Josh Haden, musicista e leader degli Spain, e le figlie Tanya, Petra e Rachel, anche loro musiciste."}
{"id": "238806", "revid": "125377983", "url": "https://it.wikipedia.org/wiki?curid=238806", "title": "Alex Skolnick", "text": "Biografia.\nInizia a studiare chitarra all'et\u00e0 di nove anni e viene influenzato principalmente da Eddie van Halen, Jeff Beck, Jimi Hendrix, Eric Clapton, Johnny Winter e Randy Rhoads. All'et\u00e0 di quattordici anni prende lezioni da Joe Satriani e a sedici anni entra nei Testament, al tempo chiamati \"Legacy\". Si fa subito notare per il suo stile chitarristico insolito, ispirato, oltre che ai classici guitar heroes del metal, anche a musicisti jazz, blues e funky.\nNel 1990 la rivista musicale Guitar World lo chiama per scrivere alcuni articoli, e di seguito viene richiesto anche da altre riviste del settore. Nel frattempo cominciano le collaborazioni esterne ai Testament e al genere metal, tra cui un tour con il bassista Stu Hamm. Non potendosi permettere progetti paralleli, decide di lasciare i Testament per dedicarsi ad una carriera musicale propria.\nContinuano le collaborazioni, tra le quali vanno ricordate quelle con Les Claypool dei Primus, con i Savatage e con Ozzy Osbourne. L'artista, inoltre, si rende partecipe di alcune apparizioni televisive e di trasmissioni radiofoniche. Dal 1998 vive stabilmente a New York, dove fonda il suo Alex Skolnick Trio.\nCollabora inoltre, dal 2002, con i Trans-Siberian Orchestra di Jon Oliva. Nel 2004 \u00e8 ospite dei Lamb of God, suonando un assolo nella title track dell'album \"Ashes of the Wake\". Nel 2005 rientra momentaneamente nei Testament, dopo aver collaborato con loro nel 2001 alle registrazioni di \"First Strike Still Deadly\".\nNell'ottobre 2006, concluso il tour mondiale col suo trio, torna a far parte dei Testament assieme ai colleghi della formazione storica (tranne Louie Clemente, sostituito da Paul Bostaph). Continua, tuttavia, a lavorare nell'Alex Skolnick Trio."}
{"id": "238815", "revid": "110157", "url": "https://it.wikipedia.org/wiki?curid=238815", "title": "Boningen", "text": "Boningen (toponimo tedesco) \u00e8 un comune svizzero di 735 abitanti del Canton Soletta, nel distretto di Olten."}
{"id": "238819", "revid": "110157", "url": "https://it.wikipedia.org/wiki?curid=238819", "title": "Kappel (Svizzera)", "text": "Kappel (toponimo tedesco) \u00e8 un comune svizzero di 3\u00a0087 abitanti del Canton Soletta, nel distretto di Olten."}
{"id": "238832", "revid": "111373", "url": "https://it.wikipedia.org/wiki?curid=238832", "title": "Rothrist", "text": "Rothrist (toponimo tedesco; fino al 1890 Niederwil ) \u00e8 un comune svizzero di 8\u00a0922 abitanti del Canton Argovia, nel distretto di Zofingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRothrist \u00e8 servito dall'omonima stazione, situata sulla ferrovia Olten-Berna e capolinea della ferrovia Mattstetten-Rothrist.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "238838", "revid": "92723", "url": "https://it.wikipedia.org/wiki?curid=238838", "title": "Happy hour", "text": "Happy hour (letteralmente \"ora felice\" in lingua inglese) \u00e8 un'espressione di \"marketing\" anglosassone che indica un periodo nel quale un esercizio pubblico come un ristorante o un bar offre sconti sulle bevande alcoliche quali la birra, il vino e i cocktail.\n\u00c8 una pratica di promozione delle vendite nata nei paesi anglosassoni per attirare la clientela nei \"pub\" dopo l'uscita dal lavoro con l'offerta di consumazioni a prezzo ridotto per una o due ore nel tardo pomeriggio, coprendo di solito l'intervallo tra le 18 e le 20. Nel maggio del 2005 la \"British Beer and Pub Association\" (BBPA), che rappresenta 32.000 pub nel Regno Unito, ha annunciato la rinuncia da parte di tutti i suoi soci alla \"happy hour\" e ad altre promozioni analoghe.\nOrigine.\nUna possibile origine del termine \u00e8 la Marina Militare degli Stati Uniti d'America. Negli anni 20 con \"happy hour\" si indicava nella marina militare un periodo di ricreazione programmato a bordo di una nave durante il quale avevano luogo attivit\u00e0 di boxe, boxe a mani nude e lotta libera amatoriale. Tale periodo era una preziosa opportunit\u00e0 per i marinai di alleviare lo stress accumulato durante i lunghi periodi di navigazione\nNegli USA l'idea di bere prima dei pasti ha le sue radici nell'epoca del Proibizionismo. Quando furono approvate le leggi del XVIII Emendamento alla Costituzione degli Stati Uniti e il \"Volstead Act\" che bandivano il consumo d'alcol, le persone, prima di mangiare al ristorante dove l'alcol non sarebbe stato servito, partecipavano a \"happy hour\" o \"cocktail hour\" presso gli \"speakeasy\" (distillerie illegali di alcol). Successivamente i \"cocktail lounge\" tennero viva l'abitudine di bere prima della cena.\nLa pratica o semplicemente lo slogan \"happy hour\" sono stati via via adottati in altri paesi e da altre categorie di esercizi commerciali, con variazioni nelle fasce orarie e nella tipologia dei prodotti soggetti a sconto.\nIn Italia la \"happy hour\" nei locali che la propongono comincia in genere pi\u00f9 tardi che nella versione originaria e si prolunga nella serata, spesso fino alle 20 o alle 21. Nel caso di locali notturni, gli sconti sulle consumazioni sono praticati nelle prime ore di apertura. Non mancano comunque casi di esercizi che pubblicizzano \"happy hour\" in altri momenti della giornata.\nRegolamentazione.\nStati Uniti d'America.\nIl Massachusetts \u00e8 stato uno dei primi stati americani ad applicare un divieto statale alle \"happy hour\", nel 1984. Altri stati hanno restrizioni simili, inclusi Illinois e North Carolina.\nNel 1984 l'esercito americano ha abolito le \"happy hour\" nei club delle basi militari.\nNel 2011 il Parlamento dello Utah ha approvato una legge che proibisce le \"happy hour\", in forza dal 1\u00ba gennaio 2012.\nNel Luglio del 2011 la Pennsylvania ha esteso il periodo precedentemente regolamentato per lo \"happy hour\" da due a quattro ore.\nNel giugno 2012 la \"happy hour\" \u00e8 diventata legale in Kansas dopo un periodo di proibizione durato 26 anni\nCanada.\nLa provincia canadese dell'Alberta ha imposto restrizioni alle \"happy hour\", effettive da agosto 2008. Tutte le promozioni devono terminare alle ore 20 e i prezzi delle bevande devono essere conformi al minimo prezzo assoluto stabilito dalla \"Alberta Gaming and Liquor Commission \".\nNell'Ontario i locali pubblici possono variare i prezzi di liquori non potendo mai vendere a un prezzo minore di quello stabilito dalla \"Alcohol and Gaming Commission of Ontario\"; inoltre i locali pubblici non possono promuovere le loro offerte \"in una maniera che promuove il consumo di alcol esagerato\". L'espressione \"happy hour\" non pu\u00f2 essere usata nella pubblicit\u00e0 delle promozioni.\nIrlanda.\nLa \"happy hour\" \u00e8 illegale in Irlanda fin dal 2003, ai sensi della legge \"Intoxicating Liquor Act\".\nRegno Unito.\nGlasgow ha vietato la \"happy hour\" allo scopo di ridurre il fenomeno del \"binge drinking\".\nPaesi Bassi.\nLa \"Koninklijke Horeca Nederland\", una catena locale di bar e caff\u00e8, ha deciso con i suoi affiliati di sospendere le \"happy hour\" per ostacolare la pratica del \"binge drinking\" da parte dei giovani, nella speranza di evitare che il parlamento olandese votasse l'innalzamento dell'et\u00e0 minima legale per bere alcolici da 16 a 18 anni. Nel marzo 2013 \u00e8 passata la legge che innalza questa et\u00e0 a 18 anni."}
{"id": "238840", "revid": "111373", "url": "https://it.wikipedia.org/wiki?curid=238840", "title": "Trimbach (Svizzera)", "text": "Trimbach (toponimo tedesco) \u00e8 un comune svizzero di 6\u00a0505 abitanti del Canton Soletta, nel distretto di G\u00f6sgen.\nInfrastrutture e trasporti.\nTrimbach \u00e8 servito dall'omonima stazione sulla ferrovia Basilea-Olten (linea S9 della rete celere di Basilea)."}
{"id": "238842", "revid": "7", "url": "https://it.wikipedia.org/wiki?curid=238842", "title": "Legna", "text": ""}
{"id": "238843", "revid": "1884099", "url": "https://it.wikipedia.org/wiki?curid=238843", "title": "Bandiera arcobaleno", "text": "La bandiera arcobaleno (chiamata anche bandiera rainbow o talvolta, impropriamente, bandiera gay) \u00e8 attualmente il simbolo pi\u00f9 usato e noto del movimento LGBT. L'originale bandiera arcobaleno realizzata da Gilbert Baker \u00e8 stata acquistata dalla galleria d'arte moderna MOMA nel 2015.\nCaratteristiche.\nSi differenzia dalla bandiera della pace principalmente per l'assenza della scritta PACE, ma anche perch\u00e9 la disposizione dei colori \u00e8 speculare (il rosso \u00e8 in basso nella bandiera della pace, in alto in quella LGBTQ+), e infine perch\u00e9 la bandiera della pace prevede sette strisce di colore al posto delle sei di quella LGBTQ+.\nLa bandiera arcobaleno, talvolta chiamata \"bandiera della libert\u00e0\" (\"freedom flag\"), \u00e8 stata usata come simbolo dell'orgoglio gay e lesbico dagli anni ottanta. I colori simboleggiano l'orgoglio gay e i diritti gay. Ebbe origine negli USA, ma ora \u00e8 usata in tutto il mondo.\nFu creata nel 1978 a San Francisco dall'artista Gilbert Baker, e aveva in origine otto colori, ognuno simboleggiante un aspetto caro alla simbologia \"New age\" (serenit\u00e0, spiritualit\u00e0, natura, vita, sessualit\u00e0...). Per ragioni di difficolt\u00e0 e costo nel reperire tutti i colori previsti, le tinte si sono successivamente ridotte prima a sette e poi alle attuali sei.\nLa bandiera viene oggi usata sia nelle manifestazioni pubbliche LGBT, come i Pride, sia all'esterno di locali o attivit\u00e0 LGBT, da sola o in congiunzione con altri simboli, come segnale di riconoscimento.\nStoria.\nLa bandiera arcobaleno originale fu dipinta da Gilbert Baker.\nSventol\u00f2 per la prima volta a San Francisco nella marcia del Gay pride del 25 giugno 1978. La bandiera consisteva in otto strisce; Baker assegn\u00f2 un significato specifico a ognuno dei colori nel modo seguente:\nDopo il 27 novembre 1978, con l'assassinio del consigliere comunale Harvey Milk, gay dichiarato, per soddisfare le richieste, la Paramount Flag Company incominci\u00f2 a vendere una versione della bandiera in stoffa consistente in sette strisce di rosso, arancione, giallo, verde, turchese, blu, e viola.\nQuando cominci\u00f2 a produrre la sua versione della bandiera, Baker abbandon\u00f2 a sua volta la striscia rosa perch\u00e9 la stoffa rosa non era facile da reperire commercialmente.\nOltre a ci\u00f2, la Paramount Flag Co., di San Francisco, incominci\u00f2 a vendere una rimanenza di stock di bandiere arcobaleno di una associazione chiamata \"International Order of the Rainbow for Girls\" nel suo negozio di Polk Street, che si trovava in un quartiere gay.\nNel 1979, la bandiera fu modificata di nuovo. Quando era appesa verticalmente ai lampioni di Market Street a San Francisco, la striscia centrale era oscurata dal lampione stesso. Cambiando il disegno a uno con un numero pari di strisce, fu il modo pi\u00f9 semplice di risolvere il problema, venne quindi tolta la striscia turchese, ottenendo cos\u00ec una versione della bandiera a sei strisce - rossa, arancione, gialla, verde, blu, e viola.\nNel 1989, la bandiera arcobaleno fu al centro dell'attenzione negli USA, dopo che John Stout fece causa ai suoi padroni di casa e vinse, poich\u00e9 questi gli avevano proibito di mostrare la bandiera dal balcone del suo appartamento di West Hollywood.\nLa bandiera arcobaleno ha celebrato il suo 25\u00ba anniversario nel 2003. Durante le celebrazioni del gay pride nel giugno di quell'anno, Gilbert Baker riport\u00f2 la bandiera arcobaleno alla sua versione originale a otto strisce e da allora chiede agli altri di fare lo stesso. Tuttavia la versione a otto strisce ha visto una scarsa adozione da parte del grosso della comunit\u00e0 gay che \u00e8 rimasta fedele alla pi\u00f9 nota versione a sei strisce.\nNell'autunno del 2004 a diverse attivit\u00e0 commerciali gay di Londra venne ordinato dal Consiglio comunale di Westminster di rimuovere la bandiera arcobaleno dai loro edifici, perch\u00e9 l'esposizione di una bandiera necessita di autorizzazione. Quando un negozio present\u00f2 la richiesta per poter sventolare la bandiera arcobaleno, il sottocomitato preposto la respinse (19 maggio 2005), decisione che venne condannata dai consiglieri gay di Westminster e dal sindaco di Londra, Ken Livingstone.\nNel giugno 2015 il Museum of Modern Art (MOMA) di New York ha acquistato la bandiera originale a otto colori, esponendola nella galleria di design contemporaneo.\nNel 2017 una nuova versione della bandiera arcobaleno \u00e8 stata creata dal comune di Philadelphia che decise di aggiungere due nuovi colori, il nero e il marrone, per rappresentare al meglio anche la comunit\u00e0 afro-americana che continuava a subire razzismo anche dalla comunit\u00e0 gay locale. La bandiera \u00e8 successivamente diventata molto popolare al punto da diffondersi ovunque nel mondo. Questa bandiera viene chiamata Philadelphia Pride Flag.\nVariazioni.\nCi sono state molte variazioni della bandiera arcobaleno. Alcune delle pi\u00f9 comuni includono una lettera greca \u03bb (lambda) in bianco al centro della bandiera e un triangolo rosa o nero nell'angolo superiore sinistro. Sono stati aggiunti altri colori: per esempio a San Francisco una grande bandiera contiene una striscia nera che commemora i membri della comunit\u00e0 portati via dall'AIDS. Quando sar\u00e0 trovato un vaccino per la malattia, si potr\u00e0 togliere la striscia nera. In Italia alcune associazioni del movimento di liberazione omosessuale (per esempio l'Arcigay) hanno aggiunto il loro simbolo sullo sfondo della bandiera arcobaleno. I colori dell'arcobaleno sono stati spesso usati anche in variazioni gay di bandiere regionali e nazionali, ad esempio sostituendo le strisce rosse e bianche della bandiera degli Stati Uniti.\nUna variazione recentemente proposta \u00e8 quella di aggiungere un triangolo laterale (a sinistra) formato da 4 strisce (rispettivamente dall'esterno all'interno) di colore: nero (morti di AIDS), marrone (persone afro -americane) e azzurro e rosa (pi\u00f9 un triangolo bianco) per le persone Transessuali. La bandiera viene chiamata Progress Pride Flag ed \u00e8 stata realizzata da Daniel Quasar e durante le rivolte del BLM nel 2020 la bandiera \u00e8 diventata particolarmente popolare. \nUn'altra variazione sul tema viene proposta dalla Comunit\u00e0 ursina con una reinterpretazione dei colori e dei loro significati. Esistono altre bandiere meno conosciute quali quelle della comunit\u00e0 Bisessuale, BDSM, Leather e Fetish.\nColori dell'arcobaleno come simbolo dell'orgoglio gay.\nLa bandiera arcobaleno base ha dato vita a innumerevoli variazioni. Comuni articoli di gioielleria sono il \"pride necklace\" o i \"freedom rings\", consistenti di sei anelli, uno per ogni colore, montati su una catena. Altre varianti vanno dai portachiave alle candele.\nA Montr\u00e9al, la stazione della metro di Beaudry, che serve il villaggio gay della citt\u00e0, \u00e8 stata ricostruita con elementi recanti i colori dell'arcobaleno integrati nel suo disegno.\nA Milano, la stazione della metro di Porta Venezia \u00e8 decorata con una livrea riportante i colori della bandiera arcobaleno. Inizialmente applicata durante il Pride Month con la sponsorizzazione di Netflix, per volont\u00e0 del sindaco Sala, il tema della stazione \u00e8 stato reso permanente.\nLa bandiera arcobaleno viene orgogliosamente esposta e sventolata, in special modo durante l'annuale \"Gay pride\" nazionale che si celebra attorno al 28 giugno (data in cui si commemora la \"rivolta di Stonewall\").\nMolte societ\u00e0 americane utilizzano l'arcobaleno come canale d'introduzione per il mercato gay. Per esempio, vi \u00e8 chi dice che l'orologio Rolex Rainbow, dotato di una ghiera multicolore in stile arcobaleno, sia infatti stato pensato come un tributo al \"Gay pride\"."}
{"id": "238845", "revid": "111373", "url": "https://it.wikipedia.org/wiki?curid=238845", "title": "Wangen bei Olten", "text": "Wangen bei Olten (toponimo tedesco) \u00e8 un comune svizzero di 5\u00a0088 abitanti del Canton Soletta, nel distretto di Olten.\nInfrastrutture e trasporti.\nWangen bei Olten \u00e8 servita dall'omonima stazione sulla ferrovia Losanna-Olten."}
{"id": "238848", "revid": "23390", "url": "https://it.wikipedia.org/wiki?curid=238848", "title": "Bandiera rainbow", "text": ""}
{"id": "238849", "revid": "23390", "url": "https://it.wikipedia.org/wiki?curid=238849", "title": "Bandiera gay", "text": ""}
{"id": "238857", "revid": "287204", "url": "https://it.wikipedia.org/wiki?curid=238857", "title": "Primo Jaffa", "text": ""}
{"id": "238861", "revid": "767487", "url": "https://it.wikipedia.org/wiki?curid=238861", "title": "Hauenstein-Ifenthal", "text": "Hauenstein-Ifenthal (toponimo tedesco) \u00e8 un comune svizzero di 314 abitanti del Canton Soletta, nel distretto di G\u00f6sgen."}
{"id": "238864", "revid": "110157", "url": "https://it.wikipedia.org/wiki?curid=238864", "title": "Hauenstein", "text": "Hauenstein \u00e8 un comune di 4.005 abitanti della Renania-Palatinato, in Germania.\nAppartiene al circondario (\"Landkreis\") del Palatinato sudoccidentale (targa PS) ed \u00e8 capoluogo della comunit\u00e0 amministrativa (\"Verbandsgemeinde\") omonima."}
{"id": "238866", "revid": "4106", "url": "https://it.wikipedia.org/wiki?curid=238866", "title": "Ifenthal", "text": ""}
{"id": "238869", "revid": "2069609", "url": "https://it.wikipedia.org/wiki?curid=238869", "title": "Scansione", "text": "Nell'ambito informatico la scansione \u00e8 il processo di digitalizzazione di un documento cartaceo, ovvero il passaggio di dati da un documento cartaceo a uno in forma digitale. I vantaggi possono essere notevoli, sia per il salvataggio dei dati che per la loro conservazione e copia.\nEtimologia.\nL'azione di acquisizione di immagini mediante un lettore ottico di immagini (o \"scanner\"), cos\u00ec come la ricerca automatica all'interno di un archivio, si indicano con il verbo scandire (e relative declinazioni, per esempio il participio passato \"scandito\"). Tale forma \u00e8 da preferire alle altre. Il termine \"scansione\", infatti, ha la sua radice dal verbo latino \"scandere\" (come anche il verbo inglese \"to scan\", dal quale derivano i forestierismi diversi da \"scandire\"). Quindi, quando si acquisisce un'immagine mediante scanner, la si scandisce.\nL'Accademia della Crusca, oltre a \"scandire\", ha riportato l'utilizzo - esclusivamente in ambito tecnico, senza estenderne l'uso nell'italiano corretto, n\u00e9 tanto meno privilegiandoli a discapito del termine pi\u00f9 adeguato - anche dei termini \"scansionare\", \"scannerizzare\", \"scannare\", \"scannerare\".\nDigitalizzazione di documenti cartacei.\nSi ottiene la scansione di un documento utilizzando un apposito dispositivo chiamato scanner, un analizzatore ottico che trasforma l'immagine letta in segnali digitali, collegato a un computer che memorizza il documento.\nPu\u00f2 essere effettuata la scansione anche di un paesaggio. Per esempio, partendo da una serie di fotografie, appositi programmi, come Terragen, sono in grado di effettuare una mappatura 3D virtuale del paesaggio fotografato.\nLa scansione video pu\u00f2 essere progressiva o interlacciata.\nScansione di archivi.\nScansione \u00e8 anche l'azione che compie un programma, per esempio un antivirus o antimalware, per ricercare elementi, virus, spyware o malware nel computer. In questo caso si parla di \"scansione di file (o documenti)\", di \"cartelle\" o di \"unit\u00e0\" del computer."}
{"id": "238871", "revid": "94647", "url": "https://it.wikipedia.org/wiki?curid=238871", "title": "Proposizione informativa", "text": ""}
{"id": "238887", "revid": "287204", "url": "https://it.wikipedia.org/wiki?curid=238887", "title": "Senofonte (disambigua)", "text": ""}
{"id": "238890", "revid": "339392", "url": "https://it.wikipedia.org/wiki?curid=238890", "title": "Bandiera nazionale scozzese", "text": ""}
{"id": "238891", "revid": "1226", "url": "https://it.wikipedia.org/wiki?curid=238891", "title": "Prima Direttiva", "text": ""}
{"id": "238896", "revid": "2022996", "url": "https://it.wikipedia.org/wiki?curid=238896", "title": "AGedO", "text": "AGedO (di solito scritta come \"Agedo\"), acronimo di \"Associazione Genitori di Omosessuali\", \u00e8 una Onlus, nata nel 1992 e formata da famiglie di persone LGBT (lesbiche, gay, bisessuali e transessuali).\nL'attuale presidente nazionale dell'associazione \u00e8 Fiorenzo Gimelli, che dal 16 novembre 2013 ha preso il posto di Rita De Santis.\nObiettivi e attivit\u00e0.\nHa come obiettivi fondamentali:\nNel 1998 Agedo ha prodotto un video sull'esperienza degli adolescenti LGBT, intitolato \"Nessuno uguale\", che \u00e8 stato doppiato in cinque lingue e distribuito anche fuori dall'Italia.\nAgedo ha oltre venti sedi locali in tutta Italia, ed una a Lugano (Svizzera). La sede nazionale si trova a Genova.\nPaola Dell'Orto, madre di Giovanni Dall'Orto, storico e giornalista, \u00e8 stata presidente dell'associazione dalla sua fondazione fino a dicembre 2007. Per questa sua attivit\u00e0 il 9 luglio 2015 \u00e8 stata nominata Cavaliere al merito della Repubblica.\nL'associazione nel corso degli anni ha promosso numerose iniziative contro il bullismo e l'omofobia nelle scuole, con un ruolo primario riconosciuto anche da Amnesty International. Nel 2017, insieme ad Arcigay e ad Arcilesbica, ha realizzato uno spot di sensibilizzazione sul tema nel contesto dei progetti del Ministero dell'istruzione, dell'universit\u00e0 e della ricerca (MIUR) e del Dipartimento Pari Opportunit\u00e0 della Presidenza del Consiglio., attirandosi anche le critiche da parte di associazioni contrarie invece a questo tipo di attivit\u00e0.\nIn occasione del dibattito sulle unioni civili, prima dell'approvazione della legge Cirinn\u00e0, Agedo ha partecipato attivamente all'organizzazione di moltissime manifestazioni di sostegno a livello nazionale insieme alle altre associazioni nazionali per i diritti LGBT, sollecitando anche l'inclusione nel testo di legge della \"stepchild adoption\".\nTra il 2017 e il 2018, in collaborazione con l'Associazione Nazionale Partigiani d'Italia e con l'Universit\u00e0 di Catania e con il patrocinio della AIPH-Associazione Italiana di Public History, ha promosso la mostra itinerante \u201cAdelmo e gli altri - Confinati omosessuali in Lucania\", ricostruzione storica delle discriminazioni subite dalle persone omosessuali durante il periodo fascista. La mostra \u00e8 stata presentata in tutta Italia, toccando fra le altre Ragusa, Bergamo, Torino, Bologna, Parma, Loano e Savona..\nAltri progetti.\n. Vedi anche "}
{"id": "238898", "revid": "2056951", "url": "https://it.wikipedia.org/wiki?curid=238898", "title": "Latae sententiae", "text": "Latae sententiae (in lingua italiana: \"di sentenza pronunciata, emessa\") \u00e8 un termine tecnico-giuridico in lingua latina del diritto canonico della Chiesa cattolica che indica una specifica modalit\u00e0 con cui possono venire irrogate alcune pene canoniche. Consiste in una forma di irrogazione della pena non legata a una sua dichiarazione, ma solo al fatto che si commetta lo specifico delitto per il quale il legislatore ha stabilito la pena \"latae sententiae\".\nModalit\u00e0 e criteri generali.\nL'espressione appare 28 volte nel Codice di diritto canonico attuale.\nLe prime due istanze sono nel Libro II, parte II (costituzione gerarchica della chiesa):\nLe altre istanze appaiono nel Libro VI. Nella parte I dello stesso (delitti e pene in genere) si danno le indicazioni generali.\nIl can. 1314 spiega l'espressione:\nCi\u00f2 significa che chi commette un'azione per la quale si prescrive una pena \"latae sententiae\" incorre automaticamente nella pena. Chiaramente, secondo l'interpretazione corrente, deve trattarsi di un'azione che costituisca peccato, altrimenti non pu\u00f2 avere pena canonica.\nIl can. 1318 offre un altro criterio generale per coloro che nella Chiesa possono stabilire pene: \u00abIl legislatore non commini pene \"latae sententiae\" se non eventualmente contro qualche singolo delitto doloso, che o risulti arrecare gravissimo scandalo o non possa essere efficacemente punito con pene \"ferendae sententiae\"\u00bb.\nIl can. 1324 elenca tutta una serie di circostanze che sono attenuanti generiche di peccato, e che fanno s\u00ec che quando sono presenti non possa darsi pena \"latae sententiae\". Tali circostanze sono:\nIl can. 1329 \u00a72 specifica che possono incorrere nella pena \"latae sententiae\" anche i complici.\nIl can. 1352 \u00a72 specifica altres\u00ec che se la pena \"latae sententiae\" non \u00e8 stata dichiarata n\u00e9 \u00e8 notoria nel luogo ove vive il \"delinquente\", \u00e8 sospesa in tutto o in parte nella misura in cui il reo non la possa osservare senza pericolo di grave scandalo o d'infamia.\nI cann. 1355-7 stabiliscono chi pu\u00f2 rimettere la pena \"latae sententiae\".\nDelitti canonici per cui \u00e8 prevista una pena \"latae sententiae\".\nNel Codice di diritto canonico.\nLa parte II del Libro VI del Codice stabilisce i casi precisi in cui si comminano le pene \"latae sententiae\":\nNel decreto \"Congregatio quo\".\nLa Congregazione per la dottrina della fede ha promulgato il 23 settembre 1988 il decreto \"Congregatio quo\", con il quale ha reintrodotto la scomunica \"latae sententiae\" per \u00ab...chiunque registra con qualsiasi strumento tecnico ci\u00f2 che nella confessione sacramentale, vera o simulata, fatta da s\u00e9 o da un altro, viene detto dal confessore o dal penitente, oppure lo divulga con strumenti della comunicazione sociale\u00bb.\nQuesta scomunica era gi\u00e0 stata emessa nel 1973; poi il Codice di diritto canonico, promulgato nel 1983, non l'aveva esplicitamente ratificata e quindi ne aveva sancito l'abrogazione; per questo nel 1988 la scomunica \u00e8 stata reintrodotta con decreto.\nNella \"Universi dominici gregis\".\nLa costituzione apostolica \"Universi dominici gregis\" (Giovanni Paolo II, 22 febbraio 1996), che detta le norme per lo svolgimento del conclave, stabilisce la scomunica \"latae sententiae\":\nCome si rimette una pena \"latae sententiae\".\nPu\u00f2 rimettere la pena stabilita dalla legge, che sia stata inflitta o dichiarata, purch\u00e9 non sia riservata alla Sede Apostolica:\nLa pena \"latae sententiae\" non ancora dichiarata stabilita dalla legge, se non \u00e8 riservata alla Sede Apostolica, pu\u00f2 essere rimessa dall'ordinario ai propri sudditi e a coloro che si trovano nel suo territorio o vi hanno commesso il delitto, e da qualunque vescovo nell'atto della confessione sacramentale.\nFerme restando le disposizioni dei cann. 508 e 976, il confessore pu\u00f2 rimettere in foro interno sacramentale la censura latae sententiae di scomunica o d'interdetto, non dichiarata, se al penitente sia gravoso rimanere in stato di peccato grave per il tempo necessario a che il Superiore competente provveda.\nNon si pu\u00f2 rimettere la censura se non al delinquente che abbia receduto dalla contumacia, a norma del can. 1347, \u00a7 2; a chi abbia receduto poi non si pu\u00f2 negare la remissione."}
{"id": "238899", "revid": "121074095", "url": "https://it.wikipedia.org/wiki?curid=238899", "title": "Triangolo rosa", "text": "Il triangolo rosa (in tedesco, \"rosa Winkel\", \"angolo rosa\") era il simbolo di stoffa affibbiato sulla casacca degli internati nei campi di concentramento nazisti per omosessualit\u00e0 maschile, sulla base del paragrafo 175.\nUso.\nIl colore rosa era stato ovviamente scelto per spregio nei confronti di chi era ritenuto effeminato invece alle lesbiche fu imposto, il triangolo nero delle persone \"asociali\".\nI nazisti in ogni caso attribuivano il triangolo rosa ai prigionieri omosessuali, o a quelli che ritenevano tali. Non tutti i condannati in base al paragrafo 175 furono inviati in un campo di concentramento; la maggior parte fu solo incarcerata. La maggior parte degli uomini gay che soffrirono e morirono nei lager nazisti in realt\u00e0 portavano la stella gialla (perch\u00e9 erano sia gay sia ebrei). Per questi motivi \u00e8 difficile raggruppare le vittime gay, e stabilire quale sia l'esatto numero. Comunque, una stima di massima, i prigionieri che portarono il triangolo rosa \u00e8 tra i 5.000 e i 15.000.\nCome non ebrei, essi ebbero certamente una mortalit\u00e0 al di sotto della media. Le motivazioni di tale fenomeno probabilmente sono da individuare nel fatto che erano evitati e isolati, in virt\u00f9 del fatto che erano stati classificati come omosessuali. In ogni caso le relazioni omosessuali erano diffuse nei campi di concentramento, dato che l\u00ec gli internati erano rigorosamente divisi per sesso. Quest'ultimo fenomeno \u00e8 testimoniato, fra gli altri, da Bruno Bettelheim nella sua opera \"Il cuore vigile\", nella quale riporta le proprie memorie sulla prigionia nei lager di Dachau e di Buchenwald.\nColoro che furono imprigionati con il triangolo rosa non sono mai stati risarciti dal governo tedesco. Anzi, alcuni di loro, se rimasero apertamente gay, furono di nuovo imprigionati anche dopo il nazismo, come Heinz D\u00f6rmer, che sub\u00ec complessivamente venti anni di reclusione prima nei campi di concentramento nazisti e poi nelle carceri della Repubblica Federale Tedesca, o come Helmut Corsini, che dal campo di concentramento di Buchenwald pass\u00f2 direttamente alle carceri nazionali. L'emendamento nazista al paragrafo 175, che trasformava l'omosessualit\u00e0 da un reato minore a un delitto (reato pi\u00f9 grave), non fu mutato nel Codice penale della Repubblica Federale Tedesca per ventiquattro anni dopo la fine della guerra.\nNel 2000, il documentario \"Paragraph 175\" ha registrato alcune testimonianze delle persone che furono imprigionate per omosessualit\u00e0. L'ultimo omosessuale internato nei campi di concentramento, Rudolf Brazda, \u00e8 morto in Francia il 5 agosto 2011.\nSignificati di \"triangolo rosa\".\nIn una variante di tale uso politico, in particolare da parte del gruppo ACT UP, il triangolo \u00e8 stato invertito e la punta \u00e8 stata girata verso l'alto anzich\u00e9 verso il basso, a significare il ribaltamento della simbologia omofoba."}
{"id": "238900", "revid": "1060", "url": "https://it.wikipedia.org/wiki?curid=238900", "title": "Pena Latae sententiae", "text": ""}
{"id": "238901", "revid": "1060", "url": "https://it.wikipedia.org/wiki?curid=238901", "title": "Pene Latae sententiae", "text": ""}
{"id": "238905", "revid": "1452073", "url": "https://it.wikipedia.org/wiki?curid=238905", "title": "Lukho", "text": "Il Lukho \u00e8 un gioco della famiglia dei mancala, diffuso presso la popolazione dei Bukuso (una sotto-trib\u00f9 dei Baluya), che abita le pendici del monte Elgon in Kenya. Viene giocato solo dagli anziani; \u00e8 proibito alle donne e ai ragazzi (che solitamente sono dediti al pascolo del bestiame). Lo stile di gioco dei Bukuso \u00e8 opposto a quello piuttosto caotico che i Masai usano per giocare a Enkeshui; ci sono solo due giocatori (non due squadre) e lo si gioca lentamente e in modo ordinato. Addirittura, spesso viene richiesta la presenza di una terza persona che osservi la partita, tenga il conteggio dei punti e garantisca che le regole del gioco siano rispettate.\nRegole.\nTavoliere e disposizione iniziale.\nIl tavoliere comprende 2 file di 8 buche; pu\u00f2 essere realizzato in legno, oppure le buche possono essere scavate nella sabbia o addirittura scolpite nella roccia. I semi, come avviene presso molte altre popolazioni africane dedite all'allevamento, vengono in genere chiamati \"mucche\".\nNel Lukho, la disposizione iniziale dei semi nelle buche segue un procedimento unico fra i mancala, in quattro fasi:\nQuesta fase iniziale di gioco simultaneo \u00e8 molto simile a quella che i Masai usano per aprire una partita a Enkeshui.\nTurno di gioco.\nUn'altra peculiarit\u00e0 del Lukho \u00e8 che, a eccezione della fase di apertura descritta nella sezione precedente, tutte le mosse sono \"obbligate\" (di conseguenza, l'esito della partita \u00e8 gi\u00e0 deciso all'inizio del primo turno!). Il giocatore di turno preleva tutti i semi dalla prima buca non vuota della sua fila a partire da sinistra, e li semina in senso antiorario. Le regole del movimento e della cattura sono le stesse di molti altri mancala di questa regione, e in particolare dell'Enkeshui, ovvero:\nA queste regole fondamentali se ne aggiunge un'altra che \u00e8 molto simile alla regola dei \"tori\" dell'Enkeshui e che \u00e8 l'unica regola che \"non si applica\" durante la fase iniziale di gioco contemporaneo. Se l'ultimo seme di una semina cade in una buca che conteneva esattamente un seme, il turno termina e la buca diventa un \"coltello\" di propriet\u00e0 del giocatore che ha eseguito la semina. I semi in un coltello (sia i due inizialmente presenti che quelli che dovessero essere deposti successivamente nel coltello) non possono essere pi\u00f9 spostati, n\u00e9 per iniziare una semina n\u00e9 per proseguirla con una staffetta. Tutti questi semi sono automaticamente catturati dal proprietario del coltello.\nFine del gioco.\nIl gioco termina quando uno dei due giocatori non \u00e8 pi\u00f9 in grado di muovere. L'altro giocatore cattura tutti i semi rimasti sul tavoliere, e vince chi ha catturato pi\u00f9 semi.\nPartite multiple.\nNormalmente, due giocatori si confrontano a Lukho in dodici (o multipli di dodici) partite consecutive. I punti si contano in questo modo:\nCollegamenti esterni.\nRegole e altre informazioni"}
{"id": "238906", "revid": "1543377", "url": "https://it.wikipedia.org/wiki?curid=238906", "title": "Complesso militare-industriale e politico", "text": "L'espressione complesso militare-industriale e politico si riferisce all'intreccio di interessi e affari tra gruppi industriali, rappresentanti politici del congresso negli Stati dove queste industrie si trovano, e direzione delle forze armate degli Stati Uniti d'America a partire dal XX secolo; per estensione il termine \u00e8 stato applicato a tutti i Paesi con strutture politiche e militari sviluppate allo stesso modo.\nIl termine \u00e8 talvolta usato in senso pi\u00f9 ampio per includere l'intera rete di contratti e di flussi di denaro tra individui, societ\u00e0 e istituzioni, gli appaltatori della difesa, il Pentagono, il Congresso e il ramo esecutivo.\nStoria.\nAnni trenta.\nNel 1934 il Senato degli Stati Uniti d'America costitu\u00ec la commissione Nye per indagare l'influenza che l'industria delle munizioni ebbe nel 1917 sulla decisione di entrare in guerra a fianco della triplice intesa nella prima guerra mondiale. La commissione dimostr\u00f2 gli enormi profitti della lobby delle armi (i \"mercanti di morte\"), quindi dimostr\u00f2 che a determinare l'entrata in guerra degli USA furono le pressioni delle banche americane per evitare che i loro crediti alle potenze dell'Intesa potessero svanire in caso di sconfitta contro la Germania e infine era quasi riuscita a mostrare che il presidente Wilson aveva mentito alla nazione, ma a quel punto la maggioranza democratica fece mancare i fondi, interrompendo l'azione della commissione.\nSecondo dopoguerra e discorso di Eisenhower.\nIl termine \u00e8 venuto in uso dopo la seconda guerra mondiale a causa del notevole sviluppo dell'industria della guerra americana in quel periodo e fu usato per la prima volta dal presidente degli Stati Uniti Dwight Eisenhower nel discorso d'addio alla nazione del 17 gennaio 1961, per avvertire del pericolo implicito agli accordi segreti fra potere politico, industria bellica e militari.\nNella penultima velina del discorso di Eisenhower, che era stato in precedenza presidente del Partito Repubblicano e generale dell'esercito americano, leggiamo che il termine coniato si riferiva \"al complesso militare-industriale-congressuale\", ma si evidenzia che Eisenhower scelse di togliere la parola \"congressuale\" per evitare discordie con i membri del Congresso degli Stati Uniti, il ramo legislativo del governo federale, che decideva gli stanziamenti per la difesa.\nL'autore del termine era il saggista e scrittore dei discorsi per Eisenhower Malcolm Moos, coadiuvato da Milton Eisenhower, il fratello del presidente.\nDalla guerra del Vietnam in poi.\nGli attivisti dell'era della guerra del Vietnam usavano frequentemente questo concetto. Nei tardi anni novanta James Kurth asseriva che \"verso la met\u00e0 degli anni ottanta il termine era caduto in disuso nell'opinione pubblica,\" e che \"qualsiasi sia il potere degli argomenti riguardo l'influenza del complesso militare-industriale sull'acquisizione di armi durante la guerra fredda, questi sono molto meno rilevanti nell'era attuale.\" Tra i casi pi\u00f9 famosi verificatisi negli anni 2000, c'\u00e8 quello della Halliburton nel 2004.\nConcetto.\nQuesti gruppi di pressione, industriali e militari, possono indurre i politici del governo nazionale all'acquisto di armi e armamenti privilegiando quelli provenienti da una determinata industria che riconosce il vantaggio alle persone che l'hanno favorita. Gli studiosi e i critici contemporanei del militarismo americano continuano a riferirsi e a fare uso del termine. Ad esempio, lo storico Chalmers Johnson utilizza parole dal secondo, terzo, e quarto paragrafi del saluto di Eisenhower come un'epigrafe al secondo capitolo (\"The Roots of American Militarism\") di un recente volume\nLe espressioni \"economia di guerra permanente\", \"lobby militarista\" e \"corporativismo di guerra\" sono concetti correlati che sono stati usati in associazione con questo termine. A volte il termine \u00e8 usato per riferirsi ai patti che si arguisce esistano fra i produttori d'armi, gli appaltatori militari, il Pentagono e il Congresso degli Stati Uniti d'America, o a una tacita ma consapevole comunanza di interessi militaristici tra molti di questi."}
{"id": "238910", "revid": "123133486", "url": "https://it.wikipedia.org/wiki?curid=238910", "title": "Ordine pubblico", "text": "L'ordine pubblico \u00e8 quell'insieme di principi fondamentali dell'ordinamento giuridico riguardante i principi etici e politici nonch\u00e9 di leggi la cui osservanza ed attuazione \u00e8 ritenuta indispensabile per l'esistenza di tale ordinamento.\nViene frequentemente condensato con lo stesso termine il concetto di \"mantenimento dell'ordine pubblico\" e le norme che lo regolamentano.\nCaratteristiche.\nTale porzione del diritto, costituita sia dai principi generali e fondamentali dell'ordinamento che da concrete norme giuridiche, riguarda le norme costituzionali dello Stato, la posizione dei suoi organi supremi, la personalit\u00e0 e la libert\u00e0 dei cittadini, l'ordinamento del matrimonio e della famiglia, la capacit\u00e0 delle persone fisiche e giuridiche, i rapporti tra le classi sociali.\nL'ordine pubblico pu\u00f2 essere anche inteso come garanzia di pace, di tranquillit\u00e0 e sicurezza collettiva. In tal senso assume un valore di ordine sociale in quanto con esso si difende lo svolgimento dei rapporti della vita sociale. \nNell'accezione maggiormente diffusa, l'ordine pubblico \u00e8 quindi inteso come pace sociale, e il suo mantenimento e tutela anche a mezzo di azioni concrete da parte delle forze di polizia. Nello stato di diritto viene normato dalle specifiche leggi.\nSotto il profilo dei compiti istituzionali degli addetti alle funzioni di polizia, con la locuzione \"ordine pubblico\" s'intende genericamente un complesso di servizi, tecniche, addestramento ecc., inerenti al mantenimento di condizioni di ordine (e pertanto, fondamentalmente di prevenzione e/o repressione di tumulti) in circostanze in cui si prevede un intenso afflusso di persone (tipicamente: manifestazioni politiche o sindacali, partite di calcio, spettacoli pubblici e simili).\nLa definizione normativa del concetto di ordine pubblico come istituto di diritto amministrativo \u00e8 contenuta nell\u2019art. 159, co. 2, d.lgs. 31.3.1998, n. 112, il quale prevede che \u00able funzioni ed i compiti amministrativi relativi all\u2019ordine pubblico e sicurezza pubblica (\u2026) concernono le misure preventive e repressive dirette al mantenimento dell\u2019ordine pubblico, inteso come il complesso dei beni giuridici fondamentali e degli interessi pubblici primari sui quali si regge l\u2019ordinata e civile convivenza nella comunit\u00e0 nazionale, nonch\u00e9 alla sicurezza delle istituzioni, dei cittadini e dei loro beni\u00bb.\nTipologia.\nIn dottrina, a seconda dell'ambito di operativit\u00e0, si distinguono vari tipi di ordine pubblico: politico, economico, internazionale tecnologico.\nOrdine pubblico politico.\nL'ordine pubblico \"politico\" \u00e8 un settore molto fluido, dominato dai cambiamenti, e riguarda il funzionamento dello Stato e le libert\u00e0 fondamentali dei cittadini, ed entra in gioco ad esempio nelle ipotesi di accordi per rinunciare ad una carica pubblica, nei patti di voto, nei patti discriminatori in base alla razza, al sesso o alla religione.\nOrdine pubblico tecnologico.\nL'ordine pubblico \"tecnologico\" \u00e8 un concetto elaborato dal giurista francese Daniel Ivanier \ne riguarda l'uso delle tecnologie che non possono essere usate in forme tali da pregiudicare la sicurezza ed il funzionamento dei mercati, anche in assenza di singole norme.\nOrdine pubblico economico.\nL'ordine pubblico economico non ha tradizioni romanistiche: nasce infatti nell'et\u00e0 della Rivoluzione francese, quando Napoleone -con il suo Codice- volle restituire in chiave economica quella libert\u00e0 che toglieva ai cittadini sul piano politico.\nI valori tradizionali che l'Ordine pubblico economico preservava erano propriet\u00e0 e libert\u00e0: l'autonomia privata doveva realizzarsi nel rispetto dei principi che lo Stato considerava essenziali, ma era fortemente limitato (se non addirittura escluso) ogni intervento dello Stato stesso in materia economica.\nLe prime applicazioni del principio di ordine pubblico economico furono appunto fatte in materia di coalizioni industriali che compromettevano la libert\u00e0 dei mercati, e svolgeva un ruolo conservatore nei confronti dell'autonomia privata.\nDoveva essere un limite all'autonomia negoziale, facendo in modo che quest'ultima si realizzi nel rispetto di valori e principi che lo Stato considera essenziali in un determinato momento storico.\nMa l'ordine pubblico economico in Italia deve fare i conti anche con i principi espressi dalla sopravvenuta Costituzione del 1948, che esprime ideali di libert\u00e0 e democrazia e dove tutti gli interessi (individuali e sociali) trovano accoglimento e tutela giuridica. Di conseguenza, si \u00e8 affermato in dottrina che l'ordine pubblico economico \u00e8 affermazione delle libert\u00e0 economiche allo stesso modo che la tutela della persona umana \u00e8 affermazione della libert\u00e0 religiosa, di pensiero, ecc.\nL'attuale codice civile italiano menziona molte volte il concetto di ordine pubblico economico senza per\u00f2 definirlo, e in contesti diversi, principalmente come criterio di valutazione della illiceit\u00e0 della causa e dell'oggetto del contratto e del testamento."}
{"id": "238913", "revid": "458502", "url": "https://it.wikipedia.org/wiki?curid=238913", "title": "Equiturismo", "text": "L'equiturismo, trekking a cavallo o trekking equestre \u00e8 una pratica dell'equitazione che consiste nell'uso del cavallo per il piacere di cavalcare in luoghi lontani dalla civilt\u00e0, ad esempio nei boschi o in montagna.\nNormalmente lo si pratica cavalcando l'animale stesso, ma rientrano sotto questa voce anche le attivit\u00e0 che prevedono l'uso di veicoli a trazione animale, quali carri o carrozze.\nDescrizione.\nNon pu\u00f2 essere definita propriamente \"disciplina sportiva\", poich\u00e9 si pratica solo a scopo ricreativo; tuttavia i cavalli hanno bisogno di un adeguato allenamento per gestire tante ore di marcia. \nGli itinerari adibiti a questo scopo si chiamano ippovie, normalmente attrezzate per dare la possibilit\u00e0 di intraprendere un viaggio a tappe, anche di diversi giorni, appoggiandosi a strutture idonee per le soste o, ancora meglio, in agriturismi.\nNon esistono particolari razze di cavalli adatte al turismo; molto spesso i cavalli sportivi (trottatori, saltatori) non pi\u00f9 adatti alle competizioni, vengono \"riciclati\" per l'equitazione di campagna. \nMolto importante, invece, \u00e8 che siano docili e tranquilli: non si devono spaventare se passa un'automobile, una motocicletta, una bicicletta, un cane, un fagiano, ecc.\nIn Italia l'attivit\u00e0 ricreativa \u00e8 promossa da FITETREC-ANTE (Federazione Italiana Turismo Equestre), TREC (Associazione Nazionale Turismo Equestre), dal Dipartimento Equitazione di Campagna della FISE (Federazione Italiana Sport Equestri) e dalla ENGEA Ente Nazionale Guide Equestri (ENGEA).\nNota.\nL'equiturismo non deve essere confuso con l'\"Endurance equestre\", sport che prevede un determinato itinerario (in campagna) da percorrere in un tempo prefissato. Le gare di Endurance sono competizioni sportive molto impegnative, sia per il cavallo che per il cavaliere, il quale, ovviamente, deve attenersi a specifici regolamenti."}
{"id": "238914", "revid": "104485", "url": "https://it.wikipedia.org/wiki?curid=238914", "title": "Aerosol art", "text": ""}
{"id": "238915", "revid": "1805885", "url": "https://it.wikipedia.org/wiki?curid=238915", "title": "Ialuronoglucosaminidasi", "text": "Le ialuronoglucosaminidasi (o ialuronidasi) sono enzimi appartenenti alla classe delle idrolasi che degradano l'acido ialuronico, idrolizzandone i legami 1\u21924 tra residui di N-acetil-\u03b2-D-glucosamina e di D-glucuronato.\nEsse sono in grado di idrolizzare anche i legami 1,4-\u03b2-D-glicosidici tra N-acetilgalattosamina o N-acetilgalattosamina solfato e glucuronato nella condroitina tra N-acetilgalattosamina solfato e acido glucuronico nella condroitina, condroitina 4-solfato e 6-solfato e nel dermatano.\nCatalizzando l'idrolisi dell'acido ialuronico, che \u00e8 tra i maggiori costituenti della barriera intestinale, la ialuronidasi abbassa la viscosit\u00e0 dell'acido, aumentando la permeabilit\u00e0 del tessuto.\nLa ialuronidasi resiste bene all'essiccamento e all'invecchiamento.\n\u00c8 usata in medicina insieme ad altri farmaci per facilitarne la diffusione. Uno dei pi\u00f9 comuni esempi \u00e8 nella chirurgia oftalmica, dove vengono usate con anestetici locali. Pu\u00f2 essere eventualmente usata previa consultazione di testi e trattati farmacologici, onde evitare interazioni con il chemioterapico e debitamente diluita nel trattamento dello stravaso di quest'ultimo. \nQualche batterio, come lo Staphylococcus aureus, lo Streptococcus pyogenes, o il Clostridium perfringens, produce ialuronidasi per avere una maggiore mobilit\u00e0 attraverso i tessuti del corpo umano e questo gli permette di non essere riconosciuto dai macrofagi del nostro sistema immunitario. Nella frazione globulinica del sangue esistono elementi (che non sono anticorpi), come le \"anti-invasine di Haas\", capaci di ostacolare l'invasione tissutale da parte dei germi patogeni produttori di ialuronidasi.\nNella fecondazione umana la ialuronidasi \u00e8 rilasciata dall'acrosoma (ovvero la testa) dello spermatozoo per facilitare la sua penetrazione nell'ovulo, attivando cos\u00ec il concepimento."}
{"id": "238919", "revid": "26630", "url": "https://it.wikipedia.org/wiki?curid=238919", "title": "Superbia", "text": "La superbia \u00e8 la pretesa di meritare per s\u00e9 stessi, con ogni mezzo, una posizione di privilegio sempre maggiore rispetto agli altri. Essi devono riconoscere e dimostrare di accettare la loro inferiorit\u00e0 correlata alla superiorit\u00e0 indiscutibile e schiacciante del superbo.\nReligione.\nNella dottrina morale cattolica la superbia \u00e8 considerata il peccato narcisistico per eccellenza. Tommaso d'Aquino afferm\u00f2 che \"Il superbo \u00e8 innamorato della propria eccellenza\", mentre sant'Agostino nel \"De civitate dei\" dichiara che \u00abIl diavolo non \u00e8 un lussurioso,\nn\u00e9 un ubriacone, n\u00e9 altre simili cose: \u00e8 invece superbo e invidioso\u00bb.\nIl superbo vuole essere padrone e sovrano di s\u00e9, autonomo e indipendente da Dio e dal prossimo.\nEsso \u00e8 uno dei sette vizi capitali (Superbia, Avarizia, Lussuria, Invidia, Gola, Ira, Accidia), desideri ordinati verso lo spirito del male, cio\u00e8 Satana, dai quali tutti i peccati traggono origine e che causano la morte dell'anima. Ai Vizi capitali sono contrapposte le tre Virt\u00f9 teologali (Fede, Speranza e Carit\u00e0) e le quattro Virt\u00f9 cardinali (Giustizia, Fortezza, Temperanza, Prudenza). Il superbo tende a comportarsi in maniera malvagia perch\u00e9 ritiene di essere migliore degli altri.\nLa superbia viene raffigurata pure da Dante Alighieri nell'opera Divina Commedia come il leone, una delle tre fiere.\nMitologia.\nAlla superbia \u00e8 legato il mito di Niobe, punita dagli dei per la sua superbia. Apollo ed Artemide la punirono uccidendo, rispettivamente, i sette figli e le sette figlie. Niobe, ormai conscia della sua colpevolezza, preg\u00f2 Zeus di trasformarla in pietra.\nPsicologia.\nIl superbo \u00e8 incapace di fare autocritica, vive in isolamento, con un disprezzo cinico dell'altro, spesso si autodefinisce un giusto incompreso e perseguitato, cadendo nel vittimismo.\nSecondo Lacan, al culto di s\u00e9 \u00e8 associata una medesima pulsione psichica di tipo aggressivo, che pu\u00f2 giungere a manifestarsi in tendenze omicide o suicide. In accordo con gli insegnamenti buddhisti, Lacan ha ritenuto l'amore morboso di s\u00e9 come la radice di tutte le malattie mentali.\nSoggetto di Frustrazione e autoesclusione sociale, il superbo \u00e8 di frequente anche invidioso. L'invidia non \u00e8 propria di qualcosa\" (di una propriet\u00e0 o di una qualit\u00e0 particolare dell'invidiato), ma della vita o della vitalit\u00e0 dell'altro-da-s\u00e9, e tende alla diffamazione dell'immagine, quanto alla distruzione del suo ideale incarnato.\nIconografia.\nI simboli che nell'arte accompagnano la raffigurazione della superbia sono generalmente il pavone, lo specchio (nel quale a volte si scorge il riflesso di Satana) e il pipistrello. Nell'iconografia rinascimentale pu\u00f2 capitare di trovarla con attributi come il leone o l'aquila.\nCos\u00ec ne descrive la figura allegorica Cesare Ripa nella sua \"Iconologia\" del 1611:\nPersonaggi.\nQuando la superbia si associa a vanterie pubbliche, la drammaturgia trae spunto per personaggi comici, tra i quali:"}
{"id": "238922", "revid": "78273", "url": "https://it.wikipedia.org/wiki?curid=238922", "title": "Marina Tsvetaeva", "text": ""}
{"id": "238923", "revid": "125722873", "url": "https://it.wikipedia.org/wiki?curid=238923", "title": "Malcesine", "text": "Malcesine (\"Mals\u00e9sen\" in veneto) \u00e8 un comune italiano di abitanti della provincia di Verona in Veneto. Nota localit\u00e0 turistica sulla sponda veronese dell'alto lago di Garda, vanta il riconoscimento turistico-ambientale Bandiera arancione conferito dal Touring Club Italiano.\nGeografia fisica.\nTerritorio.\nMalcesine dista circa 60 chilometri da Verona. Rispetto al capoluogo \u00e8 in posizione nord-ovest ed \u00e8 il comune pi\u00f9 a nord della costa veronese del lago di Garda e della provincia stessa.\nIl comune confina con altre due regioni, la Lombardia (provincia di Brescia) e il Trentino-Alto Adige (provincia di Trento).\nL'area comunale presenta un forte dislivello, in quanto parte dall'altezza del lago (89 m s.l.m.) e arriva sulla cresta del Monte Baldo (2.218 m s.l.m.), coprendo una superficie di 69,29\u00a0km\u00b2. Sul suo territorio, nella frazione di \"Cassone\" scorre uno dei fiumi che si possono considerare i pi\u00f9 corti del mondo: il fiume Aril, lungo circa 175 metri.\nGeografia antropica.\nFrazioni\nLocalit\u00e0 principali\nClima.\nNel periodo invernale si sono raggiunti i -9 fino ad una massima di 5 gradi. L'estate \u00e8 calda con temperature che arrivano ai 30\u00b0 alleviate dai due venti principali, l'O\"ra\" che soffia da sud e il P\"el\u00e8r\" che soffia in senso opposto.\nOrigini del nome.\nLa prima comparsa del toponimo risale al 9 settembre 844, quando il termine \"Manessicelles\"\nrisulta nel testamento dell'Arcidiacono Pacifico con il significato, secondo il Borsatti, di\n\"ai sepolcri dei morti\": tale significato sarebbe corroborato dal ritrovamento di alcune sepolture in stile etrusco nei dintorni dell'abitato. Nel corso dei secoli si succedono molte varianti documentali: Manascicines (932), Malesicine (1023), Malesisicis (1154), Malesisinum (1159), Malasilice (1225), Malsexeno (1422), Malsesene (1611) per citarne solo alcune riportate dal Maffezzoli.\nL'etimologia del toponimo \u00e8 tuttavia incerta, ruotando intorno all'interpretazione di \"Malae silices\" o \"Mala silex\" come \"Pietra ostile\" o \"Cattiva pietra\", riferendosi probabilmente alla morfologia del territorio caratterizzata da monti scoscesi che si elevano sul lago, o come \"Cattiva strada selciata\" di origini romane.\nStoria.\nStoria dello stemma.\nLa comunit\u00e0 di Malcesine ebbe un suo stemma e lo impresse anche su monete di cui facsimili sono impressi sulla campana del castello forgiata nel 1442. \u00c8 riprodotto a mezzo rilievo sulla serraglia della porta d'ingresso di una casa a Porto Vecchio, oggi Piazza Magenta (1531), e dipinto sopra la nicchia della stessa abitazione nel 1797. Si trova riprodotto, altres\u00ec, in pietra sopra la porta maggiore della Chiesa della Madonna della Fontana, ricostruita nel 1600. All'interno della stessa chiesa \u00e8 riprodotto sul piedistallo della coppa dell'acqua santa. Si trova poi sulla bandiera della Gardesana dell'Acqua custodita nella casa dei Conti Da Lisca. Nel 1924 il comune chiese al capo del Governo di poter usare il proprio stemma legalmente originario, allegando un fac-simile. La Consulta Araldica, vista la richiesta, concesse l'utilizzo con questa descrizione: \"di rosso; al castello merlato d'argento aperto e finestrato di nero; sormontato da un mastio pure d'argento, cimato da una bandieruola d'oro svolazzante a sinistra; il castello fondato sopra un monte di verde uscente da una riviera d'argento\".\nLa Consulta Araldica modific\u00f2 dunque l'originale dello stemma nel modo seguente: 1) il castello e il mastio incorniciato da un poggiolo sostenuto da mensole e lunette, particolarit\u00e0 non riscontrata in nessun altro stemma. 2) Sopra lo stemma una corona formata da un cerchio aperto con quattro pusterle (tre visibili), con due cordonate a muro sui margini con sopra una cinta aperta da sedici porte (nove visibili) ciascuna sormontata da una merlatura a coda di rondine. 3) Il colore celeste del lago \u00e8 stato modificato in argento e al posto della frase in latino \u00e8 stato posto il ramo di alloro e quercia in \"decusse\".\nEpoca preromana.\nPer comprendere la realt\u00e0 preromana del territorio del lago di Garda occorre ricordare che il panorama antropologico e archeologico \u00e8 vario e complesso: tutto il territorio \u00e8 infatti stato oggetto di intenso popolamento umano, di cui si scorge una certa continuit\u00e0 nel suo sostrato pre-indoeuropeo (culture terramaricola, villanoviana, etrusca).\nFin dall'antichit\u00e0 Malcesine fu abitata da diversi popoli; probabilmente i primi furono i Libui, discendenti degli Iberi, nel 1500 a.C. circa. Una prova di questi insediamenti \u00e8 il ritrovamento di tre tombe nel 1924.\nNel 1964 venne poi scoperta una necropoli che testimonia del seppellimento ad incinerazione, datata fra il X e l'VIII secolo a.C. Probabilmente si trattava di popoli paleoveneti. Successivamente il popolamento di Malcesine vede il sovrapporsi dei Paleoveneti con trib\u00f9 di discendenza etrusca; l'ipotesi non \u00e8 unanimemente condivisa, anche se vicino all'attuale castello sono stati ritrovati resti di camere sepolcrali, dall'antico nome \"Lacaor\", cio\u00e8 \"all'altura delle tombe\", di tipo etrusco. Molto probabili furono anche i contatti con i Galli cenomani e le popolazioni retiche.\nIn ogni caso i primi insediamenti erano ubicati sopra una piattaforma di roccia inaccessibile ai nemici e favorevole per il controllo del territorio.\nEpoca romana.\nDopo il 225 a.C. e la battaglia di Talamone inizia la \"romanizzazione\" dell'Italia settentrionale; per quanto riguarda il Nord-est, nel 181 a.C. viene fondata la citt\u00e0 di Aquileia e nel 148 a.C. prende avvio la costruzione della via Postumia.\nNel corso della seconda met\u00e0 del I secolo a.C. si definisce progressivamente l'integrazione dei popoli che abitavano i territori veneti, come Cenomani e Veneti, nell'ambito dello stato romano. La romanizzazione fu graduale e intorno al 40 a.C. citt\u00e0 come Brescia (\"Brixia\") e Verona ottengono la cittadinanza romana; il territorio del lago di Garda viene diviso in \"pagi\" e Malcesine con Riva e la sponda bresciana fino a Gardone appartengono alla trib\u00f9 Fabia. Al termine del I secolo a.C. e fino alla met\u00e0 del secolo successivo la costruzione della via Claudio-Augusta permette un collegamento efficace tra le citt\u00e0 di Verona e Trento (\"Tridentum\") attraverso la Valle dell'Adige, tuttavia la presenza di insediamenti rilevanti in questo periodo \u00e8 limitata ad alcuni \"pagi\" e \"vici\" ubicati prevalentemente lungo le coste meridionali del lago (tra Pacengo e Col\u00e0, tra Sal\u00f2 e Gargnano, Peschiera, Sirmione).\nIn questo contesto la presenza romana a Malcesine, probabilmente limitata ad alcune famiglie gentilizie, \u00e8 testimoniata dalla toponomastica (esempio: \"Dos de Fer\", localit\u00e0 dove esiste un filone di basalto contenente ferro) e dal ritrovamento di tre tombe nei pressi dell'attuale centro storico. Le monete rinvenute al loro interno, insieme ad altre trovate nei dintorni, risalgono ad un periodo tra il I e il IV secolo d.C.\nSecondo il Borsatti e il Maffezzoli, a Malcesine era presente, dal 1540 - anno del suo ritrovamento presso la Pieve di S. Stefano - fino al 1700, un'iscrizione romana che ricorda la presenza di un tempio dedicato a Cibele e Iside, due divinit\u00e0 orientali il cui culto era diffuso nell'area geografica dell'Alto lago, probabilmente irradiatosi dalla Val di Non. Studi di anni recenti attribuiscono la provenienza di tale iscrizione attualmente conservata nei sotterranei del Museo Lapidario Maffeiano di Verona risalente al I-II secolo d.C., alla citt\u00e0 di Arco, in provincia di Trento. Il Maffezoli ha infine avanzato l'ipotesi che la presenza di un tempio dedicato ad Iside sia rafforzata dal ritrovamento a ridosso della casa canonica, nel 1976, di quattro capitelli in pietra serena lavorata, che raffigurano ciascuno cinque flabelli sormontati da volti femminili a loro volta contornati da foglie. Ad oggi, non risultano tuttavia indagini approfondite in grado di fornire informazioni certe sulla datazione di tali reperti, che il Maffezzoli, sulla base della lavorazione a trapano, attribuisce alla fine del IV secolo d.C.\nEpoca Medievale.\nIl periodo successivo alla caduta dell'Impero Romano d'Occidente vede il territorio malcesinese e dell'alto lago entrare sotto il controllo ostrogoto, pur mantenendo l'ordinamento civile romano. Pi\u00f9 in generale, nel corso del V e del VI, lungo questi importanti vie di comunicazione e sui territori dell'alto lago si sono confrontati e anche combattuti, con frequenti interazioni, popolazioni migranti germaniche: Goti, di cui ricordiamo l'importante stanziamento veronese con Teodorico, Bizantini (che, quasi certamente, disponevano di una colonia proprio nella parte settentrionale del Benaco e che hanno combattuto nell'area veronese parte delle guerre greco-gotiche), Longobardi e Franchi.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nTracce di presenza longobarda si possono trovare, secondo il Borsatti, in resti d'abitazioni sparse nei boschi sul versante del Monte Baldo sopra Malcesine e in una prima costruzione fortificata del castello sul lago. Mentre, pur con qualche incertezza, \u00e8 condivisibile l'attribuzione longobarda della prima costruzione del castello, pi\u00f9 problematica risulta la presunta distruzione dello stesso nel 590 - quindi presumibilmente pochi anni dopo la sua edificazione - ad opera di Franchi nel corso di una spedizione punitiva lungo la Val d'Adige. Il nome \"Ennemase\", ultimo della serie dei castelli espugnati, si riferirebbe infatti a Castelfeder (nella zona di Ora) e non, come ritenuto dal Borsatti, a Malcesine.\nDopo la deposizione di Carlo il Grosso (887) al territorio di Malcesine si estende il dominio vescovile-feudale veronese. Nell'899 gli Ungari, dopo aver varcato le frontiere orientali, assalito diverse citt\u00e0 e sconfitto a Cartigliano il re d'Italia Berengario, giungono a Malcesine saccheggiandola. In seguito a questo episodio, anche a Malcesine, come in molti centri abitati dell'Italia Nord-Orientale, venne concesso dal re il diritto di costruire mura a protezione del paese.\nEt\u00e0 Moderna.\nNel 1277 con Alberto della Scala, Malcesine passa sotto il dominio degli Scaligeri fino al 1387, quando Gian Galeazzo Visconti in seguito a una guerra estese il potere milanese fino alle sponde del lago. Dopo una breve parentesi sotto i signori Da Carrara di Padova, a partire dal 1405 e fino al 1797 Malcesine \u00e8 sotto il dominio della repubblica di Venezia.\n\u00c8 di questo periodo l'istituzionalizzazione della Gardesana dell'Acqua, una suddivisione del territorio gardense in distretti che risale alla dominazione viscontea e che conferma gli antichi statuti di epoca Medievale con cui si reggevano le varie comunit\u00e0 della sponda veronese del Garda. Si tratta di una sorta di confederazione costituita dai vicariati di Torri, Garda, Lazise, Villafranca, Valeggio, Monzambano, Bussolengo, Cavaion, Caprino, Preabocco, Cisano, Castelnuovo, Cavalcaselle, Custoza, Salionze, Sirmione, Sandr\u00e0, Albar\u00e8, Fornello, Affi-Incaffi-Gaion e Pastrengo. Nel 1517 la Gardesana si scinde in Gardesana della Terra e Gardesana dell'Acqua: quest'ultima si presenta come un organismo sovracomunale stabilmente costituito in forma di circoscrizione di tipo fiscale. Comprendeva i vicariati di Brenzone, Pai e Malcesine a nord, Torri, Albisano, Garda, Costermano al centro, Lazise, Cisano e Bardolino a sud. I comuni che facevano parte della Gardesana dell'Acqua eleggevano 18 consiglieri che si riunivano due volte l'anno a Torri; Il consiglio era presieduto dal Capitano del lago, che abitualmente risiedeva a Malcesine e veniva eletto ogni cinque anni. La Repubblica di Venezia attribuiva grande importanza alla Gardesana, che era intesa come strumento di controllo e di gestione fnanziaria del lago. Il consiglio generale aveva il compito di mantenere la pace, raccogliere dazi per Venezia, mantenere le barche e i porti del lago, agire per la difesa del territorio, mantenere i privilegi e richiedere imposte straordinarie.\nDal 1797, a seguito dei trattati di Campoformio prima e di Luneville (1801), il territorio malcesinese passa sotto la giurisdizione napoleonica fino al 1815 quando, con la Restaurazione, insieme al regno Lombardo-Veneto, entra a far parte dell'Impero Austriaco. A partire dal 1866, con la III Guerra d'indipendenza, Malcesine diventa italiana.\nMonumenti e luoghi d'interesse.\nArchitetture militari.\nCastello scaligero.\nUn castello fu costruito dai Longobardi nello stesso luogo, distrutto per\u00f2 dai Franchi nel 590. Nel 1277 Malcesine divenne dominio degli Scaligeri. Rimase sotto il casato fino al 1387. Gli interventi di questo periodo diedero origine all'attuale denominazione: \"Castello Scaligero\". Sul mastio vi \u00e8 la campana civica, fusa nel 1442.\nCultura.\nEventi caratteristici.\nNel periodo estivo vi \u00e8 una vivacissima attivit\u00e0 culturale con numerosi concerti presso il Teatro Lacaor, suggestiva arena naturale ai piedi del Castello Scaligero, e mostre di pittura e scultura.\nGastronomia.\nLa polenta carbonera \u00e8 un piatto tipico della gastronomia della Valle del Chiese, una tradizione che arriva anche a Malcesine attraverso il monte Baldo. Si tratta di un piatto sostanzioso che nasce dalla necessit\u00e0 dei contadini di consumare gli avanzi dei formaggi. Nella variante malcesinese si tende a utilizzare l\u2019olio di oliva (che \u00e8 un prodotto locale) al posto del burro.\nSport.\nMalcesine \u00e8 stata sede nel 2011 e nel 2013 di una tappa del Red Bull Cliff Diving, campionato mondiale di tuffi da grandi altezze.\nMalcesine \u00e8 anche sede italiana per i piloti di parapendio che praticano l'acrobazia vista l'alta quota sul lago che permette di effettuare le manovre acrobatiche in totale sicurezza.\nEconomia.\nL'economia \u00e8 prevalentemente turistica con presenza di attivit\u00e0 agricola legata in particolare alla produzione di olio di oliva, e di allevamento.\nLa coltivazione dell\u2019olivo \u00e8 da molti secoli una delle attivit\u00e0 principali di Malcesine. Il Garda orientale risulta infatti una delle pi\u00f9 importanti aree di produzione olearia dell\u2019alto medioevo, anche in virt\u00f9 delle donazioni di terreni che gli enti ecclesiastici ottengono dall\u2019autorit\u00e0 imperiale allo scopo appunto di coltivarli: si trovano attestazioni di oliveti a partire dal IX-X secolo e si registra un crescente interesse per l\u2019olivicoltura. Ad esempio, nel 993 gli affittuari del monastero di S. Zeno si impegnano a piantare ogni anno 24 piante di olivo a Malcesine, a fornire uomini per la raccolta e ad assicurare il trasporto dell\u2019olio fino a Bardolino lungo il lago. \u00c8 da ricordare che la destinazione principale dell\u2019olio d\u2019oliva nel medioevo era quella di tenere accese le lampade dell\u2019apparato rituale delle chiese, assicurandone l\u2019illuminazione: l\u2019olio d\u2019oliva era infatti ritenuto l\u2019unico combustibile degno di questi luoghi sacri. L\u2019uso sacramentale dell\u2019olio \u00e8 confermato anche dalla confezione di olii sacri per battesimo, cresima, estrema unzione e ordinazione sacerdotale. L\u2019utilizzo alimentare era diffuso quasi esclusivamente tra i ceti signorili.\nA partire dalla seconda met\u00e0 del XX secolo con la diffusione dell\u2019attivit\u00e0 turistica, il conseguente abbandono dell\u2019attivit\u00e0 prevalentemente agricola, e l\u2019eccessivo costo della manutenzione dei campi coltivati, delle piante e della raccolta delle olive, la quantit\u00e0 di olive molite e di olio prodotto \u00e8 significativamente diminuita.\nUna volta gli olivi erano alti 8-10 metri e la raccolta avveniva esclusivamente con l\u2019uso dello scalino e di attrezzi manuali. Oggi le piante sono state abbassate a 5-6 metri per favorire una raccolta pi\u00f9 semplice e veloce con l\u2019uso di agevolatori e raccoglitori a batteria. Inoltre la comparsa di numerose malattie dell\u2019olio, la principale delle quali \u00e8 la mosca olearia, ha compromesso negli ultimi anni il raccolto e la conseguente produzione e messa alla vendita di olio extravergine. Il responsabile di questa malattia \u00e8 un insetto che in condizioni climatiche ad esso favorevoli, ad esempio temperature miti in inverno e molto umide in estate, danneggia il frutto in fase di maturazione. Infine a causa di un\u2019intensa speculazione edilizia sono stati tagliati molti olivi passando da un totale di 70.000 olivi degli anni 80-90 a circa 50-55.000 dei nostri giorni. La media di olive molite nell\u2019ultimo decennio \u00e8 di circa 5.000 quintali all\u2019anno, con picchi di 7000-7200 negli anni migliori, a 2.000 in quelli pi\u00f9 problematici.\nInfrastrutture e trasporti.\nStrade statali.\nIl comune di Malcesine \u00e8 attraversato, da sud a nord, dalla ex SS249 Gardesana Orientale, arteria che collega tutte le localit\u00e0 rivierasche della sponda veronese fino a Riva del Garda (TN).\nAutostrade.\nI caselli pi\u00f9 vicini al comune sono quelli di \"Affi-Lago di Garda sud\" (35\u00a0km) e di \"Rovereto sud-Lago di Garda nord\" (25\u00a0km), entrambi posti sulla A22 del Brennero.\nNavigazione.\nA Malcesine sono presenti 2 imbarcaderi per il servizio di Navigazione. Il primo a Malcesine centro, attivo da Marzo a Novembre, da dove partono giornalmente battelli, aliscafi e da Maggio a Settembre il traghetto che collega Malcesine a Limone. Inoltre nella localit\u00e0 Retelino \u00e8 presente il secondo imbarcadero, attivo da Maggio a Settembre, per il trasporto autoveicoli tra Malcesine centro e Limone."}
{"id": "238924", "revid": "1791", "url": "https://it.wikipedia.org/wiki?curid=238924", "title": "Nickel nativo", "text": ""}
{"id": "238925", "revid": "438678", "url": "https://it.wikipedia.org/wiki?curid=238925", "title": "Santa Maria Assunta", "text": ""}
{"id": "238927", "revid": "339392", "url": "https://it.wikipedia.org/wiki?curid=238927", "title": "Complesso industriale militare", "text": ""}
{"id": "238928", "revid": "829073", "url": "https://it.wikipedia.org/wiki?curid=238928", "title": "Bayer", "text": "La Bayer AG \u00e8 una delle principali multinazionali farmaceutiche a livello mondiale con sede a Leverkusen, in Germania. Tra i medicinali pi\u00f9 rappresentativi dell'azienda figura l'aspirina, uno dei farmaci pi\u00f9 diffusi. Inoltre, nel 1897, con lo stesso procedimento usato per ottenere l'aspirina, ha ottenuto nei suoi laboratori, partendo dalla morfina, l'eroina. Bayer ha anche introdotto il fenobarbital, il prontosil e la ciprofloxacina, il primo antibiotico ampiamente utilizzato e oggetto del Premio Nobel del 1939 in medicina. Le sue principali aree di attivit\u00e0 comprendono prodotti farmaceutici umani e veterinari; prodotti per la salute del consumatore; prodotti chimici agricoli e prodotti biotecnologici; polimeri di alto valore.\nDal 1925 al 1952 ha fatto parte della IG Farben, la pi\u00f9 grande societ\u00e0 chimica e farmaceutica tedesca e del mondo, ed \u00e8 diventata di nuovo una societ\u00e0 indipendente dopo lo smantellamento di IG Farben voluto dagli Alleati alla fine della seconda guerra mondiale a causa della sua collaborazione con il regime nazista.\nQuotata alla Borsa di Francoforte, alla Borsa di New York e alla Borsa di Tokyo (fino al 2006 anche alla Borsa di Milano), \u00e8 una componente dell'indice del mercato azionario Euro Stoxx 50. Detiene anche la propriet\u00e0 del club calcistico di Leverkusen, il Bayer 04 Leverkusen Fu\u00dfball.\nNel 2006 acquisisce Shering, nel 2014 rileva l'attivit\u00e0 di consumo di MSD, con marchi come Claritin, Coppertone e Dr. Scholl's. Nel giugno 2018 rileva per 63 miliardi di dollari la Monsanto. Dopo la fusione il marchio Monsanto sar\u00e0 cancellato.\nStoria.\nDagli inizi alla prima guerra mondiale.\nLa Bayer AG venne fondata a Barmen (oggi parte di Wuppertal), in Germania nel 1863, da Friedrich Bayer e dal suo socio Johann Friedrich Weskott.\nIl primo importante prodotto della Bayer fu l'acido acetilsalicilico (ASA) originariamente scoperto dal chimico francese Charles Fr\u00e9d\u00e9ric Gerhardt nel 1853, una modifica chimica dell'acido salicilico, rimedio popolare estratto dalla corteccia del salice. Nel 1899 il marchio \"Aspirina\" fu registrato in tutto il mondo per la commercializzazione dell'acido acetilsalicilico, ma in seguito alla confisca da parte degli USA, durante la prima guerra mondiale, di tutti i beni statunitensi della Bayer, il prodotto perse la copertura brevettuale e negli USA il nome si diffuse per indicare prodotti a base di ASA, anche di altri produttori. Ad oggi il marchio \"Aspirina\" \u00e8 di uso libero negli Stati Uniti, in Francia e nel Regno Unito mentre rimane marchio registrato in oltre 80 paesi tra cui l'Italia, la Svizzera, il Canada, la Germania ed il Messico.\nIl primo e pi\u00f9 noto prodotto di Bayer era l'aspirina ; c'\u00e8 una disputa su ci\u00f2 che lo scienziato di Bayer ha apportato ai contributi pi\u00f9 importanti, Arthur Eichengr\u00fcn o Felix Hoffmann .\nNel 1904 fu introdotto il logo formato dalla due scritte \"BAYER\" incrociate in un cerchio. Poich\u00e9 all'epoca i farmaci in molti paesi venivano venduti sfusi da medici e farmacisti, e non essendo quindi presenti confezioni dove poterlo aggiungere, il logo venne impresso direttamente sulle compresse. Nello stesso anno viene fondata la \"Turn- und Spielverein Bayer 04 Leverkusen\", societ\u00e0 sportiva aziendale destinata a dar vita anni dopo alla sezione calcistica, oggi Bayer 04 Leverkusen Fu\u00dfball.\nCome parte delle sanzioni dopo la prima guerra mondiale, tutte le attivit\u00e0 della Bayer, compresi i diritti sul nome ed i marchi, furono confiscate negli Stati Uniti, in Canada, e parecchi altri Paesi. In particolare negli Stati Uniti e in Canada i beni della Bayer furono acquistati dalla Sterling Drug, precorritrice della Sterling Winthrop, la quale ha cessato l'attivit\u00e0 nel 1994.\nDal primo dopoguerra alla Seconda Guerra Mondiale.\nCon l'avvento del nazismo la Bayer, come le altre maggiori aziende chimiche tedesche, divenne parte del conglomerato IG Farben. Durante la seconda guerra mondiale, la IG Farben sfrutt\u00f2 il lavoro in condizioni di schiavismo con fabbriche a ridosso dei vasti campi di concentramento tedeschi, di cui \u00e8 particolarmente noto il campo di Mauthausen-Gusen. Alla IG Farben appartenevano le aziende che producevano lo Zyklon B un prodotto chimico usato nelle camera a gas di Auschwitz e di altri campi di sterminio. Alla fine della seconda guerra mondiale gli alleati smantellarono l'IG Farben e la Bayer riapparve come azienda autonoma. Il manager della Bayer, Fritz ter Meer, condannato a sette anni di reclusione dal tribunale di Norimberga, fu eletto capo del consiglio di sorveglianza nel 1956, dopo aver scontato la sua pena.\nAcquisizioni (1978 - 2006).\nNel 1978, la Bayer AG ha acquistato la Miles Laboratories e le sue sussidiarie Miles Canada e Cutter Laboratories (assieme alle loro linee di produzione, tra cui l'Alka-Seltzer) allo scopo di riacquisire i diritti sul marchio e sul logo \"Bayer\" per gli Stati Uniti ed il Canada e sul marchio \"Aspirina\" per il Canada. Nel 1994, la Bayer AG acquist\u00f2 la parte di Sterling Winthrop che si occupava dei farmaci da banco, allo scopo di riacquisire i diritti rimanenti.\nNel 2002 la Bayer AG acquis\u00ec la Aventis CropScience e form\u00f2 la Bayer CropScience. La societ\u00e0 \u00e8 oggi una delle pi\u00f9 innovative del settore agrochimico, in aree come la protezione delle piantagioni e la biotecnologia di semi e piante. Oltre al tradizionale settore agrochimico \u00e8 impegnata nel campo dell'ingegneria genetica del cibo.\nNel 2005, Bayer acquista la divisione di farmaci da banco di Roche diventando cos\u00ec una delle prime tre aziende a livello mondiale nel settore dei farmaci OTC.\nNel 2006 lancia un'offerta pubblica di acquisto su Schering AG, azienda farmaceutica tedesca con sede a Berlino, leader nel campo degli ormoni. L'acquisizione si conclude nel luglio 2006, dando vita al colosso Bayer Schering Pharma, che diventa cos\u00ec la .\nRiorganizzazione (2002).\nAllo scopo di separare la gestione operativa e quella strategica, la Bayer AG venne riorganizzata in una holding nel dicembre 2003. I vari \"core business\" del gruppo vennero trasformati in tante societ\u00e0 diverse, ognuna controllata dalla Bayer AG. Queste societ\u00e0 sono: Bayer CropScience AG, Bayer HealthCare AG, Bayer Material Science AG e Bayer Chemicals AG, oltre a tre societ\u00e0 di servizi, Bayer Technology Services GmbH, Bayer Business Services GmbH e Bayer Industry Services GmbH &amp; Co. OHG.\nA seguito del successo della riorganizzazione della Bayer, le sue attivit\u00e0 chimiche (ad eccezione della H.C. Starck e della Wolff Walsrode) sono state combinate con alcune parti del segmento polimeri per formare il 1\u00ba luglio 2014 una nuova societ\u00e0, la Lanxess. \nLe azioni della Bayer sono trattate alla Borsa di Francoforte, alla London Stock Exchange e alla Borsa di New York.\nDal gennaio 2006, le azioni ordinarie Bayer AG non sono quotate alla Borsa Italiana.\nDal 1\u00ba gennaio 2007 la sezione Diagnostics della Divisione Healthcare di Bayer \u00e8 stata completamente ceduta a Siemens Ag entrando a far parte della divisione Medical Division. Il titolo Bayer Diagnostics \u00e8 stato sostituito da Siemens Medical Diagnostics Division in Italia e nel Mondo. Resta a Bayer il settore Diabete e self care. Bayer Cropscience in Italia include le aree di protezione delle colture (Crop Protection) e di scienze ambientali (Environmental Science. Bayer Environmental Science si occupa a livello internazionale di tutti i settori non agricoli. \u00c8 a sua volta suddivisa in due Business Units, integrate nell'organizzazione Bayer CropScience: ES (Environmental Science) Consumer e ES Professional.\nES Consumer riunisce i prodotti per il giardinaggio e per l'igiene ambientale domestica in un'unica offerta, rivolta ai punti vendita specializzati e ai loro clienti, con una gamma di prodotti per hobbistica, casa e giardino.\nNel 2015 la divisione \"MaterialScience\" \u00e8 stata scissa dal gruppo e ceduta col nome di Covestro. Bayer \u00e8 definitivamente uscita dall'azionariato nel 2018.\nL'acquisizione di Monsanto.\nNel maggio 2016 Bayer cerca di acquistare la societ\u00e0 americana di colture geneticamente modificate Monsanto per $ 62 miliardi. Monsanto respinge l'offerta, costringendo la Bayer ad alzarla in settembre a 66 miliardi di dollari. E la Monsanto accetta. Una volta ottenute le approvazioni da parte delle autorit\u00e0 Antitrust USA e Ue, nel giugno 2018 l'accordo viene definitivamente concluso. Bayer ha accettato, per ottenere l'ok dalla Ue, di cedere le proprie attivit\u00e0 di erbicidi a BASF per 5,9 miliardi di euro (7 miliardi di dollari). Per rilevare Monsanto, Bayer ricorre ad un aumento di capitale di 6 miliardi di euro e 20 miliardi di obbligazioni. Una volta conclusa la fusione, il marchio Monsanto sar\u00e0 cancellato e Bayer aumenter\u00e0 i dipendenti a 115.000 e i ricavi a 45 miliardi, derivanti per met\u00e0 dal business dell'agricoltura e per met\u00e0 da quello della salute.\nRisultati nel campo della ricerca.\nTra le altre cose la Bayer ha scoperto:\nControversie.\nCaso degli emoderivati infetti.\nDurante gli anni ottanta e novanta la Bayer immise sul mercato alcuni flaconi di sangue presi da persone ad alto rischio di AIDS ed epatite C (es. carcerati, individui con rischiose attivit\u00e0 sessuali etc.) senza aver fatto i test adeguati (neanche quelli disponibili all'epoca), in conseguenza di questo molte migliaia di persone di tutto il mondo vennero infettate. Il commercio del sangue infetto continu\u00f2 per diverso tempo anche dopo che venne reso pubblico questo scandalo.\nImpatto ambientale degli insetticidi.\nLa Bayer AG \u00e8 coinvolta in una perdurante controversia con gli apicoltori francesi e della Nuova Scozia, circa la responsabilit\u00e0 del suo insetticida \"Gaucho\", nella moria di api da miele. La Francia ha emanato un bando provvisorio sull'uso del Gaucho, in attesa di ulteriori sviluppi. Un consorzio di apicoltori statunitensi ha intrapreso una causa civile contro la Bayer CropScience per i danni subiti.\nEroina.\nL'eroina venne commercializzata per la prima volta nel 1899 dalla Bayer, si chiamava \"heroisch\" (eroica) perch\u00e9 la Bayer sosteneva che questo composto curava il dolore in maniera \"eroica\", cio\u00e8 a dosi inferiori rispetto alla morfina e senza indurre dipendenza; erano notizie evidentemente false Nonostante i notevoli effetti collaterali di cui parlavano alcuni medici del tempo (ad esempio era conosciuta la potente azione di induzione di una forte dipendenza fisica e psichica), l'eroina fu per decenni un analgesico di grandissimo successo, usato praticamente contro tutti i tipi di malattie.\nGuerra civile in Congo.\nI giornalisti austriaci Klaus Werner e Hans Weiss, nel loro libro \"Schwarzbuch Markenfirmen\" (\"Il libro nero dei marchi commerciali\"), pubblicato nel 2001, accusarono una sussidiaria della Bayer, la H.C. Starck, di aver finanziato indirettamente la guerra civile nella Repubblica Democratica del Congo partecipando al commercio para-legale di columbite-tantalite, un minerale per l'estrazione del tantalio, chiamato colloquialmente \"coltan\".\nUn sostegno autorevole alle tesi di Werner e Weiss venne da due rapporti di un gruppo di esperti (\"Panel of Experts\") dell'ONU.\nIl primo rapporto dell'aprile 2001 imputava alla Starck di acquistare a basso costo \"coltan\" congolese dai gruppi di guerriglieri della regione finanziando in questo modo, di fatto, la guerra civile.\nLa Starck dichiar\u00f2 la sua estraneit\u00e0 affermando di essersi affidata a compagnie europee e americane come intermediarie per l'acquisto del \"coltan\" in Africa e che avrebbe cambiato le sue politiche evitando ogni acquisto da quelle regioni.\nUn successivo rapporto, dell'ottobre 2002, accusava la Starck di continuare gli acquisti dalle aree in guerra della Repubblica Democratica del Congo. La Starck contest\u00f2 la veridicit\u00e0 della seconda relazione degli esperti affermando che tutti gli acquisti successivi all'agosto 2001 sarebbero stati effettuati da compagnie australiane tranne un modesto quantitativo dal Mozambico per le sue succursali tailandesi.\nEffetti del Lipobay.\nIl 16 agosto 2001 il ministro della sanit\u00e0 tedesco ha accusato la Bayer di non aver diffuso i dati di un rapporto allarmante sugli effetti del Lipobay in possesso del gruppo gi\u00e0 da met\u00e0 giugno dello stesso anno.\nL'amministrazione di Durban, in Sudafrica, ha trovato particelle di cromo altamente nocive nella falda acquifera. La componente cancerogena si \u00e8 riscontrata all'interno dello stabilimento chimico della Bayer, che gode di una triste fama per i molteplici episodi di avvelenamento: un terzo dei componenti, infatti, accusa gravi problemi di salute, ed almeno 10 lavoratori hanno riscontrato danni mortali.\nRoundup: il glifosato cancerogeno di Monsanto.\nNell'agosto 2018, due mesi dopo aver acquisito Monsanto, una giuria statunitense ordin\u00f2 a Monsanto di pagare 289 milioni di dollari al giardiniere di una scuola che sosteneva che il suo linfoma non Hodgkins era causato dall'uso regolare di Roundup, un erbicida a base di glifosato prodotto dalla Monsanto. In seguito al verdetto, il prezzo delle azioni di Bayer \u00e8 sceso del 14% circa. La societ\u00e0, che ha pi\u00f9 di 10.000 cause simili negli Stati Uniti, \nIl 13 maggio 2019 un terzo processo ha coinvolto Bayer a causa del noto diserbante di Monsanto, ora controllata dal colosso tedesco. Un giudice della Corte Superiore degli Stati Uniti ha condannato Bayer al pagamento pi\u00f9 di 2 miliardi di dollari di danni come risarcimento a una coppia californiana che ha sviluppato il cancro a causa dell'esposizione al Roundup. Il prodotto avrebbe rappresentato una \"significativa influenza\" nociva sulla salute della coppia. I titoli del colosso tedesco sono scivolati in Borsa fino a toccare i minimi degli ultimi sette anni.\nIn seguito alla sentenza Bayer ha deciso una serie di dismissioni. Nel luglio 2019 ha deciso la cessione del marchio Dr. Scholl's, legato alle calzature con una storia di oltre 110 anni e acquisito nel 2014, al fondo americano Yellow Wood Partners per 600 milioni di dollari.\nRiconoscimenti.\nLa Bayer \u00e8 stata nominata una delle 100 migliori societ\u00e0 per le madri lavoratrici, nel 2004, secondo il \"Working Mothers magazine\"."}
{"id": "238929", "revid": "339392", "url": "https://it.wikipedia.org/wiki?curid=238929", "title": "Complesso militare industriale", "text": ""}
{"id": "238931", "revid": "466539", "url": "https://it.wikipedia.org/wiki?curid=238931", "title": "Roberto Di Donna", "text": " \u00c8 detentore dei record italiani di pistola aria compressa (col punteggio di 592/600) e pistola libera (col punteggio di 573/600).\nCarriera.\nHa partecipato a quattro Olimpiadi, ottenendo come miglior risultato un oro ed un bronzo ad Atlanta nel 1996. Ha rinunciato a partecipare alle olimpiadi di Atene nel 2004, a causa di un momento di crisi personale che lo aveva portato ad ottenere risultati ben al di sotto delle sue possibilit\u00e0. La carta olimpica che gli era stata offerta (lui non era riuscito a conquistarla, ma nel tiro i posti conquistati sono legati alla nazione) \u00e8 stata utilizzata per un altro atleta.\nNegli anni successivi ha aperto una scuola di tiro nella sua citt\u00e0 natale, continuando a competere a livello nazionale ed internazionale. Dal 2011 \u00e8 allenatore della squadra nazionale juniores di pistola. Ai Giochi della XXXI Olimpiade del 2016 ha commentato per Rai Sport le gare di tiro a segno."}
{"id": "238933", "revid": "1543377", "url": "https://it.wikipedia.org/wiki?curid=238933", "title": "Destriero (nave)", "text": "Il Destriero \u00e8 il monoscafo in alluminio con carena a V profondo con propulsione a idrogetti costruito dalla Fincantieri, (costruzione 5921 del 1991) che il 9 agosto 1992 percorse 3.106 miglia nautiche senza rifornimento sull'Oceano Atlantico, da New York (faro di Ambrose Light) al faro di Bishop Rock nelle Isole Scilly in Inghilterra in 58 ore, 34 minuti e 50 secondi, alla velocit\u00e0 media di 53,09 nodi (98,323 km/h), impiegando ventuno ore e mezza in meno del precedente record appartenuto al catamarano inglese (del tipo wavepiercing) Hoverspeed Great Britain. La miglior distanza coperta nell'arco di 24 ore \u00e8 stata di 1.402 miglia nautiche alla velocit\u00e0 media di 58,4 nodi.\nL'equipaggio che prese parte all'impresa era composto da Cesare Fiorio, come responsabile e organizzatore, da Odoardo Mancini come comandante, Aldo Benedetti come comandante in seconda, Sergio Simeone come primo ufficiale, Franco De Mei come operatore di telecomunicazioni, Giuseppe Carbonaro come direttore di macchina, Mario Gando e Nello Andreoli come capomacchinisti, Massimo Robino come elettricista, Silvano Federici, Cesare Quondamatteo e Carlo Chiara come motoristi e i tecnici Davide Maccario, Giacomo Petriccione, Giuseppe Valenti e Michael Hurrle.\nDesign e costruzione.\nIl Destriero, nato da un progetto dello studio navale Donald L. Blount and Associated, era equipaggiato con tre Turbine a gas General Electric LM1600 (in moduli realizzati dalla tedesca MTU, capaci di sviluppare complessivamente (continui) e collegate a tre idrogetti KaMeWa model 125 tramite riduttori Renk-Tacke.\nL'autonomia a pieno carico era di oltre 3.000 miglia nautiche con una velocit\u00e0 a pieno carico di oltre 40 nodi e nominale (in dislocamento \"leggero\") di oltre 70 nodi. L'unit\u00e0 aveva inoltre una LOA (lunghezza fuori tutto) di 67,7 metri, una LBP (lunghezza tra le perpendicolari) di 60,0 metri e una larghezza di 13 metri.\nCome raccontato dallo stesso progettista, gli studi preliminari per il Destriero iniziarono nel 1989 e portarono gi\u00e0 a inizio del 1990 alla scelta della forma definitiva dello scafo (del tipo \"single chine hullform\"); il contratto con la Fincantieri venne siglato a maggio dello stesso anno. Il costruttore italiano che in quegli anni stava svolgendo ricerca sul campo degli scafi SES (surface effect ship) per il mercato dei traghetti commerciali, dopo il Destriero si indirizz\u00f2 e concentr\u00f2 esclusivamente sui monoscafi ad alte prestazioni.\nContemporaneamente alla costruzione del Destriero, in Svezia si continuarono a svolgere analisi sia in vasca idrodinamica che con modelli di 7 metri sui laghi e sul mare per lo studio del comportamento dello scafo in condizioni reali; era la prima volta in assoluto che si sperimentavano analiticamente le conseguenze dell'interazione tra idrogetti e scafo su di un natante.\nLa prima piastra in alluminio dello scafo venne tagliata a luglio del 1990 e il taglio di tutte le parti che compongono l'intera nave venne completamente gestita attraverso macchine a controllo numerico (CNC); la costruzione e l'assemblaggio della struttura del Destriero \u00e8 avvenuta con le stesse modalit\u00e0 e schemi derivati dalla costruzioni delle unit\u00e0 militari della Fincantieri mentre il design e lo studio aerodinamico delle sovrastrutture \u00e8 stato curato da Pininfarina.\nLo scafo \u00e8 stato varato il 28 marzo 1991 presso i cantieri Fincantieri di Muggiano, La Spezia.\nPer quegli anni si trattava della pi\u00f9 grande unit\u00e0 navale completamente in alluminio mai costruita (e che montava i pi\u00f9 potenti idrogetti mai sviluppati) ma il Destriero, in virt\u00f9 delle sue potenziali future applicazioni, soddisfaceva anche altri requisiti come una contenuta accelerazione verticale in navigazione con mare mosso, e un basso livello di rumorosit\u00e0 nella zona equipaggio. Inoltre, come riportato dallo stesso Blount, il Destriero dimostrava una notevole efficienza energetica e propulsiva con prestazioni, anche in termini di accelerazione e decelerazione, pari a quelle di un'auto sportiva che giustificavano, in termini di arredamenti interni, l'adozione di soluzioni derivate dalle corse automobilistiche.\nSecondo quanto certificato dalla societ\u00e0 di classificazione Det Norske Veritas (DNV), la struttura del Destriero consentiva velocit\u00e0 fino a 65 nodi con condizioni del mare Forza 4 (con onde di altezza fino 2,5 metri) e fino a 30 nodi con condizioni del mare Forza 5-6 (con onde di altezza fino 5 metri).\nLa corsa per il \"Nastro Azzurro\" e le controversie sulla sua assegnazione.\nL'impresa fu voluta e patrocinata dal ricco uomo d'affari e principe ismailita Karim Aga Khan e appoggiata dalla FIAT di Gianni Agnelli e dall'IRI di Franco Nobili. L'operazione aveva lo scopo di superare i record stabiliti nell'attraversamento dell'Atlantico e riconosciuti con il cosiddetto \"Nastro Azzurro\" e, a partire dagli anni trenta, premiati dalla \"Hales Trophy\".\nLa \"Hales Trophy\", istituita nel 1932 dall'armatore e uomo politico inglese Harold Keates Hales, non deve essere confusa con il pi\u00f9 informale \"Nastro Azzurro\", poich\u00e9 quest'ultimo va inteso come un \"semplice riconoscimento visivo\" (una striscia di seta azzurra generalmente issata sull'alberatura delle navi passeggeri di linea in servizio sulla rotta atlantica da Est verso Ovest), mentre la \"Hales Trophy\" \u00e8 un vero e proprio trofeo che viene tuttora conferito a qualsiasi tipo di nave passeggeri \"purch\u00e9 di tipo commerciale\" che attraversi questo oceano in entrambe le direzioni.\nPer questo motivo il record del Destriero ha sollevato diverse polemiche. La prima \u00e8 che la societ\u00e0 di classificazione originaria \"DNV\" aveva registrato l'unit\u00e0 come \"(private) Yacht Light Craft\" e non come \"nave passeggeri commerciale\"; \u00e8 questa la ragione per la quale il Destriero non ha potuto gareggiare per la \"Hales Trophy\". Proprio al riguardo lo stesso Fiorio, responsabile dell'organizzazione, ebbe a dichiarare: ...\"gli inglesi parlano dell'Hales Trophy, al quale noi non aspiriamo, confondendolo con il Nastro Azzurro, per il quale invece abbiamo tutte le carte in regola\"...\nMa anche relativamente al \"Nastro Azzurro\", tra gli storici navali vi \u00e8 chi contesta al Destriero la validit\u00e0 della sua attribuzione, poich\u00e9 si tratterebbe di una unit\u00e0 che nel tentativo di record non stava svolgendo regolare servizio passeggeri sull'Atlantico e perch\u00e9 l'impresa si \u00e8 compiuta sulla rotta New York - Bishop Rock (da Ovest verso Est) invece che da Est verso Ovest, come avveniva per le grandi navi di linea; infatti nella corsa di andata il Destriero, incappando in una tempesta, aveva fallito la prova ed era arrivato a New York dopo pi\u00f9 di 100 ore. Una simile controversia aveva caratterizzato nel 1990 il record stabilito dal catamarano Hoverspeed Great Britain che aveva ridotto di due ore il primato di attraversata conquistato nel 1952 dal transatlantico di linea SS United States.\nAd ogni modo il 5 settembre 1992 il successo del Destriero sulla rotta New York - Bishop Rock veniva festeggiato a Porto Cervo in Sardegna e la nave, non solo era bardata con il \"Nastro Azzurro\", ma veniva anche premiata con il \"Virgin Atlantic Trophy\" da parte del magnate inglese Richard Branson e con il \"Columbus Atlantic Trophy\" da parte del New York Yacht Club e dello Yacht Club Costa Smeralda, per la doppia traversata. In quell'occasione lo stesso Aga Khan annunciava che..\"il Destriero, a breve, potrebbe affrontare una nuova sfida attraverso l'Oceano Pacifico\"..\nIn quell'evento, inoltre, si sottolineava che l'impresa del Destriero si poneva in linea con quella del transatlantico italiano Rex che 60 anni prima aveva vinto il \"Nastro Azzurro\", riportando l'Italia ai vertici della marineria internazionale. Tuttavia \u00e8 curioso notare che il \"Destriero\", sempre secondo quanto riportato nelle schede della \"DNV\", in realt\u00e0 non battesse bandiera italiana, bens\u00ec delle Bahamas (Port Nassau) e la propriet\u00e0 fosse della Bravo Romeo Ltd., societ\u00e0 con sede a Dublino, Irlanda.\nL'eredit\u00e0 e il destino del Destriero.\nLa realizzazione del Destriero apr\u00ec le porte allo sviluppo di un'ampia serie di veloci traghetti commerciali.\nDa questa esperienza Fincantieri ha dato via alla costruzione di una serie di unit\u00e0 veloci tra le quali la serie MDV 1200, MDV 2000 e MDV 3000 ed \u00e8 stata scelta per lo sviluppo della carena nella proposta Lockheed Martin Team per il controverso e costoso programma della marina degli Stati Uniti denominato LCS - Littoral Combat Ship.\nTuttavia del Destriero, dopo i successi degli anni novanta, gli annunci di una possibile traversata dell'Oceano Pacifico e di un improbabile giro intorno al mondo,\nad un certo punto se ne perdono le tracce. Vi \u00e8 un breve riferimento al suo abbandono nel canale dei Navicelli, vicino a Pisa in occasione dell'indiscrezione che forse l'Aga Khan sta segretamente preparando una nuova sfida per compiere la traversata dell'Atlantico in meno di 48 ore con il suo nuovo megayacht Alamshar come originariamente riportato dal quotidiano inglese \"Telegraph\" e ripreso poi dal \"Corriere della Sera\". Nel 2008, indiscrezioni apparse sul quotidiano \"Dailymail\", hanno invece riportato che l'Alamshar non si \u00e8 dimostrato in grado di sviluppare gli oltre 60 nodi richiesti per battere il record di velocit\u00e0 per super-yacht e che l'Aga Khan starebbe valutando l'ipotesi di trascinare il cantiere \"Babcock Marine\", costruttore dell'unit\u00e0, in una causa multimilionaria.\nNel 2008 si apprende che il Destriero \u00e8 stato abbandonato per tutti questi anni presso il bacino nr. 3 della base navale di Devonport nei pressi di Plymouth, Regno Unito, affiancato dallo storico motoryacht \"Kalamoun\", come visibile dalle foto pubblicate su \"Irish Sea Shipping - The Online Shipping Magazine\". A inizio del 2009 viene data notizia che l'unit\u00e0 \u00e8 stata spostata da Plymouth e caricata su di un mezzo navale speciale (non ha quindi navigato con i propri propulsori) con destinazione Brema, Germania, cos\u00ec come riferito dalla rivista specializzata \"IBI - International Boat Industry\".\nSia il Destriero che il \"Kalamoun\" sono stati fotografati a febbraio 2009 presso gli importanti cantieri L\u00fcrssen sul fiume Weser vicino alla citt\u00e0 di Lemwerder nei pressi di Brema, cos\u00ec come riportato e visibile nei Forum Yachtforums.com, Yachtspotter.com e in Bing Maps. La L\u00fcrssen Yachts \u00e8 uno dei leader mondiali nella costruzione e personalizzazione di superyacht ma anche di mezzi navali speciali e militari.\nIl 24 luglio del 2012, presso lo stabilimento Fincantieri di Muggiano (La Spezia), si sono celebrati i vent'anni dalla storica traversata con una cerimonia alla quale sono intervenuti Aldo Benedetti, il comandante in seconda del Destriero, Cesare Fiorio, uno dei piloti e alcuni dei restanti membri dell'equipaggio.\nTuttavia, a inizio 2012, sembra che l'unit\u00e0 sia ancora in Germania, sempre presso i cantieri L\u00fcrssen vicino a Brema, immobilizzata a terra e in pessime condizioni di conservazione.\nIl 9 dicembre 2021, Alberto Scuro presidente della commissione motorismo storico degli stati generali del patrimonio italiano nonch\u00e8 presidente di Asi Automotoclub Storico Italiano ha rivolto un appello al principe Karim Aga Khan per ricevere ulteriori informazioni sullo stato della nave Destriero anticipando di voler richiedere al ministro della cultura Dario Franceschini l'apposizione del vincolo di bene culturale.http://motori.quotidiano.net/autoemotonews/restaurare-destriero-abbandonato-monoscafo-dei-record-scuro-scrive-allaga-khan.htm\nLa Fiat Destriero Stola.\nA cornice di questa impresa, Fiat present\u00f2 nella primavera del 1992 presso il proprio stand al Salone dell'automobile di Torino un prototipo denominato Destriero. In pratica un tender su quattro ruote a disposizione dell'equipaggio a Porto Cervo prima della partenza per l'Inghilterra.\nRiprendendo la moda delle spiaggine degli anni sessanta, era basata sulla Fiat Panda 1000 Fire e ne vennero costruiti due soli esemplari dalla Stola s.p.a. di Torino.\nIl primo, specifico per quell'evento, era colorato in un celeste acqua marina con gli interni bianchi, il secondo era blu scuro con gli interni grigio chiaro e fu donato dal Centro Stile Fiat all'avvocato Gianni Agnelli.\nEntrambi omologati con il nulla osta della Fiat; il telaio del primo corrisponde a ZFA141A0004604624 e la targa era TO64254R."}
{"id": "238934", "revid": "124562763", "url": "https://it.wikipedia.org/wiki?curid=238934", "title": "Nazionale di pallacanestro della Francia", "text": "La nazionale di pallacanestro francese (\u00c9quipe de France de basket-ball) \u00e8 la squadra di basket che rappresenta la Francia nelle competizioni sportive internazionali.\nStoria.\nI primi anni di successi.\nLa storia della squadra francese \u00e8 stata altalenante: troppo spesso assente dalle Olimpiadi e dai Campionati del Mondo, ha anche vissuto periodi durante i quali \u00e8 stata ai vertici della pallacanestro mondiale.\nIl primo periodo di gloria \u00e8 iniziato tra la fine degli anni quaranta, e l'inizio degli anni cinquanta. Ai Giochi Olimpici di Londra 1948, la squadra francese guidata da Robert Busnel vinse la prima medaglia della sua storia: una medaglia d'argento ottenuta dopo aver perso la finale contro la nazionale statunitense per 65 a 21. Sulla scia di quel successo, la nazionale conquist\u00f2 altre tre podi agli Europei: il 2\u00ba posto nel 1949, e il 3\u00ba posto nelle edizioni del 1951 e del 1953, con Andr\u00e9 Vacheresse.\nLa crisi degli anni '60 e '70 e il ritorno al successo.\nGli anni che seguirono furono assai meno gloriosi: la Francia vide via via perdere la propria forza competitiva fino a scomparire quasi completamente dalla scena internazionale, con continue mancate apparizioni alle Olimpiadi e ai Mondiali.\nGli anni ottanta videro la ribalta di nuovi giocatori, primi fra tutti Richard Dacoury e Jacques Monclar. Nel corso del decennio, la squadra riusc\u00ec a ritornare alle Olimpiadi, a Los Angeles 1984, e ai Mondiali del 1986.\nGli anni novanta, pur ritornando ad un buon livello in ambito europeo, con il 4\u00ba posto assoluto nell'edizione del 1999, grazie alle prestazioni di Rigaudeau, Sciarra, Bilba, Foirest, furono ancora deludenti a livello internazionale.\nIl nuovo millennio e le stelle NBA.\nLe buone prestazioni all'Europeo valsero la partecipazione alle Olimpiadi di Sydney 2000: la squadra guidata in panchina da Jean-Pierre de Vincenzi, e in campo da Antoine Rigaudeau e Jim Bilba riusc\u00ec a conquistare, dopo 52 anni, il secondo argento olimpico della sua storia.\nGli Europei del 2001, con la spina dorsale composta dalla compagine olimpica, con l'aggiunta del diciannovenne Tony Parker, scelto dai San Antonio Spurs, furono ritenuti assai deludenti, con il 6\u00ba posto finale. L'edizione successiva della competizione continentale, giocata in Svezia, era ritenuta assai promettente: oltre alla stella di Tony Parker, fresco vincitore del suo primo titolo NBA, altri due erano i giocatori che militavano negli Stati Uniti, J\u00e9r\u00f4me Mo\u00efso e Tariq Abdul-Wahad, ai quali si aggiungevano altri giocatori di indubbio talento come Laurent Foirest, Boris Diaw, futuro giocatore NBA, Cyril Julian e Florent Pi\u00e9trus. Ma nonostante tali premesse, la squadra venne sconfitta in semifinale dalla nazionale lituana, e perse addirittura contro la nazionale italiana (battuta molto nettamente al primo turno), assai meno quotata, non solo la finale per il 3\u00ba/4\u00ba posto, ma anche, e soprattutto la qualificazione per le Olimpiadi di Atene 2004.\nL'edizione del 2005, sotto la guida del nuovo allenatore Claude Bergeaud vide un cambiamento di rotta: via Mo\u00efso, e Abdul-Wahad, ritenuti poco entusiasti di indossare la maglia della nazionale, e galloni di leader affidati a Tony Parker, Boris Diaw e Micka\u00ebl Pi\u00e9trus, con il ritorno del \"vecchio\" Antoine Rigaudeau. Il risultato finale fu la conquista della medaglia di bronzo, con la vittoria, nella finalina, di ben 30 punti sulla nazionale spagnola.\nAgli Europei del 2007, la squadra non riesce a ripetersi, conquistando solamente l'8\u00ba posto, e, dopo un girone di qualificazione molto al di sotto delle aspettative, riesce a strappare la partecipazione per gli Europei di Polonia 2009 all'ultimo turno disponibile dell'Additional Round del turno di Qualificazione, superando, in due incontri di andata e ritorno, il Belgio, grazie alla differenza canestri. Gli Europei polacchi iniziano benissimo, in quanto la Francia passa imbattuta sia il primo girone (battendo Russia e Germania), sia il secondo (battendo anche i greci). Ai quarti la Francia incontra per\u00f2 la campionessa mondiale, argento agli europei di due anni prima, e futura vincitrice della manifestazione, della Spagna, capitanata da Pau Gasol. Gli iberici erano infatti incredibilmente arrivati ultimi tra le qualificate alla fase ad eliminazione diretta nel loro girone. Contro i fortissimi spagnoli la Francia pu\u00f2 ben poco e perde 86-66; i transalpini coronano comunque un ottimo europeo chiudendo nella miglior posizione possibile, quinti, battendo Turchia e Croazia. Il primo successo all'Europeo giunge finalmente due anni dopo, in Slovenia al FIBA EuroBasket 2013 \u00e8 passando ai mondiali di basket 2014 in Spagna."}
{"id": "238936", "revid": "1226", "url": "https://it.wikipedia.org/wiki?curid=238936", "title": "Giustizia e libert\u00e0", "text": ""}
{"id": "238937", "revid": "25185", "url": "https://it.wikipedia.org/wiki?curid=238937", "title": "Turismo equestre", "text": ""}
{"id": "238939", "revid": "1718925", "url": "https://it.wikipedia.org/wiki?curid=238939", "title": "Tom\u00e1\u0161 Ujfalu\u0161i", "text": "\u00c8 il 9\u00ba miglior calciatore ceco del decennio (2000-2010) secondo la rivista ceca Lidov\u00e9 noviny.\nCaratteristiche tecniche.\nDifensore centrale, poteva essere schierato anche come terzino destro. Buon difensore dotato di buon fisico e capace di dare buona sicurezza al reparto arretrato, uso dei piedi discreto, specialista nei palloni aerei, alternava interventi irruenti a contrasti eleganti.\nCarriera.\nClub.\nGli esordi in Repubblica Ceca e Amburgo.\nUjfalu\u0161i, di origine ungherese (\"Tam\u00e1s \u00dajfalusi\" in ungherese), si appassiona al calcio all'et\u00e0 di 4 anni. Comincia a giocare nel TJ Rymarov, la squadra della sua citt\u00e0. All'et\u00e0 di 18 anni viene ingaggiato dal SK Sigma Olomouc. Diventa titolare inamovibile della squadra ceca (82 presenze e 3 gol) e a gennaio 2001 riceve un'offerta dalla Germania.\nIl Sigma Olomouc riceve 50 milioni di corone (pari a circa 2 milioni di euro) dall'Amburgo, dove si trasferisce Ujfalu\u0161i. Diventa quasi subito un simbolo della compagine tedesca. Le ottime prestazioni del difensore ceco sono interrotte da un infortunio al ginocchio, dopo il quale il giocatore si riprende perfettamente.\nFiorentina.\nIl 31 luglio 2004 Ujfalu\u0161i realizza un suo sogno d'infanzia quando viene acquistato da una squadra partecipante al campionato italiano, la Fiorentina, che dopo averlo notato agli Europei paga il suo cartellino tra i sei e i sette milioni di euro. La prima stagione in viola \u00e8 difficile: molti cambi di allenatore e la squadra che si salva all'ultima giornata, inoltre Tom\u00e1\u0161 subisce un grave infortunio che lo tiene lontano dai campi per tre mesi. Nella stagione 2005-2006 tutto cambia. Il nuovo mister Cesare Prandelli, soddisfatto della coppia centrale Dainelli-Gamberini, decide di dirottare Ujfalu\u0161i sulla fascia destra. Mister Prandelli continua a schierarlo in quel ruolo anche nelle stagioni successive.\n\u00c8 stato il vice capitano della squadra gigliata. Soprannominato \"Ufo\" dalla tifoseria viola.\nAtl\u00e9tico Madrid.\nAlla fine della stagione 2007-2008 non rinnova il contratto con la Fiorentina e rimane quindi svincolato. Il 1\u00ba luglio 2008 diventa ufficialmente un giocatore dell'Atletico Madrid. Nelle stagioni con la squadra spagnola indossa la maglia numero 17. In campionato non raccoglie successi, che invece arrivano in Europa con la vittoria dell'UEFA Europa League 2010 e della Supercoppa Europea 2010 rispettivamente contro Fulham e Inter. Il 6 gennaio 2009 segna il suo primo gol con i \"colchoneros\", realizzando il gol della bandiera in Coppa del Re, durante gli ottavi, contro il Barcellona. Con il club madrileno esordisce anche in Champions League, dopo la fase di preliminari, infatti \u00e8 nel girone D e gioca la prima in trasferta nella vittoria per 0-3 contro il PSV Eindhoven.\nGalatasaray e Sparta Praga.\nIl 20 giugno 2011, dopo tre anni di permanenza nel club madrileno, viene presentato alla stampa turca dal Galatasaray. Il calciatore si lega al club di Istanbul con un contratto biennale con un ingaggio da due milioni di euro annui. Esordisce in maglia giallorossa nel settembre successivo in trasferta contro il Basaksehir (sconfitta per 2-0). Nella prima stagione vince per\u00f2, subito il Campionato turco e si qualifica con la squadra alla Champions League 2012-2013. Raggiunge i Quarti di finale della massima competizione europea, uscendo sconfitto solo nel doppio confronto contro il Real Madrid. Nella stessa stagione bissa la vittoria del campionato.\nL'8 agosto 2013, firma un contratto annuale con lo Sparta Praga.\nNell'arco della sua permanenza disputa solo 2 partite di coppa, senza mai esordire nel campionato ceco 2013-2014. Il 2 dicembre 2013 annuncia il suo ritiro dal calcio giocato tramite un messaggio sul proprio profilo Twitter ufficiale.\nNazionale.\nCon la Repubblica Ceca Under-21 ha raggiunto il 2\u00ba posto agli Europei 2000 Under-21, perdendo la finale per 2-1 contro l'Italia.\nHa esordito con la maglia della Repubblica Ceca maggiore nel 2001 nella partita pareggiata 1-1 contro la . Da allora \u00e8 stato quasi sempre convocato divenendo un elemento importantissimo della Nazionale tanto da divenirne il capitano. Ha partecipato e raggiunto la Semifinale degli Europei 2004, persa poi contro la dopo i tempi supplementari.\n\u00c8 al 9\u00ba posto come presenze nella nazionale ceca.\nA seguito della sconfitta casalinga contro la del 1\u00ba aprile 2009, costata l'esonero del commissario tecnico Petr Rada e il quarto posto nel girone 3 di qualificazione per Sudafrica 2010, i media cechi hanno polemizzato sul rendimento del giocatore e della Nazionale. Le critiche si sono accentuate dopo che la stampa ha pubblicato alcune foto scandalistiche in cui Ujfalusi e alcuni suoi compagni - Baro\u0161, Kov\u00e1\u010d, Fenin, Mat\u011bjovsk\u00fd e Sv\u011brko\u0161 - nonostante la sconfitta festeggiavano in compagnia di prostitute. Il difensore a seguito di questa situazione l'8 aprile 2009, in un comunicato, ha deciso di non rispondere pi\u00f9 alle chiamate della propria nazionale.\nDopo il ritiro.\nIl 19 dicembre 2013 diventa direttore sportivo del Galatasaray, squadra in cui aveva militato qualche anno prima.\nStatistiche.\nPresenze e reti nei club.\n\"Statistiche aggiornate al 19 maggio 2013.\""}
{"id": "238941", "revid": "393899", "url": "https://it.wikipedia.org/wiki?curid=238941", "title": "Fatturato", "text": "Il fatturato (detto anche \"volume d'affari\"), in economia aziendale, \u00e8 la somma dei ricavi ottenuti da un'impresa o ditta individuale attraverso cessioni di beni e/o prestazioni di servizi, registrati ai fini IVA - per cui, quindi, \u00e8 stata emessa fattura. \nDescrizione.\nFuori dalla corretta tecnica ragioneristico-tributaria, in un'accezione meramente corrente nel commercio, viene considerato volgarmente come la somma dei ricavi dell'impresa. In realt\u00e0, il concetto di fatturato deriva direttamente dalla disciplina IVA, cui \u00e8 inscindibilmente legata l'emissione della fattura, per cui non deve essere confuso con il \"valore della produzione\", ovvero la somma dei ricavi aziendali che sono indicati nel conto economico del bilancio d'esercizio delle imprese (punto \"A\" del conto economico). Infatti, i due valori (fatturato e valore della produzione) possono sensibilmente differire a causa della diversa competenza temporale dei ricavi appostati in bilancio rispetto alla quantificazione del volume di affari IVA che raggruppa le sole fatture emesse nell'esercizio senza tenere conto della eventuale diversa competenza economica-temporale dei ricavi esposti in fattura come, invece, avviene per la redazione del bilancio d'esercizio.\nIl fatturato \u00e8 solitamente riferito all'anno di esercizio e, come il nome ben indica, corrisponde alla definizione di \"somma, al netto dell'IVA, degli importi delle fatture emesse\" ovvero \u00e8 il totale degli imponibili delle cessioni e/o prestazioni, detratti gli importi di abbuoni e di sconti esposti in fattura. Come sopra detto, viene spesso impropriamente considerato come mera somma dei ricavi d'esercizio e, con questa logica, \u00e8 atecnicamente utilizzato per \"misurare\" la capacit\u00e0 di mercato di un'impresa. L'utilizzo atecnico \u00e8, peraltro, estremamente pericoloso perch\u00e9 pu\u00f2 ingenerare equivoci di rilievo in una materia che per natura \u00e8 applicata in transazioni e rapporti economici (specialmente con la pubblica amministrazione). \nIn tempi recenti questo dato \u00e8 stato anche prescelto, insieme a quello sul numero di addetti, come uno dei criteri giuridici di individuazione delle microimprese o delle piccole imprese, ad esempio in funzione degli interventi pubblici di sostegno alle attivit\u00e0 produttive e, nel caso di micro o piccole imprese che utilizzano metodi contabili semplificati basati sulla mera registrazione delle fatture ai fini IVA si ha, spesso, la coincidenza del fatturato con la somma dei ricavi aziendali. Lo stesso non si verifica per le imprese tenute alla redazione del bilancio d'esercizio come quelle operanti sotto forma di societ\u00e0 di capitali.\nIl fatturato quindi esprime il valore della sola gestione caratteristica ovvero, in concreto, i ricavi generati in seguito a cessione di beni o erogazione di servizi ad esempio: vendita, appalto, somministrazione, noleggio, trasporto, prestazione d'opera, deposito, affitto, spedizione, ecc. Occorre, per i non specialisti, riflettere sul fatto che per imprese e ditte individuali vi sono ricavi che per\u00f2 fanno parte della gestione finanziaria o straordinaria e che spesso non sono oggetto di emissione di fattura (si pensi solo ai ricavi per interessi attivi di uno strumento finanziario).\nNella pratica, in particolare per micro e piccole imprese e proprio per la naturale coincidenza fra ricavi e fatturato che spesso si verifica in tali fattispecie, il fatturato \u00e8 una delle ragioni di classificazione delle aziende, per fasce (o per classi), spesso articolato nell'indice di fatturato per addetto, ed entrambi sono elementi essenziali della valutazione dell'azienda (anche ai fini di una eventuale cessione).\nIl fatturato deve essere calcolato al netto di eventuali note di credito e sconti specificati in fattura, essendo elementi in diminuzione dei ricavi, e pure questi solo gli importi imponibili IVA.\nAll'interno di gruppi d'imprese, rileva la distinzione fra il fatturato della singola impresa e quello di gruppo. Nei gruppi, \u00e8 infatti possibile (anzi \u00e8 alquanto frequente nel caso di imprese operanti in settori simili o contigui) che fra queste intercorrano rapporti economici o scambi di beni e servizi che, nel fatturato di gruppo, si devono elidere per non avere un volume di affari erroneamente gonfiato. Ad evitare anche che ricavi e fatturati possano subire artefazioni mirate, i movimenti fra le imprese di uno stesso gruppo vanno considerati secondo corretti criteri contabili.\nIl riferimento temporale al quale viene rapportato il fatturato, nella teoria dell'economia aziendale determinerebbe secondo alcuni una visione dinamica del dato, per la quale il fatturato sarebbe una grandezza di flusso. In sede di controllo di gestione l'andamento del fatturato, relativo ad un determinato periodo (mese, trimestre, anno, ecc.), spesso segmentato in voci e confrontato con il passato o con obiettivi, \u00e8 il primo indice che si monitora."}
{"id": "238951", "revid": "1501558", "url": "https://it.wikipedia.org/wiki?curid=238951", "title": "Campionati mondiali femminili di pallacanestro", "text": "I Campionati Mondiali Femminili di Pallacanestro FIBA ' (in inglese \"FIBA Women's Basketball World Cup\" e, dal 1953 al 2014, \"FIBA World Championship for Women\") sono la massima competizione femminile di pallacanestro internazionale per squadre nazionali, a cadenza quadriennale organizzata dalla FIBA, la Federazione Internazionale Pallacanestro.\nSi tratta di un torneo tra nazionali, che assegna il titolo di Campione del Mondo alla nazionale vincitrice.\nIl primo Campionato mondiale femminile di pallacanestro fu disputato nel 1953 in Cile, e fu vinto dalla squadra americana. Fino a questo momento, ne sono stati disputati diciotto."}
{"id": "238952", "revid": "729019", "url": "https://it.wikipedia.org/wiki?curid=238952", "title": "North American P-51 Mustang", "text": "Il North American P-51 Mustang, prodotto a partire dal 1941, fu uno dei pi\u00f9 versatili caccia statunitensi della seconda guerra mondiale. Fu schierato sia sul fronte del Pacifico che su quello Europeo per contrapporsi agli aerei della Luftwaffe. Fu impiegato prevalentemente come caccia di scorta alle formazioni di bombardieri Boeing B-17, ma anche come caccia bombardiere.\nVenne impiegato anche nella prima fase della guerra di Corea, nonostante fosse stato ormai superato dai primi aerei con motore a getto. In alcune forze aeree rimase in servizio fino ai primi anni ottanta. Progettato da Edgar Schmued, costruito e fatto volare in appena 117 giorni, il P-51 fu uno fra i pi\u00f9 grandi caccia a pistoni che si ricordino. O\n Nelle ultime versioni sfior\u00f2 i limiti massimi raggiungibili da una macchina con motore a pistoni. Fu il prodotto di due tecnologie d'avanguardia: dell'industria aeronautica statunitense e dell'industria motoristica britannica.\nGeneralit\u00e0.\nTra i pochi a non essere soddisfatti dell'aereo ci furono i sovietici. Il Mustang fu l'unico tipo di caccia che l'Urss rifiut\u00f2 di acquisire con la legge Affitti &amp; Prestiti. Dopo accurati test di volo, l'aeronautica sovietica (Voenno-Vozdushnye Sily - VVS) lo consider\u00f2 inferiore ai contemporanei caccia sovietici e tedeschi e releg\u00f2 gli esemplari acquisiti per i test nelle scuole di volo. Ma altrove il Mustang fu accolto con favore: ne furono costruiti 15.586 esemplari che operarono (durante la seconda guerra mondiale) nelle forze aeree di Australia, Canada, Cina, Gran Bretagna (RAF), Nuova Zelanda, Paesi Bassi, Polonia, Stati Uniti (AAC/AAF), Sud Africa e Unione Sovietica.\nDopo il conflitto mondiale rest\u00f2 in servizio in molti paesi. Venne considerato come uno dei velivoli pi\u00f9 aerodinamici della seconda guerra mondiale, soprattutto per il suo profilo laminare delle ali. Ancora oggi molti esemplari privati situati nei vari Musei volanti statunitensi sono in perfette condizioni di volo.\nStoria del progetto.\nNell'aprile 1940 la British Air Purchasing Commission inviata negli Stati Uniti propose alla North American Aviation di Downey, California, impegnata soltanto con la produzione dell'addestratore T-6 Texan e del bombardiere B-25 Mitchell, non del tutto sufficienti per saturare le sue capacit\u00e0 progettuali e costruttive, di costruire su licenza per la RAF i caccia Curtiss P-40. Edgar Schmued, un ingegnere della North American di origini tedesche, convinse il presidente dell'industria aeronautica californiana James Howard \"Dutch\" Kindelberger, di essere in grado di progettare un aereo da combattimento pi\u00f9 moderno e pi\u00f9 rapido del P-40 e dotato della stessa unit\u00e0 motrice, l'Allison V-1710 a 12 cilindri a V, raffreddato a liquido. La controproposta fu accettata dagli inglesi e in cinque giorni, Kindleberger firm\u00f2 con la commissione britannica un contratto per la fornitura di 320 esemplari del modello North American NA-50A, il progenitore del Mustang.\nLa British Air Commission pose come condizione che l'aereo fosse armato con otto mitragliatrici, non costasse pi\u00f9 di 40.000 dollari, fosse potenziato con un motore americano Allison e, infine, che il prototipo fosse completato entro 120 giorni. Ma l'impegno venne rispettato con anticipo: i progettisti Edgar Schmued e Raymond Rice riuscirono a completare tre giorni prima della scadenza il NA-73X, il prototipo del Mustang.\nIl primo volo ebbe luogo il 26 ottobre 1940 e l'aereo, caratterizzato da una linea elegante, da un'ala a profilo laminare e da un nuovo tipo di radiatore che riduceva la resistenza aerodinamica, superava di 40\u00a0km/h il P-40, oltre ad avere pi\u00f9 che buone caratteristiche di volo. Secondo il contratto, i due aerei sarebbero stati consegnati all'USAAC per le necessarie valutazioni. Il primo caccia di serie vol\u00f2 il 10 maggio 1941 e fu preso in carico dalla North American per una serie di test tecnici. Il secondo atterr\u00f2 nel novembre 1941 in Gran Bretagna, dove ricevette la denominazione ufficiale di Mustang Mk I. I test condotti in Inghilterra, per\u00f2, rivelarono che il motore Allison comprometteva le prestazioni ad alta quota e quindi il Mustang oper\u00f2 inizialmente nel ruolo di ricognitore veloce a bassa quota. E nell'ottobre 1942 l'aereo della North American divent\u00f2 il primo caccia monomotore con base in Inghilterra a sorvolare il territorio tedesco, in occasione di una missione di ricognizione su Dortmund.\nIl ricorso al Rolls-Royce Merlin come soluzione per un velivolo all'altezza della situazione in tutte le condizioni, oltre che per avere pi\u00f9 potenza motrice di cui c'era certamente bisogno, fin\u00ec per diventare la scelta migliore e pi\u00f9 congeniale. Il Mustang era certamente gi\u00e0 \"inglese\", se non altro perch\u00e9 era passato dalla carta al metallo, proprio dalla richiesta britannica per un nuovo caccia di fornitura statunitense, dato che il P-40 non poteva definirsi un modello pienamente soddisfacente, essendo assai pesante e sottopotenziato.\nAnche se il Curtiss P-40 con motore Merlin era certamente migliorato rispetto alle versioni che montavano l'Allison originale, un modello pi\u00f9 avanzato era senza dubbio necessario. Gli inglesi utilizzarono questo aeroplano, inizialmente come assaltatore, con un armamento di 4 cannoni calibro 20\u00a0mm, riuscendo gi\u00e0 allora a dimostrare un raggio d'azione superiore di molto a quello degli altri velivoli monomotori. Nel frattempo si studiava come migliorare le prestazioni garantite dallo scadente propulsore da 1.150\u00a0hp e vennero collaudati diversi tipi di Merlin. Alla fine la scelta cadde sul Modello 61 e i primi aeroplani, designati P-51B vennero ordinati nell'autunno del 1942, entrando in servizio l'estate successiva.\nI risultati operativi lo resero uno dei migliori caccia del conflitto e le sue doti di autonomia e velocit\u00e0 risultarono straordinariamente superiori a quelle degli altri monoposto impiegati nel conflitto, senza essere inferiori alle alte quote.\nUn pilota britannico disse: \u00ab... fanno quello di cui sono capaci gli Spitfire, ma lo fanno sopra Berlino\u00bb.\nTecnica.\nCellula.\nIl P-51D era un monoplano ad ala bassa, totalmente metallico, monoposto e monomotore (eccetto il derivato bi-fusoliera P-82), con impennaggi cruciformi, capottina a goccia e un carrello triciclo posteriore completamente retrattile. L'ala con un diedro frontale di 5\u00b0 era caratterizzata dall'utilizzo, per la prima volta su un aereo operativo, dei nuovi profili alari a bassa resistenza, detti laminari, ottenuta spostando il massimo spessore del profilo pi\u00f9 verso il bordo di uscita. Costruttivamente ogni semiala, bilongherone, era su 21 centine, ed entrambe erano collegate al tronco centrale della fusoliera mediante bullonatura frontale, andando a costituire con il loro dorso il pavimento dell'abitacolo del pilota.\nOgni semiala era dotata di alettoni completamente metallici, muniti di alette correttrici contrappesati dinamicamente e bilanciati aerodinamicamente, di ipersostentatori che potevano essere abbassati fino a un'inclinazione di 50\u00b0. La fusoliera era suddivisa in tre tronconi, collegati l'uno all'altro con bullonatura, e che costituivano la sezione motore, la sezione centrale e quella posteriore.\nLa sezione centrale su quattro longheroni, collegata all'ala da quattro bulloni, si estendeva dalla paratia motore alla fine del radiatore ventrale.\nConteneva l'abitacolo del pilota, un serbatoio di carburante, la batteria e le apparecchiature radio, le bombole d'ossigeno per il volo ad alta quota e i radiatori del refrigerante e del lubrificante, intubati nel radiatore ventrale.\nIl carrello era di ampia carreggiata con ruote d 0,685 metri di diametro, mentre il ruotino posteriore aveva un diametro di 0,312 metri.\nLe gambe anteriori si ritraevano nel ventre dell'ala, ruotando verso la mezzeria del velivolo. La gamba destra del carrello era dotata di faro d'atterraggio.\nMotore.\nIl motore del P-51D era il Packard V-1650, il Rolls-Royce Merlin prodotto su licenza negli Stati Uniti. Il Packard V-1650 era un motore a 12 cilindri a V diritto, raffreddato a liquido, con riduttore, compressore centrifugo bistadio di sovralimentazione a due velocit\u00e0, capace di erogare una potenza al decollo di 1260,339\u00a0kW (1700 CV) e 1122,371\u00a0kW (1526 CV) a 5883 metri di quota.\nL'elica era una quadripala Hamilton a giri costanti e pale larghe con un diametro di 3,40 metri.\nIl flusso d'aria per il radiatore ventrale veniva captato dalla presa d'aria anteriore e veniva regolato dai flabelli posti all'uscita del radiatore stesso.\nL'andamento delle pressione e della temperatura all'interno del condotto opportunamente sagomato del radiatore, era tale da poter ricavare anche una spinta utile a fini propulsivi.\nSubito dopo l'ogiva era disposta la presa d'aria del carburatore.\nI serbatoi di carburante, posti alla radice delle semiali, avevano una capacit\u00e0 totale di 681 litri a cui si aggiungevano 246 litri del serbatoio di fusoliera ed eventualmente due serbatoi alari sganciabili da 284 o da 416 litri.\nLa dotazione di carburante, unita alla pulizia aerodinamica della cellula assicurava al P-51 un'autonomia eccezionalmente elevata.\nil Mustang poteva restare in aria per sette ore e mezza, abbastanza per una missione di combattimento fino a Berlino e ritorno.\nImpianti.\nLa dotazione di apparecchiature radioelettriche era tale da permettere il volo su grandi distanze e comprendeva una ricetrasmittente AN/ARC 3, un IFF SCR-695 A, un radiogoniometro AN/ARA-8 ed una ricevente di navigazione BC-453 B.\nL'abitacolo era comodo e spazioso ed il tettuccio scorrevole a goccia, assicurava al pilota un'ottima visibilit\u00e0. La protezione era assicurata dal blindovetro del parabrezza e dalla blindatura frontale e dorsale dell'abitacolo. All'interno dell'abitacolo trovava posto anche il raccordo per le tubazioni di alimentazione con aria compressa della tuta anti-g\nArmamento.\nL'armamento principale del P-51D Mustang era costituito da 6 mitragliatrici alari M-3 da 12,7 millimetri. Le mitragliatrici pi\u00f9 interne avevano una dotazione di 500 colpi per arma mentre quelle pi\u00f9 esterne di 270.\nOgni semiala era dotata di attacchi cui potevano essere a agganciati una bomba da 227\u00a0kg, o cinque razzi HVAR da 127 millimetri.\nSul bordo d'attacco della semiala sinistra era installata la fotomitragliatrice.\nImpiego operativo.\nTeatro Europeo.\nIl primo modello operativo fu il Mustang con motore Allison, prima che il Merlin venisse prodotto su licenza dalla Packard americana. Il P-51A venne utilizzato, gi\u00e0 nel 1942, dalla RAF in azioni di attacco e ricognizione sull'Europa occupata dai tedeschi. Queste, condotte essenzialmente dal territorio inglese, sono poco note e pubblicizzate, tanto da sembrare quasi ininfluenti sulla storia delle operazioni aeree dell'epoca. Eppure persino il primo modello del Mustang fu il pi\u00f9 moderno velivolo a disposizione della RAF.\nIn seguito, una versione molto simile entr\u00f2 in servizio con l'USAAC. L'A-36 era un Mustang con aerofreni, utilizzato come bombardiere in picchiata, autore di migliaia di missioni con oltre 8.000 tonnellate di bombe sganciate tra il 1943 ed il 1944.\nLe perdite furono molto alte, tanto che, di circa 500 velivoli prodotti, oltre 170 vennero abbattuti o perduti per diversi motivi. Si assicurarono anche un centinaio di vittorie aeree, a testimonianza che non si trattava di facili bersagli per nessun avversario.\nIl modello P-51B entr\u00f2 in servizio solo nel 1943, impiegato in azione il dicembre di quell'anno. Il P-51C era una versione simile, ed entrambi dimostrarono chiaramente le loro manovrabilit\u00e0 anche ad alta quota con il motore Merlin.\nL'armamento era limitato a 4 mitragliatrici di grosso calibro con un abitacolo angusto, specialmente per le missioni di lungo raggio. Il P-51D e il quasi identico K riuscirono dopo pochi mesi a risolvere il problema, aumentando a 6 il numero di armi. L'unico vero contrattempo consisteva nel fatto che con il tettuccio a goccia le missioni ad alta quota di una durata superiore alle 6 ore erano difficili anche a causa dell'esposizione alle radiazioni solari.\nI Mustang pi\u00f9 di ogni altro velivolo contribuirono alla protezione dei bombardieri americani, in quanto il P-51D poteva raggiungere Berlino grazie alla sua lunghissima autonomia.\nI pesanti caccia tedeschi ora non riuscivano a raggiungere e ad abbattere i bombardieri nemici, visto che qualunque intercettore che si fosse trovato attorno alle formazioni di bombardieri, sarebbe stato una facile preda dei caccia americani. Questo valeva anche per i caccia monoposto tedeschi: l'espediente di caricare armi aggiuntive finiva per essere controproducente se bisognava affrontare i P-51.\nQuesto fatto, oltre al non trascurabile elemento psicologico di avere degli \"angeli protettori\", era di molto aiuto agli equipaggi dei bombardieri : ora sarebbe stato pi\u00f9 difficile abbatterli. Un caccia tedesco, che nel 1943 \"si metteva in fila\" per attaccare un bombardiere che perdeva posizione, era uno spettacolo frustrante per i compagni di volo, testimoni impotenti. I Mustang riuscirono a ridurre, persino di dieci volte, la percentuale di perdite, mentre i tedeschi erano in crisi, in quanto non riuscivano ad progettare aerei di qualit\u00e0 sufficiente per contrastare le formazioni dei caccia di scorta, e nel contempo causare perdite consistenti alle formazioni di bombardieri americani.\nI Mustang, nelle ultime fasi del conflitto, finirono per combattere anche contro i caccia a reazione tedeschi, ed approfittando della necessit\u00e0 avversaria di attaccare in primo luogo i bombardieri, riuscirono ad infliggere rilevanti perdite. La scorta di numerosi caccia, necessaria gi\u00e0 nel 1943, divenne infatti indispensabile negli anni successivi, specialmente perch\u00e9 velivoli come il Me 262 erano pesantemente armati e talmente veloci, da poter oltrepassare la scorta, cercando di distruggere i quadrimotori alleati con un singolo passaggio, seppure col rischio di entrarvi in collisione, a causa del brevissimo tempo necessario a mirare e schivare l'obiettivo.\nIl Mustang venne usato anche e diffusamente nel ruolo di cacciabombardiere, in missioni di caccia libera a lungo raggio, e altro ancora. La sua versatilit\u00e0 fu tale che venne proposto anche in una variante imbarcata, tuttavia non fu in grado di offrire prestazioni superiori al Chance Vought F4U Corsair e il suo sviluppo venne interrotto.\nVenne impiegato anche nel teatro bellico dell'Estremo Oriente, pur se in maniera minore a modelli che operavano da portaerei o modelli bimotore, come il Lockheed P-38 Lightning; il P-51 rivendic\u00f2 comunque 221 vittorie sui caccia giapponesi durante le missioni del 1945, oltre ad entrare in servizio in Asia continentale.\nCome cacciabombardiere tuttavia il P-51 non era molto adatto perch\u00e9 la vulnerabilit\u00e0 del motore raffreddato a liquido finiva con il causare numerose perdite contro ogni tipo di fuoco antiaereo; i circuiti di raffreddamento erano infatti estremamente vulnerabili al fuoco proveniente dal basso.\nIl Mustang oper\u00f2 solo nella seconda met\u00e0 della guerra, ma i suoi risultati furono sicuramente straordinari. Nel solo settore europeo vennero costituiti almeno 34 gruppi, per un totale di 2.500 velivoli, per la maggior parte nella versione D. Il numero di ore di volo arriv\u00f2 a 1.120.000, il 36% con i Mustang B e C. Il totale delle ore di volo raggiunse su tutti i fronti oltre le 1.350.000.\nCirca met\u00e0 di tutti gli aerei nemici distrutti in Europa dai caccia americani caddero vittime dei P-51. Entro l'8 maggio 1945, i piloti dei Mustang furono in grado di abbattere circa 4.950 aerei nemici. L'aviatore con il maggior numero di aerei abbattuti fu George Preddy dell'United States Army Air Forces (USAAF). Aveva totalizzato 27,5 aerei abbattuti - 24 con il Mustang - quando fu colpito e ucciso da fuoco amico il 25 dicembre 1944, durante la Battaglia delle Ardenne.\nPeriodo postbellico.\nDurante la guerra, un Mustang costava circa 51.000 dollari. Molte centinaia del caccia della North American vennero venduti al costo nominale di un dollaro ai Paesi firmatari del Trattato Interamericano di Assistenza Reciproca detto anche \"Patto di Rio\", firmato nel 1947 tra diciannove repubbliche del continente americano, compresi gli Stati Uniti d'America.\nMa nel dopoguerra, il Mustang venne impiegato anche da altri Paesi. Fu operativo in almeno 55 nazioni, fino all'inizio degli Anni Settanta. Almeno fino al 1969, tra i 50 ed i 60 F-51D erano ancora in servizio con la \"Fuerza A\u00e9rea Boliviana\", il \"Cuerpo de Aviaci\u00f2n Militar\" della Repubblica Dominicana, la \"Fuerza A\u00e9rea de Guatemala\", il \"Corps d'Aviation\" di Haiti, l'Arma aerea dell'Honduras, l\"'Angkatan Udara Republik Indonesia\" e la \"Fuerza A\u00e9rea de Nicaragua\".\nTra il 1945 e il 1948, la societ\u00e0 australiana Commonwealth Aircraft costru\u00ec su licenza 200 Mustang in quattro diverse versioni. Tra il 1947 e il 1949, l'Aeronautica degli Stati Uniti acquist\u00f2 272 esemplari del Twin Mustang, un velivolo formato da due fusoliere allungate e dotate ognuna di un motore Allison unite da un'unica ala. Molti di questi aerei vennero dotati di un radar e furono utilizzati come caccia notturni durante la guerra di Corea. Nel 1967 il P-51 venne rimesso in produzione dalla ditta Cavalier per conto dell'Aeronautica degli Stati Uniti e per altri clienti, mentre le versioni Turbo III ed Enforcer, dotate di un motore a turboelica, furono sviluppate per il programma Pave Coin per un aereo anti-guerriglia. Molti modelli nuovi o rielaborati nel periodo 1968-75 erano biposto.\nI Mustang vennero utilizzati per decenni in ogni continente. A differenza di altri velivoli, inclusi il P-38 e il P-47, il Mustang venne molto apprezzato ed usato in decine di nazioni.\nCon non meno di 5.500 velivoli ancora utilizzati, anche scartando quelli pi\u00f9 malconci o superati, il Mustang rimase operativo, assieme a pochi altri del periodo bellico, passato per lo pi\u00f9 all\"'Air National Guard\" che equipaggi\u00f2 38 \"Squadron\". Rimase operativo fino ai tardi anni cinquanta nei vari modelli D, K, e H.\nNel frattempo venne impiegato da altri Paesi nel corso dei diversi conflitti locali e regionali scoppiati nel dopoguerra fino alla fine degli anni sessanta. In particolare venne utilizzato come cacciabombardiere nella guerra di Corea e in Medio Oriente, risultando tuttavia vulnerabile alle contraeree, tanto che nella guerra del 1956 fu l'aereo che sub\u00ec il pi\u00f9 alto numero di perdite dell'Aviazione Israeliana.\nIn Corea almeno 145 velivoli vennero resi operativi dall'USAF, e rinominati F-51 (F per \"Fighter\", caccia). Gli australiani aggiunsero i velivoli del \"77\u00ba Squadrone\" RAAF, i quali, in 3.800 missioni persero 18 dei loro. Simili percentuali di perdite sub\u00ec la SAAF, che esegu\u00ec 10.373 incursioni perdendo 74 aerei (ma solo 12 piloti) su 95. \u00c8 probabile che il totale di perdite ammonti ad almeno 172 velivoli. Da notare che in questo settore i Mustang vennero impiegati insieme ai loro diretti successori, i North American F-86 Sabre.\nCome sviluppi, bench\u00e9 di nuovi Mustang monomotori non ne venissero ulteriormente prodotti, non mancarono velivoli come il P-82, un Mustang \"H\" bi-fusoliera, che ebbe un certo impiego anche in Corea e che certamente non \u00e8 il membro meglio riuscito della famiglia, per via delle qualit\u00e0 di pilotaggio piuttosto scadenti.\nLa catena di montaggio del P-51 stava per essere riaperta per la produzione Piper Enforcer, modello a turboelica da attacco, proposto circa 30 anni fa ma che non ottenne successo. Gli studi riguardo ad una versione \"turboprop\" del cacciabombardiere North American fiorirono alla fine degli anni '60, ma nonostante i numerosi progetti e configurazioni non si giunse a nessuna conclusione. Bisogna notare che i vari addestratori turboelica moderni, dal Pilatus PC-9 al SIAI-Marchetti SF-260, sono in larga misura ispirati al progetto del team di Kilderberger. Forse non deve nemmeno stupire che tale velivolo, nella forma per l'appunto dell'Enforcer, entr\u00f2 in competizione con l'ultimo discendente della rivale Republic, l'A-10 Thunderbolt II, che nonostante la propulsione jet, \u00e8 a stento pi\u00f9 veloce (anzi, comparato con il P-51H, risulta addirittura pi\u00f9 lento!) ma monta, con il suo cannone GAU-8 Avenger da 30mm a 7 canne rotanti, un armamento molto pi\u00f9 potente e indicato, soprattutto nell'impiego anticarro.\nIl Mustang \u00e8 infine un velivolo ancora oggi utilizzato in ambito civile, apprezzatissima dai privati collezionisti di \"Warbirdes\" (gli aerei da guerra ancora in condizioni di volo) e dai piloti di trofei aerei ancora oggi contesi negli USA. Altre creazioni originali sono le repliche in scala leggermente ridotta che si possono ammirare negli air show.\nGli F-51D dell'Aeronautica Militare Italiana.\nPer la ricostruzione dell'Aeronautica Militare italiana, dopo la fornitura tra il 1945 ed il 1946 di una serie di velivoli anglo-americani surplus di guerra (Spitfire IX, P-39 Airacobra, P-38 Lightning, ecc.) dal settembre 1947 iniziarono ad arrivare in Italia i primi P-51D. Gli aerei provenienti direttamente dagli Stati Uniti, imbarcati su navi da trasporto, giungevano nel porto di Brindisi. Qui i caccia, rivestiti da una apposita pellicola protettiva, venivano scaricati utilizzando le strutture dell'idroscalo e preparati al volo utilizzando il vicino aeroporto.\nTra il settembre 1947 e il gennaio 1951 giunsero ufficialmente in Italia 170 P-51 Mustang (denominati F-51 dal giugno 1948, dopo la costituzione dell'USAF) tutti consegnati in conto M.D.A.P. (Mutual Defense Assistance Program). Si trattava di velivoli praticamente nuovi, completamente revisionati, con meno di 500 ore di volo complessive e forniti completi di attacchi per bombe, serbatoi supplementari, razzi HVAR e apparati radio VHF..\nAgli F-51 D (nelle versioni F-51D 20NA e F-51D 25NA) furono assegnate le matricole militari (MM) da 4324 a 4283, da 4286 a 4408 e da 4431 a 4432.\nI primi esemplari furono assegnati al 4\u00ba Stormo all'epoca di base a Napoli Capodichino (9\u00ba e 10\u00ba Gruppo).\nL'attivit\u00e0 iniziale degli F-51 italiani fu funestata da una serie d'incidenti anche mortali. Fra tutti quello che avvenne il 9 aprile 1949 quando una formazione di tre \"Mustang\" si schiant\u00f2 sull'Appennino a causa della scarsa visibilit\u00e0, con la morte dei rispettivi piloti, tenente colonnello Ottorino Fargnoli, il tenente colonnello Giulio Mainella ed il sergente maggiore Mario Gaspari.\nCon l'entrata in servizio dei primi velivoli a getto de Havilland DH.100 Vampire, il 4\u00ba Stormo cedette progressivamente i suoi velivoli ad altri reparti.\nCon il proseguire delle forniture, fu possibile riequipaggiare altri Stormi dell'Aeronautica Militare. Ai primi di ottobre 1950, l'8\u00ba Gruppo del 5\u00ba Stormo ricevette ventidue esemplari di F-51 ai quali se ne aggiunsero successivamente altri dodici.\nDistaccato dal 5\u00ba Stormo, il 1\u00ba gennaio 1951, l'8\u00ba Gruppo and\u00f2 a formare il 2\u00ba Stormo a Vicenza, cui si aggiunse il 1\u00ba agosto del 1953 il 13\u00ba Gruppo, per un totale complessivo tra i due Gruppi di una quarantina di macchine.\nUn altro reparto che ricevette in dotazione i Mustang fu il 6\u00ba Stormo, costituito il 1\u00ba gennaio 1951, dal 155\u00ba Gruppo (poi 155\u00ba Gruppo ETS) con ventotto Mustang il quale si era distaccato dal 51\u00ba Stormo.\nA partire dalla primavera del 1951, anche il 132\u00ba Gruppo del 3\u00ba Stormo di Bari-Palese, ricevette i primi esemplari di F-51.\nCon il trasferimento del 3\u00ba stormo a Villafranca di Verona, il 132\u00ba Gruppo lasci\u00f2 i suoi velivoli al 28\u00ba Gruppo, specializzato nella ricognizione tattica. I voli operativi erano per\u00f2 effettuati a vista, non essendo l'F-51 dotato di macchine fotografiche, a differenza degli F-38 Lightning che stava sostituendo.\nA mano a mano che i reparti da caccia di prima linea si riconvertivano sui velivoli a reazione, gli F-51 venivano ceduti ai reparti volo di seconda linea, quali il Centro di Addestramento al Volo della 1\u00aa Zona Aerea, poi 1\u00aa Regione Aerea di Milano (codici velivolo RM), il Centro di Addestramento al Volo 2\u00aa Zona Aerea, poi 2\u00aa Regione Aerea di Roma (codici velivolo RR), il Centro di Addestramento al Volo 3\u00aa Zona Aerea, poi 3\u00aa Regione Aerea di Bari (codici velivolo RB), il Reparto Volo dello Stato Maggiore (codici velivolo SM), il Centro Addestramento al Tiro (codici velivolo CT), il Reparto Volo della 5\u00aa ATAF (codici velivolo FT), solo per citarne alcuni.\nIl Mustang fu protagonista anche di uno dei primi rischieramenti all'estero di reparti italiani.\nInfatti, dopo l'affidamento all'Italia da parte dell'ONU dell'Amministrazione fiduciaria italiana della Somalia (AFIS), venne costituito il 15 settembre 1949 il Comando Aeronautica della Somalia con alle dipendenze un Gruppo di Volo che comprendeva, oltre a velivoli da trasporto e collegamento Douglas C-47, Douglas C-53 e Stinson L-5 Sentinel, anche una squadrigla caccia dotata di quattro F-51 (MM.4237, MM.4239, MM.4250, MM.4259) ex 4\u00ba Stormo.\nGli F-51, smontati ed imbarcati a Napoli, giunsero a Mogadiscio nel febbraio 1950, per essere rimontati e collaudati in volo.\nAnche in Somalia si verific\u00f2 un incidente mortale, quando l'F-51 MM.4239 a causa di una improvvisa perdita di velocit\u00e0 durante una manovra acrobatica, precipit\u00f2 al suolo poco lontano dall'aeroporto di Mogadiscio provocando la morte del pilota, il sergente maggiore Bruni Munarin.\nL'unico intervento che vide Mustang del Comando Aeronautico della Somalia in azione fu un mitragliamento per disperdere un gruppo di somali armati nei pressi di Vittorio d'Africa.\nIl 1\u00ba aprile del 1951, ritenendo non necessaria la presenza di velivoli da caccia, il Comando Aeronautica della Somalia ne ordin\u00f2 il rimpatrio.\nI Mustang sospesero la loro attivit\u00e0 di volo, furono smontati, imballati e imbarcati su un mercantile furono fatti rientrare in Italia l'8 giugno dello stesso anno.\nNel 1962 otto F-51D ex-AMI costituirono la prima squadriglia da caccia della Somali Air Force.\nL'F-51 contribu\u00ec alla rinascita dell'Aeronautica Militare italiana facilitando il passaggio dai velivoli residuati bellici dei primissimi anni del dopoguerra alle macchine pi\u00f9 complesse che stavano entrando in linea. Purtroppo il rateo d'incidenti durante il servizio in Italia fu piuttosto alto, con una trentina d'incidenti mortali.\nUnione Sovietica.\nAll'inizio del 1942, dieci P-51A Mustang Mk I (NA-73) con motori Allison V-1710, ex-RAF, vennero inviati in Unione Sovietica dalla Gran Bretagna. Gli aerei vennero provati dall'aeronautica sovietica (Voenno-Vozdushnye Sily - VVS). Il Mustang venne considerato facile da pilotare, pronto ad acquisire velocit\u00e0 in picchiata, molto stabile e con una grande autonomia (1.620\u00a0km) ma inferiore in maneggevolezza - soprattutto sul piano verticale - ai contemporanei caccia sovietici e tedeschi, come pure al Bell P-39 ed al Curtiss P-40 gi\u00e0 in servizio in Russia. Cos\u00ec, nessuno altro P-51A venne ordinato. I Mustang Mk I acquisiti vennero cos\u00ec relegati a unit\u00e0 non di combattimento, principalmente impiegati per l'addestramento, come il 6\u00b0 ZAB (Brigata della Riserva Aeronautica) a Ivanovo. In seguito, diversi P-51B, P-51C e P-51D - equipaggiati con il pi\u00f9 potente motore Rolls-Royce Merlin - danneggiati sopra la Germania o abbandonati dopo atterraggi di emergenza su aeroporti russi, vennero riparati dagli specialisti sovietici e provati in volo.\nIl pilota collaudatore Mark L. Gallai not\u00f2 che queste pi\u00f9 recenti versioni del Mustang erano piacevoli da pilotare, specialmente durante le missioni pi\u00f9 lunghe, e che il motore Merlin oltre i 6.000 metri era pi\u00f9 potente del propulsore Ash-82FN del Lavochkin La-7 e del VK-105PF dello Yakovlev Yak-9. Tuttavia il Mustang possedeva un armamento troppo leggero a causa della mancanza di cannoni e un rapporto peso-potenza inferiore a quello dello Yakovlev Yak-9, del Lavochkin La-7, del Messerschmitt Bf 109 del Focke-Wulf Fw 190 e, soprattutto, dello Yakovlev Yak-3, che godeva di una migliore maneggevolezza, velocit\u00e0 di salita e accelerazione a quote inferiori ai 3.000 metri.\nStatistiche ed Analisi.\nIl Macchi C.205V era uno dei pochi aerei dell'Asse in grado di affrontare alla pari il Mustang, grazie a qualit\u00e0 cos\u00ec apprezzate dalla Luftwaffe da spingerla ad utilizzare un certo numero di questi aerei per equipaggiare un \"Gruppe\". Il 2 maggio 1944, il neo-capitano Fioroni e il Capitano Adriano Visconti, dell'A.N.R., abbatterono un P-51 Mustang in fase di attacco al \"Veltro\" del sottotenente Cucchi (intento ad abbattere una \"Fortezza Volante\" B-17): prima vittoria dei piloti italiani a spese di quello che fu spesso definito il miglior caccia della seconda guerra mondiale.\nAnche il Fiat G.55, altro veloce e robusto aereo, della \"serie 5\", che nel corso del suo breve ma intenso servizio operativo (svolto quasi esclusivamente sotto le insegne dell'aviazione della Repubblica Sociale Italiana) si rivel\u00f2 un intercettore assai efficace in quota. Nelle battaglie aeree svoltesi nei cieli dell'Italia del Nord, si scontr\u00f2 a pi\u00f9 riprese con il P-51, dimostrandosi in ogni occasione all'altezza della situazione.\nIl Mustang per\u00f2 era pi\u00f9 veloce, e manteneva questo margine anche contro il Focke-Wulf Fw 190, ma non era pi\u00f9 maneggevole nemmeno di questo, n\u00e9 pi\u00f9 armato o robusto. Stesso discorso, ad esclusione della potenza di fuoco, nei confronti del Messerschmitt Bf 109.\nGli \"experten\" della Luftwaffe erano sicuri di poter superare in manovra il nuovo caccia alleato. Kurt Buehligen, il terzo maggiore asso Tedesco sul fronte occidentale della seconda Guerra mondiale, con 112 vittorie, infatti, ricordava: \"Potevamo superare in manovra il P-51 e gli altri caccia americani, sia con il Messerschmitt BF-109 che con il Focke-Wulf FW-190. Il loro raggio di virata era circa lo stesso. Il P-51 era pi\u00f9 veloce di noi, ma le nostre munizioni e i nostri cannoni erano migliori. \u201d \nRobert S. Johnson, secondo tra gli assi americani sul fronte europeo per numero di aerei abbattuti, che pilot\u00f2 il Mustang contro i caccia tedeschi, sottolineava: \u201cGeneralmente parlando, direi che i migliori Focke-Wulf 190 e il P-51 erano molto vicini in prestazioni; la differenza, in questi combattimenti, la facevano i piloti.\u201d\nSu tutti, semplicemente, il Mustang aveva il vantaggio di essere un velivolo strategico capace di coprire spazi immensi presentandosi ovunque ce ne fosse stata la necessit\u00e0. Questo fatto, inoltre non comprometteva le caratteristiche di volo del velivolo rispetto ai migliori avversari, anzi generalmente superabili in termini di velocit\u00e0 e quasi pareggiati in maneggevolezza. Il carico utile in armi era sufficiente e la macchina non aveva vizi di pilotaggio degni di nota, ma andava pilotata senza \"strapazzarla\" con disinvoltura e senza tentare manovre acrobatiche troppo elaborate, visto che era pur sempre un grosso e potente monoposto. Assieme allo Spitfire, \u00e8 la macchina che i piloti generalmente ricordano con pi\u00f9 affetto e ammirazione, a prescindere da quanto poteva essere realmente superiore rispetto alla concorrenza.\nVersioni.\nElenco delle principali versioni prodotte del Mustang:\nEsemplari attualmente esistenti in Italia.\nPresso il Museo dell'Aeronautica Militare Italiana di Vigna di Valle, nell'hangar Badoni, \u00e8 conservato l'esemplare di F-51D MM 4323 codici RR-11, recentemente restaurato a cura dell\u2019Associazione Ali Storiche (ASAS) con la collaborazione del personale specialista Aeronautica Militare ed esposto al pubblico con le insegne distintive del Generale di Squadra Aerea Ranieri Cupini che lo utilizz\u00f2 sino al 1953, data della radiazione."}
{"id": "238953", "revid": "9", "url": "https://it.wikipedia.org/wiki?curid=238953", "title": "Karl-Marx-Stadt", "text": ""}
{"id": "238954", "revid": "2175", "url": "https://it.wikipedia.org/wiki?curid=238954", "title": "Analisi chimica", "text": ""}
{"id": "238957", "revid": "27723", "url": "https://it.wikipedia.org/wiki?curid=238957", "title": "Asta di captazione", "text": "Lasta di captazione \u00e8 un dispositivo in legno o metallo leggero munito di un conduttore elettrico atto a trasferire potenza elettrica agli apparati interni di veicoli a trazione elettrica come tram e filobus. In particolare l'asta di captazione realizza un contatto meccanico tra il veicolo e una linea aerea di alimentazione, svolgendo pertanto la funzione che nel veicolo ferroviario \u00e8 assicurata dal pantografo. Essendo un elemento tipico dei mezzi di trasporto urbano, esistono varie denominazioni locali adottate popolarmente nelle diverse citt\u00e0: ad esempio, a Milano \u00e8 conosciuta come \"perteghetta\" (in dialetto, diminutivo di \"pertega\", pertica).\nLe estremit\u00e0 libere dell'asta sono rivolte all'indietro rispetto al senso di marcia del veicolo, e portano un dispositivo di contatto con ulteriori funzioni di guida laterale, generalmente costituito da una ruota a gola (ad asse orizzontale) nei veicoli pi\u00f9 datati, oppure da un profilo curvo strisciante contenente materiale conduttore e con basso coefficiente d'attrito, come grafite e rame sinterizzati, nei veicoli pi\u00f9 moderni. \nLe aste, articolate nel piano verticale ed orizzontale, sono munite di dispositivi di sollevamento che consentono di mantenere in corsa una costante forza di spinta verso l'alto, che garantisce opportuna continuit\u00e0 di contatto sul filo e allo stesso tempo che i bordini (della ruota o del profilo curvo) si mantengano \"abbracciati\" alla fune della linea aerea, mantenendo la funzione di guida dell'intera asta.\nLa rotazione nel piano orizzontale delle aste \u00e8 generalmente del tutto libera.\nDescrizione particolareggiata del dispositivo.\nIl trolley \u00e8 posizionato sulla sommit\u00e0 del veicolo; la spinta verso l'alto \u00e8 garantita solitamente da un sistema di molle e pistoni pneumatici disposti in parallelo, dove ai secondi \u00e8 affidata la funzione di regolazione attiva della pressione. Se l'asta \u00e8 in legno, un cavo porta la corrente elettrica lungo il veicolo. Un'asta in metallo pu\u00f2 utilizzare un cavo simile o pu\u00f2 essere elettricamente \"a nudo\", richiedendo per\u00f2 che la base sia isolata dal corpo del veicolo, tuttavia questa soluzione \u00e8 ormai di rarissimo utilizzo. \nLe aste di captazione vengono solitamente alzate e abbassate mediante il comando di una fune un cui capo \u00e8 collegato all'estremit\u00e0 dell'asta (vicino alla ruota o allo strisciante) mentre l'altro \u00e8 avvolto su un tamburo generalmente montato sul retro del veicolo. La fune, in trazione, si oppone pertanto alla spinta delle molle e dei pistoni pneumatici. Tale tamburo \u00e8 tipicamente munito di un dispositivo di ritenuta d'emergenza in passato chiamato gergalmente \"acchiappacarrelli\", caratterizzato da un dente d'arresto centrifugo (come quello delle cinture di sicurezza) che in caso di rotazione rapida del tamburo provvede a bloccarlo rapidamente: questo per impedire che in caso di \"scarrucolamento\" dell'asta (ossia di perdita di guida da parte del dispositivo di captazione rispetto al filo di contatto) questa non si alzi improvvisamente (se non con uno spostamento minimo) rischiando urti e contatti pericolosi con le sospensioni della linea aerea o altri corpi fissi (come alberi, lampioni, etc), e rischiando anche di lasciare il veicolo senza forza motrice e quindi di farlo immobilizzare finch\u00e9 non lo si riposiziona manualmente.\nPrima degli anni 1980 venivano utilizzati quasi esclusivamente sistemi a molle per sollevare l'asta e tenerla puntata verso l'alto: mancando dispositivi a pressione regolabile (come i pistoni pneumatici adottati in seguito in aggiunta alle molle) al termine del posizionamento del dispositivo di captazione contro la fune di contatto era necessario regolare nuovamente la rigidezza delle molle (che, in quanto distese, esplicavano minor forza), oppure (in caso di molle caricate con regolazione fissa) ricorrere alla funzione di trazione (in parte regolabile) della fune \"di abbassamento\" anche durante la corsa.\nIn qualche caso i dispositivi di captazione al termine dell'asta (ruota o profilo curvo strisciante) hanno possibilit\u00e0 di rotazione nel piano orizzontale, per meglio consentire il corretto allineamento del dispositivo alla fune di contatto anche quando le aste risultassero disposte non parallele (nel piano orizzontale) alle funi stesse, come ad esempio in fase di sorpasso o comunque di marcia su traiettoria laterale rispetto alla linea aerea.\nAsta singola e doppia.\nOgni asta porta un solo conduttore, pertanto in caso di alimentazioni con bifilare (cio\u00e8 doppia linea aerea di alimentazione) occorrono due aste: questo \u00e8 tipico nelle linee di filobus e filocarro in corrente continua, mentre nelle linee di tram e ferrovie, alimentati in corrente continua, l'asta \u00e8 singola come il filo aereo perch\u00e9 (salvo rare eccezioni) per realizzare uno dei due poli elettrici di alimentazione viene sfruttato anche il binario (come polo a potenziale di terra).\nDeclino dell'uso.\nLe aste di captazione sono state utilizzate agli albori della trazione elettrica anche per tranvie e ferrovie, tuttavia in questi ultimi casi sono state ben presto soppiantate da sistemi di captazione a strisciante privi di funzioni di guida, quali gli archetti, i trolley a stanga rigida e i pantografi che consentono una maggiore stabilit\u00e0 di funzionamento.\nLe aste di captazione sono quindi rimaste in uso solo per filobus e filocarri poich\u00e9, potendo questi veicoli muoversi liberamente nella carreggiata stradale (o comunque in una sua porzione di considerevole larghezza) e non su traiettorie prestabilite imposte dal binario risulta indispensabile la presenza di una funzione di guida rispetto alla linea aerea."}
{"id": "238958", "revid": "271907", "url": "https://it.wikipedia.org/wiki?curid=238958", "title": "La Madre Patria chiama!", "text": "La Madre Patria chiama! () \u00e8 una colossale statua allegorica, conosciuta anche come Statua della Madre Russia, posta sulla collina di Mamaev Kurgan a Volgograd (fino al 1961 chiamata Stalingrado), in Russia.\nInaugurata nel 1967, fa parte di un memoriale dedicato agli eroi della battaglia di Stalingrado (1942-1943) e si trova nella lista delle Sette meraviglie della Russia. La statua \u00e8 parte di un trittico monumentale commemorativo, insieme al memoriale sovietico \"Retrovie - Fronte\" di Magnitogorsk e alla statua del \"Guerriero liberatore\" nel Treptower Park di Berlino, in quella parte della citt\u00e0 che all'epoca era Berlino Est.\nUna copia della scultura \u00e8 installata nella citt\u00e0 di Manzhouli, in Cina.\nDescrizione.\n\u00c8 una delle statue pi\u00f9 alte del mondo, e la statua pi\u00f9 alta della Russia davanti al soldato Al\u00eb\u0161a del Monumento ai difensori dell'Artico sovietico durante la grande guerra patriottica a Murmansk. La donna \u00e8 l'allegoria della Madre Russia ed \u00e8 alta 52 metri (6 metri in pi\u00f9 della Statua della Libert\u00e0 di New York) oltre alla spada di 33 metri, per un totale di 85 metri. Lo stile scultoreo \u00e8 tipico del realismo sovietico.\nIl peso della scultura \u00e8 di 7 900 tonnellate (5 500 di calcestruzzo armato e 2 400 di metallo, prevalentemente acciaio). Lo spessore del calcestruzzo armato \u00e8 di 25-30\u00a0cm, ma la tenuta statica \u00e8 garantita da un complesso sistema di cavi e tiranti in acciaio. La spada era inizialmente in acciaio al titanio, ma la sua tenuta in presenza di forte vento destava preoccupazione ed \u00e8 stata sostituita nel 1972 con una struttura in una lega leggera al fluoruro, del peso di 14 tonnellate. Il peso della parte sospesa del mantello \u00e8 di ben 250 tonnellate.\nL'opera \u00e8 stata ideata dallo scultore Evgenij Vu\u010deti\u010d e la progettazione statica \u00e8 dell'ingegnere Nikolaj Nikitin. Per il volto della statua l'artista Lev Majstrenko propose come modello quello di Valentina Izotova, una nativa di Volgograd all'epoca ventiseienne.\nDedica.\nSono duecento i gradini, che simboleggiano i 200 giorni della Battaglia di Stalingrado, i quali conducono dal fondo della collina al monumento. La statua appare sia sull'attuale bandiera sia sullo stemma dell'Oblast' di Volgograd.\nIl maresciallo dell'Unione Sovietica Vasilij \u010cujkov \u00e8 sepolto nell'area del monumento, cos\u00ec come il famoso cecchino sovietico Vasilij Zajcev, che ha ucciso 225 soldati e ufficiali dell'esercito nazista e i loro alleati nella battaglia di Stalingrado.\nTrittico.\nIl monumento \u00e8 la parte centrale del trittico, costituito dal memoriale sovietico \"Retrovie - Fronte\" di Magnitogorsk e la statua \"Guerriero liberatore\" nel Treptower Park di Berlino."}
{"id": "238959", "revid": "92723", "url": "https://it.wikipedia.org/wiki?curid=238959", "title": "Ferrotipia", "text": "La ferrotipia \u00e8 un procedimento di stampa fotografica finalizzato alla realizzazione di immagini su lastre di metallo, solitamente ferro, latta o alluminio (da cui il nome inglese \"tintype\").\nStoria.\nLa tecnica si basava sull'invenzione di Frederick Scott Archer del collodio umido e che utilizzava lastre di vetro come supporto. La variante della ferrotipia fu inventata e pubblicata nel 1853 dal francese Adolphe Alexandre Martin (1824-1886) e fu perfezionata dall'americano Hamilton Lanphere Smith (1819-1903), il quale utilizz\u00f2 dell'acciaio smaltato al posto della latta, come aveva fatto Martin, brevettando il procedimento nel 1856, nonostante le controversie dovute al fatto che un altro americano, Victor Griswold (1819-1872), aveva depositato nello stesso anno un brevetto simile.\nLa ferrotipia soffriva di problemi ereditati dal supporto metallico su cui l'immagine era impressa. Con il passar del tempo l'umidit\u00e0 arrugginiva il metallo compromettendo l'immagine, cos\u00ec come la flessibilit\u00e0 della lastra provocava distaccamenti del materiale sensibilizzato. La qualit\u00e0 generale dell'immagine era equiparabile a quella dell'ambrotipia.\nIl successo della ferrotipia fu l'economicit\u00e0 e la rapidit\u00e0 del processo, tanto da poter essere utilizzato dai fotografi ambulanti, pi\u00f9 o meno improvvisati, specialmente in Gran Bretagna, che poterono confidare sul pi\u00f9 resistente metallo rispetto al vetro dell'ambrotipia. Negli Stati Uniti, durante la guerra civile, il sistema ebbe successo perch\u00e9 i soldati che erano al fronte potevano spedire alle loro famiglie fotografie su supporti resistenti, senza correre il rischio che potessero rompersi nel tragitto (come invece poteva accadere per gli ambrotipi).\nLa lastra di metallo poteva anche essere facilmente rifilata per adattarsi a ogni contenitore o album per la visione.\nIl processo fu utilizzato fino alla fine dell'Ottocento, sostituito dai processi fotografici alle emulsioni in gelatina.\nPrincipio di funzionamento.\nIl procedimento era molto simile a quello dell'ambrotipia, si stendeva uniformemente del collodio su una lastra metallica precedentemente annerita, procedendo alla fotosensibilizzazione con nitrato d'argento ed esposta ancora umida.\nCome prodotto di ampio consumo e utilizzato prevalentemente nelle fiere e da fotografi ambulanti nei paesi, le ferrotipie non erano \"abbellite\" da colori o vernici, come invece accadeva con l'ambrotipia o la dagherrotipia."}
{"id": "238961", "revid": "69794", "url": "https://it.wikipedia.org/wiki?curid=238961", "title": "Mondiali femminili di pallacanestro", "text": ""}
{"id": "238962", "revid": "125208559", "url": "https://it.wikipedia.org/wiki?curid=238962", "title": "Legge di Lambert-Beer", "text": "In ottica la legge di Lambert-Beer, conosciuta anche come legge di Beer-Lambert o Legge di Beer-Lambert-Bouguer, \u00e8 una relazione empirica che correla la quantit\u00e0 di luce assorbita da un materiale, alla concentrazione e allo spessore del materiale stesso attraversato.\nStoria.\nUna prima formulazione di questa legge fu data da Pierre Bouguer nel 1729. Ciononostante, la legge \u00e8 associata al nome di Johann Heinrich Lambert, anche se egli nel suo \"Photometria\" del 1760 cit\u00f2 esplicitamente il precedente trattato di Bouguer. L'enunciato di Lambert afferma che l'assorbanza di un campione di materiale \u00e8 direttamente proporzionale al suo spessore. Molto pi\u00f9 tardi, August Beer scopr\u00ec una diversa relazione nel 1852, affermando che l'assorbanza \u00e8 proporzionale alla concentrazione della specie assorbente contenuta nel campione. La forma moderna della legge di Lambert-Beer combina questi due enunciati correlando l'assorbanza sia alla concentrazione della specie assorbente sia alla lunghezza del cammino ottico nel materiale. \nDescrizione.\nQuando un fascio di luce (monocromatica) di intensit\u00e0 \"I0\" attraversa uno strato di spessore \"l\" di un mezzo, una parte di esso viene assorbita dal mezzo stesso e una parte ne viene trasmessa con intensit\u00e0 residua \"I1\".\nIl rapporto tra le intensit\u00e0 della luce trasmessa e incidente sul mezzo attraversato \u00e8 espresso dalla seguente relazione (si veda dimostrazione seguente)\ndove \"k\u03bb\" \u00e8 il coefficiente di attenuazione (che \u00e8 una costante tipica del mezzo attraversato e dipende dalla lunghezza d'onda \u03bb) e \"l\" \u00e8 lo spessore di soluzione attraversata.\nDefinita quindi la trasmittanza (\"T\") come il rapporto \"I1\"/\"I0\" e come assorbanza (\"A\") l'opposto del logaritmo naturale della trasmittanza, la legge assume una forma ancora pi\u00f9 semplificata:\nche per una soluzione viene ulteriormente modificata in\ndove \"\u03b5\u03bb\" \u00e8 detto coefficiente di assorbimento molare, \"M\" \u00e8 la molarit\u00e0 della soluzione e \"l\" \u00e8 il cammino geometrico. Il valore di \"\u03b5\u03bb\" \u00e8 considerato costante per una data sostanza a una data lunghezza d'onda, bench\u00e9 possa subire lievi variazioni con la temperatura. Inoltre, la sua costanza \u00e8 garantita solo all'interno di un dato intervallo di concentrazioni, al di sopra delle quali la linearit\u00e0 tra assorbanza e concentrazione pu\u00f2 essere inficiata da fenomeni chimico-fisici (ad esempio la precipitazione della specie chimica colorata).\nLa misura dell'assorbanza di soluzioni chimiche a lunghezze d'onda tipiche \u00e8 il principio su cui si basa l'analisi per spettrofotometria.\nDimostrazione della legge di attenuazione dell'intensit\u00e0 luminosa.\nSi pu\u00f2 derivare la legge di attenuazione dell'intensit\u00e0 luminosa di un fascio di radiazione elettromagnetica monocromatica con intensit\u00e0 iniziale formula_4 dalle seguenti assunzioni:\nSi ottiene la seguente relazione differenziale:\nQuesta \u00e8 un'equazione differenziale a variabili separabili, quindi pu\u00f2 essere integrata, ottenendo:\ne infine:\navendo ridefinito formula_15."}
{"id": "238963", "revid": "180559", "url": "https://it.wikipedia.org/wiki?curid=238963", "title": "Saracens Football Club", "text": "Il Saracens Football Club (IPA: ) \u00e8 un club inglese di rugby a 15.\nStoria.\nSquadra fondata nel 1876, nel 1998 ha vinto la Powergen Cup. Gli anni dieci del terzo millennio l'hanno vista ascendere tra le pi\u00f9 popolari e forti squadre di club del mondo. Ha infatti vinto la English Premiership nel 2010-11, e in due bienni consecutivi: 2014-15 e 2015-16, 2017-18 e 2018-19, per un totale di cinque affermazioni. Nelle medesime stagioni ha conquistato la Champions Cup per 3 volte, nel biennio 2015-16 e 2016-17, e ancora nel 2018-19.\nArtefice di tutti questi successi \u00e8 Nigel Wray, uomo d'affari che dagli anni '90 in avanti ha investito sempre di pi\u00f9 nel club, portandolo alla sfilza di allori che ha reso il club uno dei pi\u00f9 blasonati. Wray \u00e8 stato per\u00f2 pure il responsabile della repentina discesa nella polvere della societ\u00e0, proprio al termine del decennio: i Saracens sono stati infatti accusati di aver superato per 3 stagioni di fila, niente affatto casualmente le pi\u00f9 vincenti della Storia, la soglia massima di monte ingaggi fissata a 7 milioni di sterline, attraverso pagamenti illeciti volti a superare i limiti di spesa. Dopo che gli sono stati imposti nel novembre del 2019 una multa da 5 milioni di sterline, 35 punti di penalizzazione e l'obbligo di far calare l'ammontare degli stipendi, Wray si \u00e8 dimesso.\nIl suo successore, Neil Goilding, ha fatto il possibile per cedere giocatori e conseguire tale obiettivo, ma non \u00e8 riuscito a privarsi di abbastanza atleti, incedibili perch\u00e9 o infortunati o aventi uno stipendio al di sopra delle possibilit\u00e0 delle alte squadre, e cos\u00ec il 19 gennaio la federazione inglese ha imposto ai Saracens una seconda penalit\u00e0 di 35 punti, che quindi li costringe alla matematica retrocessione nella stagione 2019-2020 con 14 giornate di anticipo, mentre devono ancora disputare i quarti di Heineken Cup."}
{"id": "238966", "revid": "1762097", "url": "https://it.wikipedia.org/wiki?curid=238966", "title": "Pallavolo paralimpica", "text": "La pallavolo paralimpica, chiamata anche sitting volley (abbreviazione dall'inglese \"sitting volleyball\"), \u00e8 uno sport che si svolge tra due squadre di sei giocatori ciascuna.\nQuesta disciplina \u00e8 praticata da persone che hanno disabilit\u00e0 motorie, stando a contatto con la superficie di gioco.\nLo scopo del gioco \u00e8 quello di inviare la palla sopra la rete affinch\u00e9 cada a terra nel campo opposto e di evitare che ci\u00f2 avvenga sul proprio campo. La squadra ha a disposizione tre tocchi per rinviare la palla (in aggiunta al tocco di muro).\nStoria.\nL\u2019inserimento di individui disabili in un contesto sportivo \u00e8 riconducibile al lavoro del dottor Ludwig Guttmann, neurochirurgo e direttore del National Spinal Injuries Centre dello Stoke Mandeville Hospital di Aylesbury nei pressi di Londra. Nel 1944, grazie all\u2019opera del dottore, alcuni giovani invalidi appartenenti alle forze armate britanniche si cimentarono in alcune discipline sportive adattate all\u2019handicap. Il dottor Guttman, in sostanza, studi\u00f2 e realizz\u00f2 dei programmi di allenamento, facendovi partecipare i pazienti del suo ospedale. Grazie alla motivazione per lo sport, i soggetti coinvolti cominciarono a sviluppare la muscolatura delle braccia e delle spalle, raggiungendo rapidamente risultati migliori rispetto a quelli ottenuti grazie alla normale chinesiterapia. Nel giro di pochi anni, da terapia riabilitativa, lo sport dei disabili divenne attivit\u00e0 ricreativa e successivamente agonistica. Furono organizzati nel 1948 a Londra i primi Giochi Internazionali di Stoke Mandeville, antesignani delle future Paralimpiadi. Lo scopo fondamentale del dottor Guttman era di riuscire, tramite gli stimoli dello sport, a sviluppare in modo ottimale le capacit\u00e0 residue del disabile e a recuperare un accettabile stato psicologico del neo-traumatizzato, al fine di raggiungere la massima autonomia possibile e una dignitosa qualit\u00e0 della vita. Nel giro di qualche anno da questa intuizione cominci\u00f2 a diffondersi in tutto il mondo un nuovo modello riabilitativo che coniugava il recupero psicofisico e l\u2019integrazione sociale, facendo scoprire nuovi orizzonti a migliaia di persone e alle loro famiglie, indirizzandole verso un ventaglio di attivit\u00e0 motorie e sportive adattate. Su questo solco tracciato dal dottor Guttman, inventore quindi della \u201csport terapia\u201d, Tammo Van der Scheer e Anton Albers introdussero nel 1956 in Olanda il Sitting Volleyball, uno sport che riuniva le caratteristiche del Sitzball con quelle della pallavolo tradizionale. Precedentemente c\u2019erano stati diversi tentativi di praticare la pallavolo stando seduti su una carrozzina, ma la cosa non aveva avuto molto seguito, forse anche per la staticit\u00e0 del gioco. Nello stesso periodo in Inghilterra si era sviluppato lo Standing Volleyball, gioco praticato stando in piedi da atleti prevalentemente amputati. Le due discipline, sotto l\u2019egida dell\u2019ISOD (International Sport Organization of the Disabled), furono inserite come dimostrative, per i soli tornei maschili, nel programma paralimpico del 1976 a Toronto e come discipline ufficiali dal 1980 ad Arnhem in Olanda. Fino ai Giochi di Sydney del 2000, i due sport hanno avuto uno sviluppo parallelo. Dal 2004 lo Standing Volley \u00e8 stato escluso dalle Paralimpiadi per lasciare spazio al Sitting Volley femminile. Il sitting volley \u00e8 conosciuto in tutto il mondo e giocato oltre che in Europa, anche in America, in Africa, in Asia e Oceania, coordinato nei rispettivi continenti dalle organizzazioni preposte: ECVD (European Committee Volleyball for Disabled), PACVD (Pan-American Committee Volleyball for Disabled), ACVD (African Committee Volleyball for Disabled), AOCVD (Asia Oceania Committee Volleyball for Disabled); organizzazioni che rispondono alla WOVD (World Organisation Volleyball for Disabled) e all\u2019I.P.C. (International Paralympic Committee)\nCampo di gioco.\nLe partite di pallavolo si svolgono al coperto. La zona libera deve misurare almeno 3 metri dalle linee di fondo e laterali. Il terreno di gioco \u00e8 di forma rettangolare, lungo 10 metri e largo 6, diviso in due settori di 5 per 6 metri da una rete, posta perpendicolarmente al suolo. In entrambi i settori sono tracciate le linee perimetrali, che delimitano il terreno di gioco dalla zona libera e la linea d'attacco posta a 2 metri dalla rete. Le linee e il terreno di gioco devono essere di colori chiari e differenti fra loro. Per le competizioni mondiali e ufficiali il colore delle linee deve essere bianco; inoltre il terreno di gioco e la zona libera devono avere differenti colori, diversi da quello delle linee. La superficie di gioco deve essere piana e uniforme, cos\u00ec da non presentare pericoli per i giocatori. Per le competizioni mondiali e ufficiali, le superfici in legno o in materiale sintetico sono le sole permesse.\nLa rete.\nLa rete \u00e8 posta a un'altezza nella sua parte superiore di 1,15 metri per le gare maschili e 1,05 metri per le gare femminili. \nLa misurazione deve essere effettuata nella parte centrale e in corrispondenza delle due linee laterali. L'altezza deve risultare esatta nel punto centrale, mentre \u00e8 ammissibile una tolleranza di 2 cm ai lati, purch\u00e9 la differenza sia simmetrica. La rete si estende per 6,5-7 metri in lunghezza e un metro in altezza.\nDue bande bianche verticali, larghe 5 centimetri e alte 1 metro, sono fissate alla rete esattamente al di sopra delle linee laterali. Al bordo esterno di ogni banda \u00e8 posta una bacchetta di materiale flessibile, denominata antenna, che si estende 80 cm al di sopra della rete. Le antenne sono dipinte a bande alternate e delimitano lateralmente lo spazio di passaggio.\nIl pallone.\nSecondo il regolamento della FIVB, la palla deve essere di cuoio vero o sintetico e deve avere una forma sferica, una circonferenza di 65\u201367 cm e un peso di 260-280 grammi; la sua pressione interna deve essere di 0,300 \u00f7 0,325\u00a0kg/cm\u00b2 (4,26 \u00f7 4,61 psi\u00a0\u2013294,30 \u00f7 318,82 mbar o hPa). Il suo colore pu\u00f2 essere uniforme e chiaro o una combinazione di colori.\nIl materiale sintetico e la combinazione dei colori per i palloni utilizzati nelle competizioni internazionali ufficiali sono stabiliti dalla FIVB.\nNei campionati italiani 2016/2017 la FIPAV, ha stabilito che gli unici palloni omologati per le gare ufficiali sono i Mikasa MVA200, Mikasa MVA300, e il Molten V5M5000.\nComposizione della squadra.\nUna squadra si compone di un massimo di 12 atleti, inclusi un massimo di due atleti classificati come \u201cdisabili minimali\u201d, un allenatore, un massimo di due assistenti allenatori, un fisioterapista e un medico.\nPer le competizioni World ParaVolley mondiali e ufficiali e i campionati zonali, il medico e il fisioterapista devono essere preventivamente accreditati dalla World ParaVolley.\nUno dei giocatori, diverso dal libero, \u00e8 il capitano della squadra, che deve essere indicato sul referto di gara.\nSoltanto i giocatori registrati sul referto possono entrare sul terreno di gioco e prendere parte alla gara. Dopo la consegna della lista dei partecipanti alla gara, debitamente firmata, la composizione della squadra non pu\u00f2 pi\u00f9 essere modificata.\nIl gioco.\nLa rotazione dei giocatori avviene in senso orario. I numeri indicano le posizioni degli atleti: ad esempio per \"posto 4\" si intende la posizione dell'attaccante a sinistra, durante la rotazione il giocatore nel posto 4 passa al posto 3.\nLo scopo del gioco \u00e8 far in modo che la palla non cada nel proprio campo, ma cada all'interno del campo avversario. Le partite si disputano al meglio dei 5 set e vince la gara la squadra che ne conquista tre; ogni set viene vinto dalla prima squadra che raggiunge 25 punti con almeno due punti di stacco rispetto alla squadra avversaria, fa eccezione il quinto set, denominato tie-break, che termina quando una delle due squadre raggiunge i 15 punti (sempre con lo stacco di 2 punti) e con cambio campo alla conquista dell'ottavo punto. Ogni azione inizia con il servizio (o \"battuta\") effettuato dal giocatore difensore destro della squadra che ne ha ottenuto il diritto; al fischio dell'arbitro egli ha otto secondi di tempo per inviare la palla verso il campo avversario utilizzando qualsiasi parte del braccio. L'azione continua fino a che la palla non tocca il campo, o viene inviata fuori dal campo. La squadra che vince un'azione di gioco conquista un punto e il diritto a servire. Per ogni azione di gioco la squadra ha a disposizione tre tocchi (escludendo l'eventuale tocco di muro) per inviare la palla nel campo avversario facendola passare all'interno dello spazio di passaggio. Dopo aver effettuato un muro, un giocatore pu\u00f2 colpire nuovamente la palla senza incorrere nel fallo di doppio tocco ed effettuando il primo tocco di squadra. \nLa palla non pu\u00f2 essere fermata o trattenuta e pu\u00f2 essere colpita con qualunque parte del corpo; costituisce fallo il contatto e il successivo accompagnamento della palla o il contatto continuo e ripetuto con il corpo. Nel caso in cui la palla tocchi la rete e ritorni indietro, essa pu\u00f2 essere rigiocata nel limite dei tocchi rimasti a disposizione della squadra. Il contatto di un giocatore con la rete non \u00e8 fallo, a condizione che non interferisca con il gioco e che non sia stata colpita la parte superiore della rete. I giocatori possono toccare i pali, i cavi, o qualsiasi altro oggetto oltre le antenne, compresa la rete stessa, a condizione che non interferisca con il gioco. Non \u00e8 fallo se la palla inviata contro la rete causa il suo contatto con un avversario. \nI ruoli dei giocatori in campo sono: \nIl libero, giocatore specializzato nei fondamentali di difesa e ricezione, non segue le normali regole relative alle sostituzioni, ma pu\u00f2 entrare in campo al posto di qualunque giocatore che si trovi in seconda linea senza limiti di volte; generalmente sostituisce il centrale, a meno che questo non stia battendo.\nStrategie di gioco.\nEsistono molte strategie basate su diversi schemi di gioco. Le strategie di attacco, vengono scelte e chiamate dal palleggiatore, che le decide mentre la squadra avversaria si appresta a battere il servizio, e le indica formando un numero con le dita dietro la schiena (per non farsi vedere dagli avversari). La realizzazione delle strategie di gioco si basa sul presupposto che la ricezione sia perfetta, il che significa che il secondo tocco deve avvenire tra il posto 2 e il posto 3 a un'altezza maggiore o uguale a quella della rete stessa. \nIl palleggiatore sceglier\u00e0 a chi passare la palla, stabilendo cos\u00ec una strategia d\u2019attacco differente. La palla potr\u00e0 essere alzata: al centrale davanti a s\u00e9, allo schiacciatore laterale anche con traiettoria tesa o a un altro schiacciatore in seconda linea (la cosiddetta pipe); dietro di s\u00e9 ancora al centrale, all'opposto e infine all'altro schiacciatore in seconda linea. L'efficacia della strategia prescelta dipende quindi dal fatto che la squadra in attacco sappia gi\u00e0 quale di queste opzioni adotter\u00e0 il palleggiatore, mentre la squadra in difesa deve prepararsi a ognuna di esse. Per questo il battitore cerca sempre di mettere il pi\u00f9 possibile in difficolt\u00e0 la ricezione impedendo cos\u00ec la realizzazione della strategia di attacco prescelta. Questo spiega l'elevato tasso di errore che spesso ha il battitore, altrimenti incomprensibile. A questo proposito va ricordato che il problema dell'eccesso di errori in battuta, stimabile in uno su tre circa, e pi\u00f9 in generale il fatto che solo la squadra al servizio potesse guadagnare il punto, hanno in passato rischiato di rendere poco attraente la pallavolo come sport per il grande pubblico e difficoltosa la programmazione delle partite la cui durata era a volte eccessiva. Per questo \u00e8 stato deciso di cambiare il calcolo del punteggio in vigore fino agli anni Novanta. L'introduzione del nuovo sistema ha influito sul regolamento: il rally point system, infatti, implica che ogni azione debba obbligatoriamente concludersi con il punto a favore di una squadra, indipendentemente da quale delle 2 abbia eseguito la battuta. Prima di allora, quando la squadra in battuta falliva il servizio, avveniva semplicemente il \u00abcambio palla\u00bb\nFondamentali.\nPer \"fondamentale\" si intende un'azione specifica e basilare che un giocatore di pallavolo deve saper compiere. Nella pallavolo ci sono tre fondamentali:\nIl muro e l'attacco sono definiti da alcuni fondamentali, da altri secondari. Viene definito \"palleggio\" il passaggio effettuato con le mani e \"baker\" quello eseguito con le braccia. Quando il passaggio viene indirizzato allo schiacciatore, viene chiamato \"alzata\" o \"palleggio di costruzione\".\nDifferenze con la pallavolo.\nContatto con il terreno.\nDurante le azioni di gioco, i giocatori devono essere in contatto con il terreno con la parte del corpo tra le natiche e le spalle, tuttavia, una breve perdita di contatto con il terreno \u00e8 permessa in azioni difensive. Non \u00e8 permesso alzarsi in piedi, sollevare il corpo o camminare per il campo\nEsecuzione della battuta.\nLa palla deve essere colpita con una mano o con qualsiasi parte del braccio, dopo essere stata lanciata. \u00c8 permesso lanciare o lasciare la palla una sola volta. \nNel momento del colpo di servizio, le natiche del battitore non devono toccare il campo (la linea di fondo inclusa). Dopo aver colpito la palla, il battitore pu\u00f2 muoversi oltre la zona di servizio o dentro il campo. Il battitore deve colpire la palla entro gli 8 secondi seguenti il fischio di autorizzazione del primo arbitro. Il servizio eseguito prima del fischio dell\u2019arbitro \u00e8 annullato e deve essere ripetuto.\nAttacco di seconda linea.\nUn giocatore di seconda linea pu\u00f2 completare un attacco a qualsiasi altezza dietro la zona d'attacco: \nFalli d'attacco.\nSi commette fallo d\u2019attacco \nMuro.\n\u00c8 permesso murare la palla del servizio avversario.\nFalli di muro.\nIl giocatore a muro effettua fallo quando solleva le sue natiche nell'effettuare il gesto tecnico.\nRegole.\nLe posizioni dei giocatori sono determinate e controllate attraverso il contatto delle natiche con il pavimento:\nPallavolo in carrozzina.\nSebbene ai Giochi paralimpici faccia parte del programma esclusivamente la \"sitting volleyball\" (\"pallavolo da seduti\"), esiste anche una variante della pallavolo paralimpica che viene praticata con le carrozzine."}
{"id": "238968", "revid": "298055", "url": "https://it.wikipedia.org/wiki?curid=238968", "title": "Forte (musica)", "text": "La parola forte in musica indica una \"coloratura\", cio\u00e8 l'intensit\u00e0 di una nota o di una frase musicale.\nDurante l'esecuzione, il musicista tende a differenziare le varie frasi mediante l'utilizzo di questa tecnica per rendere pi\u00f9 gradevole l'ascolto.\nLa parola \"forte\" non indica un'intensit\u00e0 assoluta ma \u00e8 relativa alla presenza di altri coloriti ed alla sensibilit\u00e0 dell'esecutore.\nSi usano anche i termini fortissimo e fortississimo per esprimere gradi di intensit\u00e0 superiori."}
{"id": "238969", "revid": "1452073", "url": "https://it.wikipedia.org/wiki?curid=238969", "title": "Forte", "text": ""}
{"id": "238976", "revid": "1590006", "url": "https://it.wikipedia.org/wiki?curid=238976", "title": "Fisiognomica", "text": "La fisiognomica o fisiognomonica \u00e8 una disciplina pseudoscientifica che attraverso la fisiognomia o fisiognomonia pretende di dedurre i caratteri psicologici e morali di una persona dal suo aspetto fisico, soprattutto dai lineamenti e dalle espressioni del volto. Il termine deriva dalle parole greche \"physis\" (natura) e \"gnosis\" (conoscenza). Fin dal XVI secolo questa disciplina godette di una certa considerazione tanto da essere insegnata nelle universit\u00e0. La parola fisiognomica o fisiognomia venne usata fra gli studiosi per distinguerla dal termine fisionomia (o fisonomia) che ha un significato simile ma pi\u00f9 generico.\nTutto il sapere umano si basa infatti sulla fisio-gnomica derivata dalla \"fisio-nomia estetica\" della realt\u00e0. Ovverosia dal dedurre, attraverso i sensi e l'osservazione morfo-genetica della natura, la sua intrinseca legge del divenire in atto. La cosiddetta \" \"fisio-gnosia\" \" in cui rientrava pure l'uomo quale cosciente parte della legge naturale.\nDescrizione.\nEsistono due principali tipi di fisiognomica:\nLa fisiognomica nell'antichit\u00e0.\nRiferimenti a relazioni tra l'aspetto di una persona e il suo carattere risalgono all'antichit\u00e0 e si possono rinvenire in alcune antiche poesie greche. Le prime indicazioni allo sviluppo di una teoria in questo senso risultano nell'Atene del V secolo a.C. dove un certo Zopyrus si proclamava esperto di quest'arte.\nI giovani che volevano entrare nella scuola pitagorica dovevano dimostrare di essere gi\u00e0 istruiti nella fisiognomica (ephysiognomonei).\nIl filosofo Aristotele, nel IV secolo a.C., si riferiva spesso a questo tipo di teorie anche con citazioni letterarie. Aristotele stesso era d'accordo con queste teorie come testimonia un passaggio di \"Analitici primi\" (2.27):\nIl primo trattato sistematico sulla fisiognomica giunto fino ad oggi \u00e8 il volumetto \"Physiognomica\" attribuito ad Aristotele ma pi\u00f9 probabilmente frutto della sua scuola. \u00c8 diviso in due parti e quindi probabilmente in origine erano due lavori separati. La prima sezione tratta soprattutto del comportamento umano sorvolando su quello degli animali. La seconda sezione \u00e8 incentrata sul comportamento animale dividendo il regno animale in maschile e femminile. Da questo vengono dedotte corrispondenze tra l'aspetto umano e il comportamento.\nDopo Aristotele, i trattati pi\u00f9 importanti sono:\nLa fisiognomica moderna.\nLa fisiognomica, in quanto studio delle particolarit\u00e0 del volto umano in grado di rivelare peculiarit\u00e0 caratteriali, era piuttosto diffusa nel Rinascimento ed \u00e8 risaputo che Leonardo ne era appassionato, come pure Michelangelo.\nIl trattato di Pomponio Gaurico intitolato \"De Sculptura\", pubblicato a Firenze nel 1504, presenta questo tipo di conoscenza nei termini seguenti:\nGli studi di fisiognomica influenzarono artisti del Cinquecento - come Sofonisba Anguissola (Fanciullo morso da un gambero) e Fede Galizia (Ritratto di Paolo Morigia) - nell'interpretazione dell'emotivit\u00e0 del soggetto ritratto.\nIl principale esponente della fisiognomica pre-positivista \u00e8 stato il pastore svizzero Johann Kaspar Lavater (1741 - 1801) che fu amico, per un breve periodo, di Goethe. Il saggio di Lavater sulla fisiognomica fu pubblicato per la prima volta in tedesco nel 1772 e divenne subito popolare. Venne poi tradotto in francese ed inglese influenzando molti lavori successivi. Le fonti principali dalle quali Lavater trasse conferma per le sue idee furono gli scritti di Giambattista della Porta (1535 - 1615) e del fisico e filosofo inglese Thomas Browne (1605 - 1682) del quale lesse e apprezz\u00f2 \"Religio medici\". In questo lavoro Browne discute della possibilit\u00e0 di dedurre le qualit\u00e0 interne di un individuo dall'aspetto esteriore del viso:\nIn seguito Browne afferm\u00f2 le sue convinzioni sulla fisiognomica nella sua opera \"Christian Morals\" (1675 circa):\nA Thomas Browne \u00e8 accreditato l'uso della parola caricatura in inglese, sulla quale si cerc\u00f2 di basare con fini illustrativi l'insegnamento della fisiognomica.\nBrowne possedeva alcuni scritti di Giambattista della Porta tra cui \"Della celeste fisionomia\" nel quale egli sosteneva che non sono gli astri ma il temperamento ad influenzare sia l'aspetto che il carattere. In \"De humana physiognomia\" (1586) \n Porta us\u00f2 delle xilografie di animali per illustrare i tratti caratteristici dell'uomo. I lavori di Porta sono ben rappresentati nella libreria di Thomas Browne ed entrambi erano sostenitori della \"dottrina delle firme\" \u2014 cio\u00e8, le strutture fisiche in natura come le radici, i gambi e i fiori di una pianta, sono chiavi indicative o \"firme\" delle loro propriet\u00e0 medicamentose.\nLa popolarit\u00e0 della fisiognomica, nonostante precursori come Marin Cureau de La Chambre nel XVII secolo, crebbe soprattutto durante il XVIII e XIX secolo. Trov\u00f2 in particolare nuovo vigore negli studi del celebre antropologo e criminologo italiano Cesare Lombroso, il quale ne trasse ipotesi di applicazioni pratiche nella criminologia forense e nella prevenzione dei reati, giungendo a predicare la pena capitale come unica soluzione contro la tendenza criminale innata e pertanto non educabile con la sola pena detentiva.\nLa fisiognomica influenz\u00f2 anche altri campi al di fuori della scienza, come molti romanzieri europei tra i quali Honor\u00e9 de Balzac; nel frattempo la 'Norwich connection' alla fisiognomica si svilupp\u00f2 attraverso gli scritti di Amelia Opie e del viaggiatore e linguista George Borrow, inoltre fra molti romanzieri inglesi del XIX secolo si diffuse l'uso di passaggi molto descrittivi dei personaggi e del loro aspetto fisiognomico in particolare Charles Dickens, Thomas Hardy e Charlotte Bront\u00eb.\nNel XX secolo questa dottrina \u00e8 stata da pi\u00f9 parti tirata in campo a supporto di ideologie xenofobe e pseudo-studi sulla razza.\nLa frenologia era pure considerata fisiognomica. Fu creata intorno al 1800 dai fisici tedeschi Franz Joseph Gall e Johann Spurzheim e si diffuse nel corso del XIX secolo in Europa e negli Stati Uniti.\nIn sostanza la fisiognomica moderna subisce nel tempo una serie di modificazioni strutturali che la specializzano in varie discipline (dai primi rudimenti di psicanalisi alla antropologia criminale di Cesare Lombroso). Essa infatti \u00e8 proporzionale alle conoscenze del periodo, ma ancor pi\u00f9 alle metodologie impiegate. Parlando infatti di fisiognomica moderna, si invade un campo vastissimo fatto di congetture neo-aristoteliche, ma anche di mirabolanti imprese antropologiche, come la macchina che misura le capacit\u00e0 intellettive umane partendo dall'analisi della forma del cranio, inventata dai fratelli Fowler. Tuttavia, che si tratti di tentativi pseudo-scientifici, o di volontari indottrinamenti razzisti, questo spesso strato di ricerche resta un monumento alle buone e alle cattive intenzioni umane, in quanto mai ha concesso prove scientificamente insindacabili. Il recentissimo studio del naturalista Dario David (\"La vera storia del cranio di Pulcinella: le ragioni di Lombroso e le verit\u00e0 della fisiognomica\"), ha messo in evidenza quanto effimero sia il piedistallo antropocentrico, e nel contempo come possa essere studiato il volto umano, in relazione al comportamento, utilizzando il solo grandangolo dell'etologia comparata e dell'ecologia. I tratti somatici sono infatti indicativi di una regione ben identificabile per cultura, religione, storia, tradizioni o magari isolamento geografico. Se quei tratti somatici (ammesso che siano effettivamente diversi) si associano quindi ad un comportamento, che magari sar\u00e0 tipico o frequente nel luogo, allora ecco la fisiognomica, o per lo meno una sua versione scientificamente accessibile, in grado di relazionare comportamento e sembianza.\nBenedict Lust.\nPer Benedict Lust questa scienza non aveva nulla di pseudo-scientifico; egli aveva osservato, per il rigoroso metodo naturopatico che sviluppava in quegli anni, che quando la gente guariva, cambiava anche in volto. Eliminando le scorie e le tossine, il viso diventava pi\u00f9 \"snello\": il doppio mento scompariva, tornava a vedersi il collo in quei volti che prima lo avevano \"sepolto\" sotto strati di tessuto adiposo, anche i capelli in alcuni casi erano pi\u00f9 folti.\nPer tutto questo cominci\u00f2 a sviluppare un sistema di diagnosi \"all'inverso\", ossia: se le modificazioni, una volta che la gente guariva da un determinato male erano costanti, allora significava anche che, quando e quanto pi\u00f9 quelle caratteristiche facciali \"sintomatiche\" erano presenti in una persona, tanto pi\u00f9 la persona era anche affetta da quel determinato \"male\" specifico di cui le alterazioni nel viso erano soltanto un sintomo."}
{"id": "238980", "revid": "767487", "url": "https://it.wikipedia.org/wiki?curid=238980", "title": "Assalto alla Terra", "text": "Assalto alla Terra (\"Them!\") \u00e8 un film del 1954 diretto da Gordon Douglas.\n\u00c8 un horror fantascientifico e uno dei classici del cinema di fantascienza degli anni cinquanta.\nTrama.\nDue poliziotti che circolano per le strade desertiche del Nuovo Messico, avvisati da un pilota di un piccolo aereo da ricognizione trovano una bambina che vaga in stato di shock con una bambola in braccio e subito dopo una roulotte distrutta con uno strano squarcio fatto dall'esterno, chiamano i rinforzi e un'autoambulanza che porta via la bambina in stato catatonico.\nArriva sul posto Robert Graham, un poliziotto federale, che insieme a Ben, uno dei due poliziotti che hanno ritrovato la bambina, inizia a indagare, senza per\u00f2 conseguire apprezzabili risultati. Da Washington intanto hanno mandato il prof. Medford, un anziano scienziato esperto in mirmecologia e sua figlia Patrizia, sua assistente. Lo scienziato vuole subito visitare la bambina, alla quale fa annusare una boccettina di acido formico: la bambina si risveglia improvvisamente e strilla \"\u00abEccole!\u00bb\" per poi avere un attacco di panico.\nDurante l'esplorazione nel deserto il gruppetto composto da Ben, Robert Graham, Medford e Patrizia compie una strabiliante scoperta: una colonia di formiche \u00e8 stata contaminata dalle radiazioni in seguito alla prima esplosione atomica avvenuta ad Alamogordo nove anni prima. Il risultato \u00e8 che le formiche sono diventate giganteschi mostri aggressivi. Una di queste formiche viene uccisa dai due poliziotti con un mitra, mirando alle antenne, su suggerimento di Medford.\nIn seguito trovano il formicaio, che neutralizzano con speciali bazooka con bombe al fosforo.\nLa discesa nel formicaio dimostra per\u00f2 che due regine sono volate via con conseguenze potenzialmente disastrose per l'umanit\u00e0.\nFortunatamente una delle due regine fa il nido in una nave da carico poi salpata da Acapulco, cosicch\u00e9, pur seminando panico e distruzione sulla nave in navigazione, pu\u00f2 essere facilmente distrutta facendo affondare la nave dall'incrociatore Milwaukee. Invece un pilota di un piccolo aereo viene attaccato dall'altra regina: l'aereo precipita ma il pilota si salva, venendo per\u00f2 rinchiuso in manicomio per paura che diffonda notizie allarmanti.\nL'altra regina raggiunge invece Los Angeles, creando un nido nell'intricata rete fognaria della citt\u00e0. Il lanciafiamme si rivela l'unica arma efficace a sterminare gli insetti. Le truppe arrivate sul posto, guidate dallo scienziato, riescono a individuare il nido delle formiche, ma le cose si complicano in quanto due bambini, ignari delle conseguenze, nei loro giochi si sono spinti dentro le fogne e sono intrappolati l\u00e0 sotto, nel nido.\nIl poliziotto Ben, individuato un cunicolo in costruzione che porta al nido, si sacrifica per salvare i due bambini. Graham rimane invece intrappolato in una intercapedine insieme alle feroci formiche regine che continuano a deporre uova. I soccorsi arrivano appena in tempo per salvare Graham, bruciando le regine adulte prima che le uova si schiudano.\nMentre osserva la straziante morte dei mostri, Graham chiede: \"\u00abSe questi mostri sono stati originati dalla bomba atomica del 1945, cosa avranno provocato quelle successive?\u00bb\". Un rassegnato prof. Medford gli risponde: \"\u00abNessuno pu\u00f2 saperlo. Con l'avvento dell'era atomica, l'uomo \u00e8 entrato in un nuovo mondo. E ci\u00f2 che lo attende in questo nuovo mondo, nessuno pu\u00f2 prevederlo\u00bb\".\nDistribuzione.\nNegli Stati Uniti d'America il film usc\u00ec nei cinema il 19 giugno 1954, eccezion fatta per la citt\u00e0 di Saint Louis dove usci il 15 giugno, e di New York, dove usc\u00ec il 16 giugno. In Italia il film fu distribuito dall'11 settembre dalla Warner Bros. nello stesso anno.\nPromozione.\nIl trailer originale del film recita: \"Terror...Horror...Excitement...Mystery!\", ovvero THEM.\nInfluenza culturale.\nQuesto film ha influenzato moltissimi \"B-movie\" degli anni cinquanta.\nSia \"Arac Attack - Mostri a otto zampe\" che \"Lilo &amp; Stitch 2 - Che disastro Stitch!\" comprendono scene da \"Assalto alla Terra\".\nIl film ha ispirato la serie di videogiochi \"It Came from the Desert\", sviluppati per Amiga dalla Cinemaware nel 1989 (il primo capitolo) e nel 1990 (il suo seguito)."}
{"id": "238981", "revid": "290948", "url": "https://it.wikipedia.org/wiki?curid=238981", "title": "Parametri di cella", "text": ""}
{"id": "238985", "revid": "125195521", "url": "https://it.wikipedia.org/wiki?curid=238985", "title": "Antonello Trombadori", "text": "Biografia.\nNato in una famiglia di artisti di origine siciliana (il padre Francesco \u00e8 pittore), vive una giovinezza felice nella casa-studio di Villa Strohl-Fern, entrando in contatto con numerosi intellettuali dell'epoca. Amico intimo di Renato Guttuso, da giovane collabora con alcune riviste importanti, quali \"La Ruota\", \"Primato\", \"Citt\u00e0\", \"Corrente\", \"Cinema\". Frequenta il ginnasio al Mamiani, in Viale delle Milizie, poi il liceo al Visconti, nella piazza del Collegio Romano, frequentato anche da Paolo Bufalini e da Giulio Andreotti. Iscritto ai Gruppi Universitari Fascisti, partecipa ai Littoriali della cultura e dell'arte di Napoli (1937) e di Bologna (1940). Successivamente, dopo una iniziale simpatia per il liberalsocialismo (suo grande amico fu Bruno Zevi) si avvicina rapidamente al Partito Comunista clandestino, al quale si iscrive dopo l'entrata dell'Italia in guerra.\nLa militanza antifascista.\nUfficiale dei bersaglieri, Trombadori \u00e8 inviato al fronte greco-albanese, dove \u00e8 ferito e, per tale motivo, rimandato nella Capitale in licenza di convalescenza. A Roma, nel 1941, \u00e8 arrestato con altri studenti e operai per avere organizzato moti all'Universit\u00e0 di Roma contro la guerra, ed \u00e8 condannato al confino dal Tribunale Speciale; Benito Mussolini gli propone la possibilit\u00e0 di proscioglierlo da ogni accusa, per via dell'importanza della famiglia, in caso di pentimento pubblico. Trombadori rifiuta ogni compromesso e viene confinato a Carsoli. \nAlla caduta del fascismo, Trombadori rientra a Roma. Dopo l'armistizio dell'8 settembre e la fuga dei Savoia da Roma, in assenza di comandi militari, partecipa alla disperata difesa popolare della Capitale dall'occupazione tedesca in Porta San Paolo, dopo avere tentato di distribuire armi per la resistenza agli ordini di Luigi Longo e con il sostegno del generale Giacomo Carboni.\nDurante l'occupazione tedesca della citt\u00e0 costituisce i GAP-Gruppi di Azione Patriottica, una formazione partigiana incaricata di effettuare attentati e sabotaggi contro il nemico. Arrestato il 2 febbraio 1944 dalle SS, Trombadori \u00e8 imprigionato prima a Via Tasso e poi a Regina Coeli. Riesce a scampare alla decimazione dell'eccidio delle Fosse Ardeatine, grazie all'azione del medico socialista del carcere Alfredo Monaco, che lo ricovera temporaneamente in infermeria.. Successivamente \u00e8 inviato al lavoro forzato sul fronte di Anzio, dove per\u00f2 fugge, riprendendo l'attivit\u00e0 clandestina fino al giorno della Liberazione di Roma, il 4 giugno 1944. Per i suoi meriti di combattente gli \u00e8 conferita la medaglia d'argento al valore militare.\nIl dopoguerra.\nDopo la Liberazione, Trombadori organizza la mostra \"L'arte contro la barbarie\". Nel 1945 presenta l'album di disegni di Guttuso \"Gott mit uns\" e nello stesso anno aiuta Roberto Rossellini a girare il capolavoro \"Roma citt\u00e0 aperta\". Si sposa con Fulvia Trozzi, figlia del famoso avvocato e parlamentare socialista Mario Trozzi da cui avr\u00e0 due figli: Duccio e Lucilla; pi\u00f9 tardi avr\u00e0 tre nipoti: Cecilia (1976), Ortensia (1979) e Charlotte (1991).\nNel dopoguerra alterna la vita da funzionario del PCI (\u00e8 responsabile della vigilanza di Palmiro Togliatti) a quella di critico d'arte e cinematografico (sul quotidiano del PCI \"l'Unit\u00e0\" e sulla rivista ideologica \"Rinascita\") a sostegno del neorealismo e della cultura dell'impegno: dalla sua iniziativa dipende la fortuna del film \"La terra trema\" (1948), di Luchino Visconti, la costituzione del Circolo del Cinema, oltre che la nascita della rivista di orientamento marxista 'Il Contemporaneo' di cui \u00e8 direttore dal 1954 al 1964.\nNel 1956 \u00e8 eletto consigliere comunale di Roma, nelle liste del PCI e viene confermato alle successive elezioni del 1960, 1962 e 1966. Nel 1967 \u00e8 inviato in Vietnam per conto de \"l'Unit\u00e0\". Nel 1968 \u00e8 eletto deputato al Parlamento ed \u00e8 confermato nelle tre legislature successive, sino al 1983.\nDopo la contestazione giovanile, polemico con la deriva dell'estremismo interno ed esterno al PCI, Trombadori torna progressivamente su posizioni sempre pi\u00f9 vicine al liberalsocialismo delle origini. E si avviciner\u00e0 alle posizioni 'filosocialiste' di esponenti comunisti come Paolo Bufalini e Giorgio Napolitano.\nComunista moderato.\nEretica, per i comunisti ortodossi, la sua tesi che la vera rivoluzione russa sia stata \"quella del febbraio del 1917, di Kerenskij, che abbatt\u00e9 lo zarismo e introdusse la democrazia nel paese, e non quella dell'ottobre dello stesso anno, quella di Lenin e dei soviet, pi\u00f9 assimilabile a un colpo di Stato che a una rivoluzione\".\nDal 1976, anno in cui Bettino Craxi diventa segretario del Partito Socialista Italiano, Trombadori inizia una graduale riflessione che lo porter\u00e0 nel 1993 a dichiararsi \"non pi\u00f9 comunista\" e a votare PSI. Anche prima di questa personale \"svolta\", \u00e8 d'accordo con Craxi sulla riforma della scala mobile, iniziata con il decreto di San Valentino, e riserver\u00e0 l'unica critica al segretario del garofano solo durante il rapimento di Aldo Moro, non condividendo la sua proposta di 'trattativa' con le Brigate Rosse. Si ritiene comunque \"che in Trombadori non c'era traccia dell'antisocialismo tipico della classe dirigente comunista berlingueriana e che Craxi esercitava su lui un certo fascino\".\nOpere critiche.\nTra i contributi critici pi\u00f9 importanti di Trombadori meritano una citazione i saggi introduttivi nei cataloghi delle retrospettive \"Donghi\" e \"Scipione\" (entrambi del 1985); \"Scuola Romana\" (1986) e \"Roma appena ieri\" (1987). Cur\u00f2 inoltre il catalogo delle opere d'arte della Camera dei deputati. \nOpere in dialetto romanesco.\nTrombadori fu anche stimato poeta in dialetto romanesco. La sua prima edizione di poesie \u00e8 del 1980 (\"La palomm\u00e8lla\", ed. Scheiwiller). Successivamente, per un decennio, scrisse brillanti sonetti sulla pagina romana del \"Messaggero\" e li pubblic\u00f2 in volume (\"Indovinela grillo\", Newton Compton, 1988).\nOnorificenze.\n Distintivo d'onore per i patrioti \"Volontari della libert\u00e0\"\n Medaglia commemorativa della guerra di liberazione"}
{"id": "238992", "revid": "1305772", "url": "https://it.wikipedia.org/wiki?curid=238992", "title": "Livia Turco", "text": "\u00c8 stata parlamentare della Repubblica dal 1987 al 2013, ricoprendo vari incarichi parlamentari, ministro per la solidariet\u00e0 sociale dal 18 maggio 1996 al 11 giugno 2001 nei governi Prodi I, D'Alema I, D'Alema II e Amato II, dove si \u00e8 occupata della legge 40/1998 Turco-Napolitano, e ministro della salute dal 17 maggio 2006 al 8 maggio 2008 nel governo Prodi II.\nBiografia.\nNasce a Cuneo il 13 febbraio 1955, da una famiglia cattolica operaia di Morozzo, dove ha studiato prima nella sua citt\u00e0 natale e poi a Torino, dove ha ottenuto il diploma di liceo classico. Si iscrive alla facolt\u00e0 di lettere e filosofia e svolge svariati lavori tra cui l'insegnante nelle scuole elementari.\nImpegnata in attivit\u00e0 di volontariato sociale, e presiedendo la fondazione Nilde Iotti, il 27 dicembre 2017 riceve l'onorificenza Dama di Gran Croce dell'Ordine al merito della Repubblica Italiana su proposta della Presidenza del Consiglio.\nVita privata.\nSposata dal gennaio 2006 con Agostino Loprevite, compagno di una vita, ha un figlio: Enrico.\nCarriera politica.\nGli inizi.\nNel 1970, nel periodo in cui frequenta il liceo classico, inizia l'attivit\u00e0 politica, iscrivendosi alla Federazione Giovanile Comunista Italiana (FGCI), l'organizzazione giovanile del Partito Comunista Italiano (PCI), nella sezione di Cuneo.\nNel 1973 si trasferisce a Torino e conferma la sua scelta di militanza politica nel PCI, grazie alla proposta politica avanzata da Enrico Berlinguer del Compromesso storico, basata sul dialogo tra le grandi forze politiche popolari e le tradizioni culturali cattolica, laica e di sinistra.\nNel 1978 viene eletta segretaria provinciale della FGCI a Torino, incarico che ricopre per 4 anni, fino al 1982, impegnandosi per i diritti delle donne e diventa anche funzionaria di partito e responsabile della federazione locale delle donne comuniste. Durante quegli anni difficili si occupa della lotta contro il terrorismo, ma anche delle battaglie per superare i manicomi, conquistare la legge per la regolamentazione dell'aborto, per combattere la disoccupazione giovanile, per ottenere il Servizio Sanitario Nazionale approvato nel '78.\nNel 1983 diventa consigliere regionale del Piemonte, dov'\u00e8 subentrata nell\u2019ultimo anno di legislatura, mentre alle elezioni amministrative del 1985 viene eletta consigliere comunale di Torino.\nElezione a deputato.\nNel 1987 viene eletta Responsabile nazionale delle donne comuniste, su proposta del segretario generale del PCI Alessandro Natta, entrando a far parte della segreteria nazionale del PCI. Nello stesso anno viene candidata alle elezioni politiche di quell'anno, venendo eletta alla Camera dei deputati. Si impegna su nuove leggi per il diritto al lavoro, la tutela della maternit\u00e0, la legge contro la violenza sessuale, per introdurre norme antidiscriminatorie nella legge per la elezione diretta del sindaco e del presidente della provincia.\nSvolge il ruolo di Responsabile Nazionale delle Donne Comuniste e poi del PDS dal 1987 al 1994.\nNel 1989, tra gli esponenti di spicco del partito, si schiera a favore e diventa una dei promotori dello scioglimento del PCI, con la svolta della Bolognina di Achille Occhetto, per il suo superamento e dare vita ad una nuova formazione politica post comunista, che avviene nel 1991, dove aderisce al Partito Democratico della Sinistra (PDS).\nNel 1995 partecipa alla elaborazione del progetto de L'Ulivo, e viene eletta Presidente della Commissione Nazionale per la parit\u00e0 e le pari opportunit\u00e0 della Presidenza del Consiglio. Si impegna per l'attuazione delle politiche scaturite dalla Conferenza Nazionale delle donne svoltasi a Pechino.\nMinistro per la solidariet\u00e0 sociale.\nAlle politiche del 1996 viene candidata nel collegio uninominale di Collegno per la Camera, sostenuta dalla coalizione di centro-sinistra L'Ulivo in quota PDS, e viene rieletta deputata con il 52,83% dei voti contro il candidato del Polo per le Libert\u00e0 Ermanno Margaglia (33,37%) e della Lega Nord Antonio Dattilo (13,8%). Dopo la vittoria de L'Ulivo di Romano Prodi alle elezioni politiche del 1996, e il successivo incarico di formare un esecutivo presieduto da Prodi stesso, viene proposta da Prodi come ministro per la solidariet\u00e0 sociale. Il giorno successivo, il 18 maggio 1996, giura nelle mani del Presidente della Repubblica Oscar Luigi Scalfaro come Ministro per la solidariet\u00e0 sociale nel primo governo Prodi, incarico che mantiene nei successivi governi D'Alema, D'Alema-bis e Amato-bis fino all'11 giugno 2001.\nNel 1998 aderisce alla svolta in chiave moderna di Massimo D'Alema dal PDS ai Democratici di Sinistra (DS), per unificare il PDS con altre forze della sinistra italiana e \"ammainare\" definitivamente il simbolo falce e martello in riferimento al comunismo, in favore alla rosa della socialdemocrazia.\nProvvedimenti.\nCome ministra, si \u00e8 impegna nelle leggi per i diritti dell\u2019infanzia e dell'adolescenza, per le persone disabili, contro le droghe, per i congedi parentali, per la riforma dei servizi sociali. Le leggi pi\u00f9 importanti sono: la legge 285/97 \u201cDisposizioni per la promozione dei diritti dell'infanzia e dell'adolescenza; la legge 328/2000 \"Disposizioni per un sistema integrato di interventi e di servizi sociali\"; la legge 53/2000 \"Disposizioni per Il sostegno alla Maternit\u00e0 ed alla paternit\u00e0, per il diritto alla cura ed alla formazione e per il coordinamento dei tempi della Citta\"; Decreto Legislativo 26 marzo 2001 \"Testo unico sulla maternit\u00e0 e sulla paternit\u00e0\".\nElabora con il ministro dell'Interno e per il Coordinamento della Protezione civile Giorgio Napolitano la prima legge che disciplinava la materia dell'immigrazione in Italia, la legge 40/1998 e poi decreto legislativo 286/1998.\nNel 2000 depone in parlamento la prima legge di riforma della Cittadinanza per le persone straniere.\nCorsa alla Presidenza della Regione Piemonte.\nIn vista della convocazione delle elezioni regionali in Piemonte del 2000, accetta di candidarsi alla presidenza della Regione Piemonte, venendo appoggiato dalla coalizione di centro-sinistra L'Ulivo composta dalle liste: Democratici di Sinistra, Partito della Rifondazione Comunista, I Democratici, \"Centro per il Piemonte\" (PPI-RI-UDEUR), Partito dei Comunisti Italiani, Federazione dei Verdi, Socialisti Democratici Italiani e Partito Pensionati. Alla tornata elettorale Livia Turco perde la competizione, ottenendo il 39,49% dei voti contro il 51,78% del presidente uscente Enzo Ghigo di Forza Italia.\nIncarico nei DS e Ministro della Salute.\nAlle politiche del 2001 viene ricandidata nel collegio uninominale di Collegno alla Camera, sostenuta di nuovo da L'Ulivo in quota DS, e viene di nuovo rieletta deputata con il 56,92% dei voti contro il candidato della Casa delle Libert\u00e0, in quota Alleanza Nazionale, Agostino Ghiglia (37,04%) e della Lista Di Pietro Anna Maria Audino (6,05%). Nello stesso anno diventa membro della segreteria nazionale dei Democratici di Sinistra con Piero Fassino, dirigendo il dipartimento Welfare del partito, incarico che mantiene fino al 2006.\nAlle politiche del 2006 viene candidata per la prima volta al Senato della Repubblica, nella circoscrizione Piemonte tra le liste de L'Ulivo, venendo eletta senatrice nella XV legislatura, dove alle consultazioni politiche la coalizione di centro-sinistra L'Unione guidata da Romano Prodi ne esce vittoriosa, seppur con un risultato risicato. Successivamente con la nascita del secondo governo presieduto da Prodi, viene indicata come ministro della salute in quota DS, giurando il 17 maggio 2006 nelle mani del neo-presidente della Repubblica Giorgio Napolitano, incarico che mantiene fino alla sua fine prematura del governo il 7 maggio 2008.\nCome ministro della salute, nel 2007 si \u00e8 occupata di varare il progetto de \"Le case della salute\", oltre che il decreto ministeriale che riconosceva l'efficacia terapeutica del THC (\"Delta-9-tetraidrocannabinolo\"), il principio attivo della cannabis, e di altri derivati sintetici, inserendo alcuni farmaci nella tabella delle sostanze psicotrope appositamente prevista dalla legge Fini-Giovanardi.\nNel 2007 aderisce al Partito Democratico (PD), di cui \u00e8 una dei fondatori.\nRitorno alla Camera.\nAlle elezioni primarie del PD nel 2009 sostiene la mozione di Pier Luigi Bersani, ex ministro dello sviluppo economico nel secondo governo Prodi di cui ha fatto parte anche lei, che risulter\u00e0 vincente con il 53% dei voti. Successivamente Turco viene nominata da Bersani, neo-eletto segretario del PD, presidente del Forum Immigrazione del partito. Si impegna nella battaglia per lo ius soli.\nNel 2010 con Marisa Malagoli Togliatti ed un gruppo di donne Promuove la Fondazione Nilde Iotti : donne, cultura e societ\u00e0 di cui \u00e8 Presidente.\nNella legislatura 2008-2013 \u00e8 capogruppo del PD nella XII Commissione Affari Sociali della Camera e si impegna per ottenere la legge 38/2010 \u201cNorme per le cure palliative e le terapie antidolore \u201c.\nIn vista delle politiche del 2013 decide di non ricandidarsi per sua volont\u00e0, terminando l'esperienza parlamentare nel 2013 dopo pi\u00f9 di 25 anni. Non avendo ancora raggiunto per due anni l\u2019et\u00e0 pensionabile, chiede di tornare al lavoro come funzionaria nel partito. Richiesta che suscita non poche polemiche all\u2019interno del partito, tant'\u00e8 che sar\u00e0 lei a dichiarare che il suo impegno sui temi del Forum immigrazione PD prosegua a titolo gratuito, restando per\u00f2 \u201c\"in aspettativa non retribuita\"\u201d, come riporta \"La Repubblica\" l'8 marzo.\nDopo il parlamento.\nDurante la campagna elettorale per le elezioni amministrative del 2016 a Roma, Turco viene indicata, in una diretta Facebook, dal candidato \"renziano\" del PD e il centro-sinistra, il vicepresidente della Camera ed ex radicale Roberto Giachetti, come assessore ai servizi sociali, welfare e immigrazione nella sua giunta in caso di vittoria. Tuttavia Giachetti viene duramente sconfitto al ballottaggio dalla candidata del movimento 5 stelle Virginia Raggi.\nAlle primarie del PD del 2017 sostiene la mozione di Andrea Orlando, ministro della giustizia nel governo Gentiloni, assieme ai torinesi del PD, ma rifiutandosi di candidarsi all'assemblea del PD.\nNel novembre del 2021 il Presidente della Regione Lazio Nicola Zingaretti la sceglie per la guida dell\u2019Azienda dei servizi alla persona \"Istituto romano San Michele\"."}
{"id": "239007", "revid": "1516566", "url": "https://it.wikipedia.org/wiki?curid=239007", "title": "Maestro del 1310", "text": "Biografia.\nL'anonimo pittore italiano deriva il suo nome dalla tavola con la \"Madonna col Bambino tra angeli e il committente Filippo Paci\", oggi conservata nel \"Mus\u00e9e du Petit Palais\" ad Avignone e datata proprio 1310, dove il suo stile mostra influssi prettamente gotici francesi.\nPrecedenti, del 1307, sono gli affreschi con \"Storie della Passione\" nel coro della chiesa di San Giovanni Fuorcivitas a Pistoia, con figure dalla forte carica espressionistica.\nAgli ultimi anni di attivit\u00e0 del pittore \u00e8 da assegnare il polittico con la \"Madonna col Bambino e i santi Giovanni Battista, un apostolo, Maria Maddalena e Bernardo\", una volta posto sull'altar maggiore della chiesa di Santa Maria Maddalena del convento degli Umiliati a Pistoia e oggi nel Museo Civico cittadino.\nDi attribuzione contestata sono due affreschi nella chiesa di San Domenico, sempre a Pistoia, realizzati attorno agli anni trenta del XIV secolo: un polittico con la \"Madonna e santi\", sito nel refettorio e una \"Annunciazione\" per l'arcone che immette nella cappella maggiore."}
{"id": "239029", "revid": "18323", "url": "https://it.wikipedia.org/wiki?curid=239029", "title": "Rosa Russo Iervolino", "text": "\u00c8 stata parlamentare dal 1979 al 2001 tra la Camera dei deputati e il Senato della Repubblica, ricoprendo vari incarichi parlamentari, e svolgendo il ruolo di Ministro per gli affari sociali, Ministro della pubblica istruzione e Ministro dell'interno, la prima donna ad essere a capo del Viminale.\nBiografia.\nNasce a Napoli il 17 settembre 1936, figlia di Angelo Raffaele Jervolino, ministro nei governi De Gasperi V, Segni II, Tambroni, Fanfani III e IV, Leone I, Moro I e II, e di Maria De Unterrichter, entrambi parlamentari della Democrazia Cristiana all'Assemblea Costituente. \nConosciuta anche con la trascrizione del cognome \"Jervolino\", o col vezzeggiativo \"Rosetta\", si \u00e8 presentata alle competizioni elettorali come Rosa Iervolino Russo, con il proprio cognome (trascritto con la I in luogo della J per un errore anagrafico) anteposto a quello del marito. \u00c8 \nSi \u00e8 sposata il 26 ottobre 1964 con Vincenzo Russo, noto medico di Vasto in provincia di Chieti, con Aldo Moro che era il suo testimone. Dal marito ha avuto tre figli: Michele, Maria Cristina e Francesca. \u00c8 rimasta vedova prima di aver compiuto cinquant'anni. \u00c8 cugina del filosofo e politico Domenico Jervolino. Laureata in giurisprudenza, fece parte dell'ufficio studi del Consiglio nazionale dell'economia e del lavoro (CNEL) dal 1961 al 1968, mentre dal 1969 al 1973 collabor\u00f2 con l'Ufficio Legislativo del Ministero del Bilancio e della programmazione economica. \nCarriera politica.\nGli inizi.\nImpegnata politicamente, anche per tradizione famigliare, nella Democrazia Cristiana, divenne vicepresidente della Federazione Femminile, con cui lavor\u00f2 dal 1968 al 1978. Responsabile dei rapporti tra lo Scudo Crociato e la famiglia dal 1974, nel 1979 viene eletta per la prima volta senatrice (rimarr\u00e0 al Senato sino al 1992, quando subito dopo la rielezione si dimise in omaggio alla nuova norma interna alla DC, che stabiliva l'incompatibilit\u00e0 tra la carica di Ministro e quella di parlamentare.\nMinistro degli Affari Sociali.\nPresidente della commissione parlamentare di vigilanza RAI dal 1985 al 1987, in seguito alla nascita del governo Goria, venne nominata Ministro per gli Affari Sociali, la prima donna a ricoprire quella carica, per poi essere confermata in questa carica anche nei successivi governi guidati da Ciriaco De Mita e Giulio Andreotti. In questi anni \u00e8 anche presidente del Consiglio d'Istituto di uno degli istituti superiori pi\u00f9 prestigiosi di Roma, la Scuola Pontificia Pio IX dei Fratelli di Nostra Signora della Misericordia.\nIn veste di Ministro per gli Affari Sociali, si fece promotrice assieme a Bettino Craxi, che perseguiva la politica \"reaganiana\" del \"Just Say No\", del Testo Unico delle leggi in materia di disciplina degli stupefacenti e sostanze psicotrope (art. 118 del DPR 309/90 e Decreto 444/90), che di fatto stabiliva la punibilit\u00e0 dei consumatori di stupefacenti. La legge, cosiddetta Craxi-Iervolino-Vassalli, dai nomi dei primi firmatari, si attir\u00f2 le critiche degli anti-proibizionisti e venne parzialmente abrogata con un referendum il 18 aprile del 1993.\nMinistro della Pubblica Istruzione.\nNominata successivamente Ministro della Pubblica Istruzione nel primo governo di Giuliano Amato, non consent\u00ec la distribuzione all'interno delle scuole superiori di un fumetto informativo sull'AIDS di \"Lupo Alberto\" che informava gli studenti sulla modalit\u00e0 di uso del preservativo, suscitando polemiche. \nCome presidente della Democrazia Cristiana assistette all'opera di rinnovamento portata avanti dal segretario Mino Martinazzoli che port\u00f2 alla fondazione del Partito Popolare Italiano al termine del processo di scioglimento della Democrazia Cristiana, provata dalle indagini di Mani pulite e dal processo per mafia a Giulio Andreotti, che determinarono un forte calo di consensi per il partito di ispirazione cattolica. Con le dimissioni di Martinazzoli del marzo 1994, assunse l'incarico, come presidentessa del Consiglio nazionale, di reggente del partito, dilaniato da scandali e presunta corruzione; nello stesso anno fu eletta alla Camera dei deputati. \nElezione a deputato.\nFavorevole al progetto de L'Ulivo di Romano Prodi, alle elezioni politiche del 1996 viene rieletta alla Camera dei deputati, e successivamente diventa Presidente della 1\u00aa Commissione Affari Costituzionali della Camera. \nCon la nascita del nuovo governo presieduto da Massimo D'Alema, il 21 ottobre 1998 giura nelle mani del Presidente della Repubblica Scalfaro come Ministro dell'interno. \u00c8 la prima donna della storia d'Italia ad occupare quest'incarico.\nDurante l'elezione del Presidente della Repubblica Italiana del 1999, dove il nome di Carlo Azeglio Ciampi prevalse al primo turno di votazioni, la Iervolino ricevette 16 voti, palesandosi come nome femminile assieme al nome del Commissario europeo Emma Bonino.\nSindaco di Napoli.\nAlle elezioni amministrative del 2001 si candida a sindaco di Napoli, sostenuta da una coalizione di centro-sinistra formata da: Partito Popolare Italiano, Democratici di Sinistra, Rifondazione Comunista, Federazione dei Verdi, Partito dei Comunisti Italiani, Rinnovamento Italiano, Socialisti Democratici Italiani, Unione Democratici per l'Europa, I Repubblicani e dalla Lista Civica per Napoli. Viene eletta al secondo turno con il 52,9% dei voti, battendo al ballottaggio il candidato di centro-destra Antonio Martusciello, e divenendo la prima donna a ricoprire la carica di sindaco di Napoli.\nViene riconfermata sindaca nel 2006 al primo turno, con il 57% delle preferenze contro il candidato del centrodestra Franco Malvano, ex questore di Napoli.\nDal 23 maggio 2007 \u00e8 uno dei 45 membri del Comitato nazionale per il Partito Democratico che riunisce i leader delle componenti del futuro PD.\nIniziative.\nNella sua attivit\u00e0 di sindaco vanno segnalati alcuni punti essenziali: in primo luogo l'approvazione del Nuovo Piano Regolatore Generale, di particolare rilievo in una citt\u00e0 con la storia urbanistica di Napoli, e poi il nuovo sistema delle metropolitane, la riforma del decentramento e la scelta di difendere la gestione pubblica di alcuni servizi, in particolare dell'acqua, con interventi anche personali della Iervolino che ha aderito al referendum contro la privatizzazione. L'urbanistica e la riorganizzazione del territorio urbano sono l'aspetto pi\u00f9 evidente dell'Amministrazione Iervolino, con il Programma per il Centro Storico patrimonio UNESCO (120 interventi con uno stanziamento di partenza d 240 milioni di euro), i lavori per la riqualificazione di Bagnoli, dove accanto alla Citt\u00e0 della Scienza si annoverano il Parco dello Sport, il Turtle Point e la Porta del Parco, ed \u00e8 quasi completata la bonifica dei suoli gravemente inquinati dai preesistenti insediamenti industriali.\nLa priorit\u00e0 dell'Amministrazione Iervolino \u00e8 il nuovo sistema dei trasporti e della mobilit\u00e0: parcheggi di interscambio, estensione delle zone a traffico limitato e delle aree pedonalizzate, e soprattutto il completamento del grande sistema di trasporto pubblico su ferro. In particolare vi \u00e8 il grande lavoro in corso per la costruzione della nuova rete della Metropolitana: , collegate tra loro ed inserite nel sistema regionale integrato dei trasporti. Durante il suo mandato Napoli ottenne l'attribuzione di importanti eventi internazionali, come il \"Forum Universale delle Culture\" e il \"Congresso Astronautico Internazionale\" nel 2012.\nCritiche all'operato.\nIervolino ha incontrato tuttavia anche grandi critiche. In particolare ha dovuto affrontare nel 2008 lo scandalo rifiuti che ha coinvolto il napoletano, determinata dalle difficolt\u00e0 nello smaltimento in seguito alla chiusura di alcune discariche.\nSuccessivamente la Giunta comunale \u00e8 stata colpita dalla vicenda giudiziaria determinata dalle indagini sulla delibera Global Service approvata dal Comune, che si \u00e8 conclusa in primo grado con molte assoluzioni e due condanne per corruzione (Romeo e Mautone), con serie conseguenze politiche e dure polemiche anche all'interno dello stesso partito della sindaca. In quella occasione la Iervolino rinnov\u00f2 in gran parte la composizione della Giunta, che ha poi sub\u00ecto pochi cambiamenti negli anni successivi.\nForti polemiche scaturirono anche a seguito delle polemiche dimissioni, nel dicembre 2009, dell'assessore al bilancio Riccardo Realfonzo, economista e docente universitario, che era subentrato nel gennaio 2009 ad Enrico Cardillo (quest'ultimo era tra gli indagati nell'ambito dell'inchiesta Global Service).\nCritiche anche dal suo successore, l'ex-magistrato eletto sindaco Luigi De Magistris: \"Per almeno tre anni la citt\u00e0 non \u00e8 stata male amministrata: non \u00e8 stata amministrata per niente. Quando siamo arrivati a Palazzo San Giacomo, tre mesi fa, non funzionavano nemmeno le penne\". Il 2 marzo 2011 31 consiglieri comunali su 60 rassegnano le loro dimissioni per provocare lo scioglimento del consiglio stesso, ma ci\u00f2 non accade per alcuni vizi procedurali. Terminer\u00e0 quindi il mandato nel giugno dello stesso anno.\nDopo l'amministrazione di Napoli.\nNel 2016 si \u00e8 espressa contraria alla riforma costituzionale Renzi-Boschi proposta dal governo Renzi, affermando che \"...\"chi ha scritto quella legge non sa cosa sia il Parlamento. Si finiva con il complicare l\u2019iter delle leggi che invece si pretendeva di semplificare, anche se sicuramente in buona fede\"\", ma per rispetto al PD non si \u00e8 mai voluta impegnare pubblicamente per la campagna per il NO.\nNel 2020, in occasione del referendum costituzionale sulla riduzione del numero dei parlamentari legato alla riforma avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione M5S e PD, annuncia di schierarsi per il NO.\nProvvedimenti giudiziari.\nNel febbraio 2013 la Corte dei Conti la condanna a risarcire al Comune 560.893 euro per le centinaia di operai ed ex lavoratori socialmente utili, chiamati negli anni 2000 negli enti di bacino per lavorare alla raccolta differenziata ma in realt\u00e0 inattivi."}
{"id": "239035", "revid": "287204", "url": "https://it.wikipedia.org/wiki?curid=239035", "title": "Maestro del 1342", "text": "L'anonimo artista francese deriv\u00f2 il suo nome da un retablo, con la \"Vergine\", datato proprio 1342 e conservato nella chiesa di Serdinya. Di marcato gusto gotico, costruiva le sue figure con giochi lineari ripresi dalla coeva miniatura. \nAl Maestro viene anche attribuito un \"Crocifisso\" realizzato per l'Eremo della Trinit\u00e0."}
{"id": "239046", "revid": "125183930", "url": "https://it.wikipedia.org/wiki?curid=239046", "title": "Trasmittanza", "text": "La trasmittanza (generalmente indicata con \u03c4), in ottica e in spettroscopia, rappresenta la capacit\u00e0 di un materiale di lasciarsi attraversare da una parte della luce incidente. Essendo quindi il rapporto tra intensit\u00e0 del flusso radiante trasmesso e intensit\u00e0 del flusso radiante incidente, \u00e8 una grandezza adimensionale.\nDefinizione.\nPer calcolare la trasmittanza occorre applicare la relazione:\ndove \"\u03a60\" e \"\u03a6t\" sono rispettivamente il flusso luminoso incidente ed emergente dal campione attraversato.\nSpesso la trasmittanza \u00e8 espressa come valore percentuale:\nLa trasmittanza \u00e8 legata all'assorbanza \"\u03b1\" dalla seguente relazione:\nL'andamento della trasmittanza in funzione della lunghezza d'onda per una data sostanza rappresenta lo spettro della sostanza stessa.\n\u00c8 inoltre possibile esprimere la trasmittanza come funzione della radianza: \nformula_4\ndove \"L(\u03bb)0\" e \"L(\u03bb)t\" sono rispettivamente la radianza spettrale incidente dalla direzione (\u03b80,\u03c60) e trasmessa in direzione (\u03b8t,\u03c6t), \"d\u03a9\" \u00e8 l'angolo solido elementare proiettato.\nModelli di trasmissione.\nEsistono due modelli che possono essere utilizzati per calcolare il flusso trasmesso: il modello di trasmissione perfettamente diffondente, o Lambertiano, e il modello di trasmissione perfettamente speculare. Questi rappresentano i due casi limite e quindi possono approssimare bene solo il comportamento di pochi oggetti, mentre per la maggior parte dei casi reali la trasmissione pu\u00f2 essere considerata una via di mezzo fra i due casi limite.\nIl modello di trasmissione perfettamente diffondente prevede che la frazione della luce incidente sulla superficie che non viene n\u00e9 riflessa n\u00e9 assorbita, diffonda in tutte le direzioni dello spazio dopo aver attraversato l'oggetto. Questo comportamento si pu\u00f2 osservare quando si guarda un oggetto attraverso un vetro sabbiato: poich\u00e9 il raggio luminoso viene \"spezzato\" e quindi diffuso in tutte le direzioni l'oggetto posto al di l\u00e0 del vetro non risulta pi\u00f9 riconoscibile. \nIl modello di trasmissione perfettamente speculare (o regolare), al contrario, prevede che il fascio luminoso che riesce ad attraversare la superficie, venga trasmesso con una variazione nell'angolo formato con la superficie, in modo da tener conto del fenomeno della rifrazione. I materiali che mostrano questo comportamento sono definiti trasparenti.\nTrasmissione spettrale.\nLa trasmittanza pu\u00f2 essere calcolata considerando una particolare lunghezza d'onda e prende il nome di trasmittanza spettrale:\nformula_5\ndove \"\u03a6(\u03bb)t\" e \"\u03a6(\u03bb)0\" sono rispettivamente il flusso luminoso trasmesso e incidente alla lunghezza d'onda \"\u03bb\".\nA partire dalla trasmittanza spettrale \u00e8 possibile calcolare la trasmittanza totale eseguendo l'integrazione su tutte le lunghezze d'onda secondo la relazione:\nformula_6\nClassificazione.\nI materiali possono essere classificati in base al valore di trasmittanza che li caratterizza "}
{"id": "239049", "revid": "117903192", "url": "https://it.wikipedia.org/wiki?curid=239049", "title": "Assorbanza", "text": "L'assorbanza (in passato densit\u00e0 ottica, indicata con D) \u00e8 l'intensit\u00e0 di radiazione elettromagnetica che viene assorbita da un corpo, in spettroscopia \u00e8 definita come l'opposto del logaritmo della trasmittanza; pu\u00f2 essere riferita sia in termini di logaritmo naturale sia con altre basi del logaritmo che per evitare ambiguit\u00e0 \u00e8 meglio indicare a pedice del simbolo \"A\":\ndove \"I0\" e \"I1\" sono le intensit\u00e0 della luce incidente e della luce che emerge dal campione attraversato a una data lunghezza d'onda. \nL'assorbanza \u00e8 in relazione lineare con la concentrazione di un campione - per concentrazioni sufficientemente basse - secondo la legge di Lambert-Beer. Attraverso tale relazione, le misure di assorbanza sono alla base dell'analisi chimica quantitativa per spettrofotometria."}
{"id": "239056", "revid": "72396", "url": "https://it.wikipedia.org/wiki?curid=239056", "title": "Pasubio", "text": "Il Pasubio \u00e8 un massiccio montuoso carbonatico, dolomitico e in parte calcareo nelle parti sommitali, delle Prealpi Vicentine, situato al confine tra le province di Vicenza e Trento, delimitato dalla Val Leogra, Passo del Pian delle Fugazze, Vallarsa, Val Terragnolo, Passo della Borcola, Val Posina e Colle Xomo. Congiunge le Piccole Dolomiti all'Altopiano di Folgaria. \u00c8 stato un importante luogo dei combattimenti della prima guerra mondiale.\nDescrizione.\nMorfologia.\nLe pendici sul fronte veneto del gruppo sono molto scoscese, di carattere prettamente dolomitico e dalle caratteristiche guglie, forre e gole, soprattutto sul versante meridionale. La parte superiore \u00e8 invece costituita da un piccolo, ondeggiato altopiano intorno ai metri di altitudine, in cui si alternano alcuni crinali ad ampie conche prative, spesso usate come pascoli.\nCaratteristiche sono le valli laterali, impervie e scoscese, che offrono molte possibilit\u00e0 di accesso alla parte pi\u00f9 alta del monte. Di particolare interesse sono sul versante meridionale la Val Fieno, la Val Canale e la Val Fontana d'Oro; la Val Sorap\u00e0che, la Val Caprara e la Val Gulva in quello orientale; la Val delle Prigioni, la Val di Piazza e la Val dei Foxi in quello occidentale.\nIl crinale principale si sviluppa in direzione nord-sud, dal Cogolo Alto alla massima altezza del Pasubio, Cima Palon (), estendendosi oltre al Dente italiano e al Dente austriaco. Si tratta della Zona Sacra del Pasubio, cos\u00ec dichiarata dal Regio Decreto n. 1386 nel 1922 in quanto il massiccio fu teatro dei cruenti combattimenti della Prima guerra mondiale ed in particolare la prima linea passava proprio in corrispondenza del suddetto crinale.\nL'intero paesaggio del Pasubio \u00e8 sconvolto dai combattimenti durati tre anni e mezzo: ovunque la superficie \u00e8 martoriata dai crateri delle bombe, si notano ancor oggi le trincee e i camminamenti, non di rado si trovano gallerie e ricoveri. La stessa fitta rete di sentieri che permette di percorrerlo in ogni direzione \u00e8 stata ottenuta nel corso della guerra, sfruttando anche i preesistenti percorsi utilizzati dai pastori, unici abitanti del luogo.\nPrincipali vie d'accesso.\nLa Zona Sacra \u00e8 accessibile anche mediante due strade carrozzabili, anche se oggi chiuse al traffico veicolare. Si tratta della rotabile degli Scarubbi, che parte dal Colle Xomo () e che dopo Bocchetta Campiglia () \u00e8 totalmente sterrata. Si risale la gola delle Caneve di Campiglia con 12 tornanti per tagliare poi la parete rocciosa che cade verticale fino a risalire alle Porte del Pasubio (). Dal Pian delle Fugazze () \u00e8 possibile raggiungere le Porte del Pasubio (), ove sorgono il rifugio gen. Achille Papa e il bivacco Sacchi-Marzotto, mediante un'altra rotabile che risale la Val Fieno per inserirsi infine nell'impervia Val Canale attraverso la Galleria d'Havet. Prende da qui il nome di Strada degli Eroi, in quanto sulla parete rocciosa scavata per permettere il transito, sono incastonate delle targhe che ricordano le medaglie d'oro del Pasubio.\nUn'altra rotabile permette l'accesso all'Alpe Pozze, nella zona settentrionale del massiccio, ove sorge il rifugio Vincenzo Lancia (), partendo dalla statale che congiunge il Pian delle Fugazze a Rovereto.\nDa ricordare la Strada delle 52 gallerie, una mulattiera che attraversa 52 gallerie, costruita durante la prima guerra mondiale. Parte da Bocchetta Campiglia e giunge alle Porte del Pasubio in prossimit\u00e0 del Rifugio Papa.\nIl Pasubio presenta infine vie d'accesso attraverso le varie valli che lo solcano in ogni suo lato. \u00c8 possibile perci\u00f2 esplorarlo in ogni suo lato, spesso nascosto e selvaggio: talvolta i sentieri si riducono ad esili tracce ed essendo frequente che il monte sia avvolto dalla nebbia, \u00e8 sempre da prestare attenzione, in quanto non \u00e8 raro perdere l'orientamento a causa di queste caratteristiche.\nRinvenimenti archeologici.\nIl Monte Pasubio, come molte altre aree montane e pedemontane, \u00e8 stato frequentato sin dall'antichit\u00e0.\nLe pi\u00f9 antiche frequentazioni sono riferibili al passaggio di cacciatori-raccoglitori del periodo Mesolitico (tra i e gli anni dal presente).\nIn particolare, i rinvenimenti, costituiti da strumentario litico in selce, si trovano tutti nel territorio amministrativo pertinente alla Provincia Autonoma di Trento: Alpe Pozze, Monte Roite e Col Santo. I materiali sono conservati presso il Museo tridentino di scienze naturali di Trento.\nOpere belliche.\nLa zona storicamente pi\u00f9 importante del Pasubio \u00e8 stata dichiarata monumentale dal 1922.\n\u00c8 delimitata da 30 cippi che ricordano i reparti che maggiormente si distinsero negli accaniti combattimenti e comprende il Dente italiano, la Cima Palon e il C\u00f2golo Alto, la vetta immediatamente a sud di detta cima. Le principali vie di accesso al Pasubio sono tre:\nUn'altra considerevole opera bellica del Pasubio \u00e8 costituita dal sistema sotterraneo dei due Denti. Si tratta di due speroni rocciosi che superano di poco i metri, sul crinale principale, posti l'uno di fronte all'altro, divisi da una selletta. Dopo le prime fasi del conflitto il dente meridionale (Dente italiano) fu fortificato dagli italiani e quello settentrionale dagli austriaci, (Dente austriaco) da cui i loro nomi. Si tratta di vere e proprie fortezze naturali, in cui furono scavati ricoveri, postazioni d'artiglieria e feritoie.\nIn particolare nella seconda fase del conflitto, in corrispondenza dell'inverno 1917-18, furono teatro di una guerra parallela denominata \u201cguerra sotterranea\u201d o \"guerra delle mine\", in quanto da ambo le parti vi era il progetto di arrivare a far saltare con l'esplosivo le postazioni nemiche. Cos\u00ec ancor oggi \u00e8 possibile individuare (con i dovuti mezzi e le dovute cautele, con la guida di un esperto) le gallerie austriache, con la Ellison che costituisce il tratto principale in direzione del Dente Italiano. Mentre quelle austro-ungariche seguivano un certo progetto iniziale, le gallerie italiane sono contorte e intricate, dovuto evidentemente al fatto che furono scavate come \"gallerie di contromina\", per porre rimedio ai tentativi nemici di far saltare il Dente. Il Dente italiano \u00e8 inoltre collegato dalla galleria Papa alla retrostante Cima Palon, il cui accesso \u00e8 ben segnalato appena sotto il punto pi\u00f9 alto del Pasubio.\nLa guerra di mine fu caratterizzata da numerosi scoppi e alterne vicende fino alla grande mina austriaca del 13 marzo 1918, quando cinquantamila chilogrammi di esplosivo squarciarono l'avamposto del Dente italiano.\nUn secondo, considerevole sistema sotterraneo si pu\u00f2 individuare nel Monte Corno Battisti, cos\u00ec denominato in quanto fu teatro, nel 1916, della cattura da parte delle truppe imperiali dell'irredentista trentino Cesare Battisti, arruolato con il ruolo di tenente nel battaglione alpino Vicenza. L'entrata a questo labirinto sotterraneo \u00e8 nota solo a pochi esperti, in quanto le gallerie del Corno denominato \"Battisti\" sono molto pi\u00f9 pericolose e soggette a crolli rispetto a quelle dei due Denti.\nOltre alle numerose opere belliche secondarie che si possono trovare in numerose parti del Pasubio, dai ricoveri alle trincee, vi sono altre costruzioni successive al conflitto ma direttamente collegate ad esso.\nAlpinismo.\nIl massiccio del Pasubio presenta verso sud numerose guglie e \"vaji\" (canaloni molto ripidi), una zona somigliante al lato nord del Gruppo del Carega. Alcuni di questi rilievi, in particolare il Soglio d'Uderle, il Soglio Rosso ed il Campanile Fontana d'oro hanno suscitato interesse negli alpinisti fin dagli anni venti del secolo precedente quando i vicentini Bortolan e Padovan hanno scalato la linea di camini pi\u00f9 evidente sulla grande parete del Soglio Rosso. Successivamente anche Raffaele Carlesso ha visitato il gruppo negli anni trenta aprendovi ben tre itinerari di estrema difficolt\u00e0. Da allora gli itinerari alpinistici sono proliferati su tutte le pareti della zona del Pasubio, in particolare \u00e8 stato molto attivo Renato Casarotto negli anni settanta ed i fratelli Balasso negli ultimi due decenni.\nLe vie oggi pi\u00f9 conosciute ed apprezzate sono:\n\"Area dei Sogli:\"\nA nord, lato Posina, nella Val Sorapache, l'intensa attivit\u00e0 di Tranquillo Balasso e compagni ha portato all'apertura di numerose vie nuove ed alla prima ascensione di alcuni contrafforti rimasti dimenticati per lungo tempo.\nIl resto della Val Sorapache presenta anche altri settori come la Val del Tauro con numerose nuove realizzazioni, sempre in ambiente selvaggio e che stanno venendo di volta in volta esplorate; a ci\u00f2 si aggiungono brevi itinerari sportivi in Vallarsa, tra cui uno al Corno Battisti, e altri ormai sconosciuti nella zona del Monte Novegno.\nI versanti del Pasubio presentano alcuni profondi solchi, i Vaji, alcuni dei quali molto impegnativi. Il Vajo del Motto, lo Scaranto dei Ronle ed il Vajo di Mezzo sono solo alcuni di questi canaloni che rappresentano valide salite invernali e primaverili per terreno misto di neve, ghiaccio e roccia."}
{"id": "239060", "revid": "834", "url": "https://it.wikipedia.org/wiki?curid=239060", "title": "Volume I", "text": ""}
{"id": "239065", "revid": "709565", "url": "https://it.wikipedia.org/wiki?curid=239065", "title": "Incubo (Ultimate Marvel)", "text": "Incubo (\"Ultimate Nightmare\") \u00e8 una miniserie a fumetti pubblicata dalla Marvel Comics e tradotta in italiano dalla Panini Comics. \u00c8 la prima parte della \"trilogia di Galactus\" dell'universo narrativo Ultimate.\n\u00c8 stata scritta da Warren Ellis, disegnata da Trevor Hairshine (con un contributo di Steve Epting nel terzo episodio), chinato da Simon Coleby, Nelson Decastro, Tom Palmer e colorato da Frank D'Armata.\nNegli Stati Uniti \u00e8 stato pubblicato in cinque numeri dall'ottobre 2004 al febbraio 2005 su un'omonima testata, mentre in Italia \u00e8 apparsa sui numeri dal 13 (del febbraio 2005) al 15 (del giugno 2005) di Ultimates con il titolo \"Incubo\"; \u00e8 un \"team-up\" tra Ultimate X-Men e Ultimates.\nTrama.\nLa storia inizia con due flashback: nel 1908 un meteorite precipita a Tunguska, distruggendo i dintorni; nel 1927 alcuni soldati russi vanno ad indagare nel luogo dell'impatto, rimanendone impressionati.\nTornando ai nostri giorni (nel 2004) un potente segnale viene trasmesso su tutti i televisori, gli schermi, i cellulari e a tutti i telepati della terra: in un mondo lontano alcuni alieni guardano spaventati il cielo, quindi tutto sul pianeta viene distrutto e lo stesso mondo esplode, infine i cadaveri ammassati annunciano che per la Terra non c'\u00e8 scampo, che noi moriremo come sono morti loro. In seguito a questo messaggi alcuni si uccidono, altri scoppiano in lacrime e cadono nella disperazione.\nAll'Istituto Xavier il Professor X capta il segnale e si prepara per andare a cercarne l'origine mandando Wolverine, Marvel Girl e Colosso; contemporaneamente Nick Fury al Triskelion organizza una squadra composta da Capitan America, Vedova Nera e Falcon per indagare sul messaggio.\nLe due missioni scoprono un bunker sotterraneo ed entrano entrambe, ma in luoghi diversi. Gli Ultimates scoprono che l'installazione \u00e8 russa, creata per studiare un oggetto rinvenuto sul luogo, che hanno utilizzato per creare dei super-soldati in risposta a Capitan America, ma utilizzando parti meccaniche al posto dell'ingegneria genetica; tutti e due i gruppi trovano infatti dei soldati russi sopravvissuti ad ostacolarli nel loro cammino. Marvel Girl appare molto determinata e usa spesso i suoi poteri per aprirsi la strada, mentre l'altro team incontra addirittura una specie di \"Capitan Russia\".\nArrivati entrambi nella sala centrale, trovano un androide smembrato, la base di tutti gli esperimenti condotti dai russi (secondo la logica \"prendi due cose che funzionano e collegale\"); il robot, che si chiama Visione, spiega di essere stato mandato per annunciare agli umani la venuta di \"Gah Lak Tus\" (Galactus), che ha distrutto innumerevoli mondi e che ora si sta dirigendo verso la Terra. Durante l'entrata nell'atmosfera ha avuto un incidente ed \u00e8 rimasto danneggiato, ha cercato di rigenerarsi prima ma l'esercito continuava a togliergli pezzi e solo ora \u00e8 riuscito a trasmettere il suo messaggio.\nGli X-Men, dopo aver combattuto con gli Ultimates (a causa degli eventi narrati in Ultimate War), vengono sconfitti: a Jean si inceppa il cervello, Logan \u00e8 steso con una bomba a mano e Falcon scopre che Colosso \u00e8 vulnerabile negli occhi, in quanto non sono ricoperti d'acciaio.\nNick Fury riesce quindi a comunicare la posizione e recupera Visione.\nLa storia si conclude con la terra inquadrata in un mirino, preludendo al capitolo successivo della trilogia: \"Ultimate Secret\"."}
{"id": "239066", "revid": "1039155", "url": "https://it.wikipedia.org/wiki?curid=239066", "title": "Ammettenza", "text": "In elettricit\u00e0 lammettenza, in regime sinusoidale (detto a seconda dei casi corrente alternata), \u00e8 la grandezza fisica che esprime il rapporto tra un fasore della corrente e un fasore della tensione. Se i fasori sono definiti su bipoli diversi (o su porte diverse di un n-porta) viene solitamente chiamata \"transammettenza\". Comunemente \u00e8 indicata con \"Y\" ed, essendo il rapporto di due fasori, \u00e8 un numero complesso.\n\u00c8 definita come\ndove\nSi noti che per l'ammettenza sono usati anche l'unit\u00e0 di misura mho e il simbolo \u2127 (una lettera omega maiuscola rovesciata).\nDescrizione.\n\u00c8 analoga alla \"conduttanza\" in regime di corrente continua. Essa tiene conto dei fenomeni di consumo di energia elettrica e dei fenomeni di accumulo di energia elettromagnetica. L'ammettenza \u00e8 descritta matematicamente da un numero complesso, la cui parte reale rappresenta il fenomeno dissipativo e corrisponde alla conduttanza, \"G\", nella schematizzazione con elementi in serie; la parte immaginaria, detta suscettanza, \"B\", \u00e8 associata ai fenomeni energetici di accumulo. La conduttanza \u00e8 un numero sempre positivo, la suscettanza pu\u00f2 essere positiva o negativa: nel primo caso quello di energia elettrostatica (ammettenza capacitiva), nel secondo prevale l'accumulo di energia magnetica (ammettenza induttiva).\nRiassumendo si ha, indicando con \"U\" e \"I\" i numeri complessi che rappresentano i fasori di tensione e corrente:\nDove formula_3 \u00e8 l'unit\u00e0 immaginaria formula_4\nIn notazione polare, o esponenziale, l'ammettenza si rappresenta come\nDefinizione a partire dall'impedenza.\nL'inverso dell'ammettenza (1/Y) \u00e8 detto impedenza. Mentre l'impedenza, come dice il nome, quantifica un certo ostacolo alla circolazione della corrente, l'ammettenza rappresenta al contrario un valore di facilitazione della circolazione della corrente. \nSi abbia un circuito con impedenza:\ndove formula_7 \u00e8 la resistenza e formula_8 la reattanza. L'ammettenza Y \u00e8:\nMoltiplicando numeratore e denominatore per formula_10 si ottiene:\nPonendo formula_12 e formula_13 si avr\u00e0: formula_14\nMentre l'ammettenza \u00e8 l'inverso dell'impedenza, nel caso pi\u00f9 generale la conduttanza e la suscettanza non \u00e8 detto che siano gli inversi rispettivamente della resistenza e della reattanza, essi sono inversi solo quando il carico \u00e8 costituito da resistenza pura (o il circuito \u00e8 risonante) o quando \u00e8 nulla la componente reale. In tal caso si avr\u00e0 rispettivamente:\ne"}
{"id": "239071", "revid": "287204", "url": "https://it.wikipedia.org/wiki?curid=239071", "title": "Federico Garcia Lorca", "text": ""}
{"id": "239072", "revid": "327773", "url": "https://it.wikipedia.org/wiki?curid=239072", "title": "Pian delle Fugazze", "text": "Il Pian delle Fugazze \u00e8 un valico alpino situato a m s.l.m., lungo il confine tra le province di Vicenza e Trento. Separa la catena del Sengio Alto dal massiccio del Pasubio, mettendo in comunicazione la val Leogra e la Vallarsa.\nVi transita la ex strada statale 46 \"del Pasubio\" che collega Vicenza a Rovereto.\nDescrizione.\nL'origine del toponimo \u00e8 discussa. Alcuni lo legano al latino \"focacea\" \"focaccia\", per l'antica usanza di pagare gli affitti in focacce, e questo lo mette a confronto con il vicino monte Baffelan, in cui si riconosce il termine cimbro \"bafel\" \"focaccia\". Altri preferiscono avvicinarlo a \"focus\" \"fuoco\" , ipotizzando la presenza di una torre sulla quale, un tempo, veniva acceso un fuoco per effettuare segnalazioni.\nCaratterizzato dalla presenza di ampi pascoli, \u00e8 spesso base di partenza per le escursioni sulle vicine Prealpi vicentine ed \u00e8 attraversato dal sentiero europeo E5 Lago di Costanza-Venezia e dal sentiero della Pace. La breve spianata presenta, dalla parte trentina, una trattoria che funge anche da alberghetto, dotato di ampio parcheggio.\n\u00c8 collegato al passo di Campogrosso mediante due strade, entrambe chiuse al traffico veicolare. La meridionale \u00e8 aperta solamente fino all'Ossario del Pasubio, quindi chiusa da sbarra, la settentrionale \u00e8 invece interdetta al traffico di veicoli a motore, salvo autorizzazione del comune di Vallarsa; sono sempre autorizzate a percorrerla le biciclette.\nDal Pian delle Fugazze si pu\u00f2 inoltre raggiungere, a piedi o in bicicletta di tipo mountain-bike, il rifugio Achille Papa percorrendo la strada degli Eroi, lunga strada sterrata chiusa al traffico veicolare privato.\nQuesta salita \u00e8 stata affrontata nel corso della diciannovesima tappa del 90\u00ba Giro d'Italia nel 2007, ma i primi passaggi della corsa rosa avvennero negli anni trenta, sia da un versante, sia dall'altro, quando era ancora percorribile dal traffico privato."}
{"id": "239076", "revid": "327773", "url": "https://it.wikipedia.org/wiki?curid=239076", "title": "Passo di Campogrosso", "text": "Il passo di Campogrosso \u00e8 un valico alpino delle Piccole Dolomiti a 1.460\u00a0m s.l.m. che mette in comunicazione la valle dell'Agno (provincia di Vicenza) e la Vallarsa (provincia di Trento), dividendo nettamente il gruppo del Carega dalla catena del Sengio Alto.\n\u00c8 tuttavia accessibile con mezzi a motore solamente dal versante vicentino, a partire da Recoaro Terme.\nPresso il passo, sul versante vicentino, sorge il Rifugio Toni Giuriolo, punto di partenza di numerosi itinerari sulle Piccole Dolomiti, con la possibilit\u00e0 di ampio parcheggio.\nFino al 1918 il passo segnava il confine fra il Regno d'Italia e l'Impero austro-ungarico, come ricordano ancora i cippi in pietra collocati nel corso del XVIII secolo, quando segnavano il confine tra la Repubblica di Venezia ed i domini austriaci del Sacro Romano Impero. L'accesso ai veicoli dal versante vicentino \u00e8 stato permesso con la costruzione della strada camionabile nel corso della prima guerra mondiale per permettere un comodo accesso alla prima linea che transitava sul crinale presso il passo. In localit\u00e0 La Guardia, ove oggi sorge il Rifugio Piccole Dolomiti (1163\u00a0m), furono anche collocati due pezzi d'artiglieria da 305\u00a0mm.\nCollegamenti.\nIl passo di Campogrosso \u00e8 attraversato dalla strada provinciale 99 Campogrosso, che prende origine nel centro termale di Recoaro Terme e termina sulla ex strada statale 46 del Pasubio diramazione (SS46dir) in prossimit\u00e0 del Pian delle Fugazze. Il tratto denominato \"Strada del Re\" (dal Km 11 al Km 14,800 della SP99), per molti anni, \u00e8 stato chiuso al passaggio a causa di una frana.\nA febbraio 2017, con il contributo di AVIS, \u00e8 stato costruito un ponte pedonale sospeso che permette di raggiungere il Pian delle Fugazze attraverso un agevole sentiero. \nAltro modo per raggiungere il Pian delle Fugazze \u00e8 la strada delle Sette Fontane, che attualmente \u00e8 chiusa al traffico per ordinanza del sindaco di Vallarsa.\nLa strada sul versante sinistro della Vallarsa (tratto incompiuto della strada provinciale 89 Sinistra Leno), denominata \"Strada delle Siebe\", risulta ancora incompiuta dagli anni sessanta-settanta.\nIn bicicletta.\nIl passo di Campogrosso \u00e8 una fra le pi\u00f9 dure ascese in bicicletta che si possono trovare non solo nel vicentino, ma anche in tutto l'arco alpino: 11 chilometri e 1000 metri di dislivello, con una pendenza media di quasi il 9% e tratti molto impegnativi. Dopo il primo chilometro, presso contrada Giorgetti, la strada assume una pendenza intorno al 10% che la contraddistingue per quasi tutta la durata dell'ascesa. Poco sotto la contrada Merendaore (713\u00a0m) si trova il tratto pi\u00f9 duro, alcune centinaia di metri con pendenza massima del 16%. Da qui in poi la pendenza \u00e8 sostanzialmente regolare e si smuove raramente dal 10%, se non in localit\u00e0 Mezzo Cason (951\u00a0m), per alcune centinaia di metri piani e con un tratto pi\u00f9 facile presso il rifugio alla Guardia (1165\u00a0m). Gli ultimi chilometri sono caratterizzati da una lunga serie di tornanti ravvicinati alternati a dure rampe, fino ad arrivare al passo dopo aver superato due piccole gallerie scavate nella roccia."}
{"id": "239077", "revid": "26095", "url": "https://it.wikipedia.org/wiki?curid=239077", "title": "Acceleratori di particelle", "text": ""}
{"id": "239078", "revid": "9282", "url": "https://it.wikipedia.org/wiki?curid=239078", "title": "Francesco Bussone da Carmagnola", "text": ""}
{"id": "239080", "revid": "287204", "url": "https://it.wikipedia.org/wiki?curid=239080", "title": "Maestro del 1419", "text": "Prende il nome dalla tavola centrale di un trittico smembrato con la \"Madonna col Bambino in trono\" commissionata da Antonio di Domenico Giugni per la chiesa di Santa Maria in Latera, oggi al Cleveland Museum of Art e datata proprio al 1419.\nPrecedentemente, nel 1415 circa, dovette realizzare le due tavole laterali di un trittico smembrato con al centro una Madonna col Bambino, con i \"Santi Giacomo Maggiore e Mauro\" e i \"Santi Giovanni Battista e Antonio Abate\", ora in collezione privata svizzera, sia due scomparti di predella, con \"San Francesco che riceve le stimmate\" ed un \"Episodio della vita di sant'Antonio\" della National Gallery of Scotland di Edimburgo. In queste tavole di gusto tardogotico il pittore fa riferimento maggiormente a Gherardo Starnina e Alvaro Pirez, ma risente al contempo anche della nuova pittura masaccesca, come rivelabile dagli accorgimenti prospettici e da un certo rilievo plastico delle figure.\nTra il 1425 e il 1427 realizz\u00f2 il \"Trittico di san Giuliano\" proveniente dalla collegiata di San Gimignano, oggi nel Museo Civico, dove risente maggiormente degli influssi della coeva pittura di Masolino da Panicale.\n\u00c8 stata recentemente proposta l'identificazione del Maestro del 1419 con Battista di Biagio Sanguigni, miniatore e pittore fiorentino, allievo di Lorenzo Monaco e probabile maestro del Beato Angelico con cui \u00e8 citato in alcuni documenti precedenti l'entrata di quest'ultimo nell'ordine domenicano."}
{"id": "239091", "revid": "56620", "url": "https://it.wikipedia.org/wiki?curid=239091", "title": "Maestro del 1456", "text": ""}
{"id": "239093", "revid": "77358", "url": "https://it.wikipedia.org/wiki?curid=239093", "title": "San Bernardo da Chiaravalle", "text": ""}
{"id": "239096", "revid": "14894", "url": "https://it.wikipedia.org/wiki?curid=239096", "title": "Barth\u00e9l\u00e9my d'Eyck", "text": ""}
{"id": "239097", "revid": "52076", "url": "https://it.wikipedia.org/wiki?curid=239097", "title": "Shabataka", "text": ""}
{"id": "239103", "revid": "125044367", "url": "https://it.wikipedia.org/wiki?curid=239103", "title": "Sumer is icumen in", "text": "Sumer Is Icumen In \u00e8 il pi\u00f9 antico controcanto conosciuto, risalente al Medioevo (XIII secolo), composto in Inghilterra da autore sconosciuto, anche se qualche musicologo lo attribuisce a John of Fornsete.\nSi tratta di un brano musicale a sei voci in forma di canone circolare o perpetuo (detto anche \"rota\"), il che significa che la riproposta della melodia pu\u00f2 ripetersi all'infinito senza chiusa.\nL'originalit\u00e0 del brano sta nel fatto che le quattro voci alte sviluppano una medesima melodia, sovrapponendosi alle due voci di basso che, ripetendo sempre la stessa frase, ne cantano un'altra, generando un \"Pes\" (\"Pedale\") anch'esso in forma di canone perpetuo. Le due parti assumono cos\u00ec nell'insieme un'apparente indipendenza, non essendo inoltre n\u00e9 all'unisono n\u00e9 all'ottava.\n\u00c8 considerato il pi\u00f9 ingegnoso brano medioevale.\nIl testo originale, proveniente dall'Abbazia di Reading, \u00e8 conservato al British Museum di Londra."}
{"id": "239104", "revid": "92920", "url": "https://it.wikipedia.org/wiki?curid=239104", "title": "Regola di Sarrus", "text": "In matematica, in particolare in algebra lineare, la regola di Sarrus \u00e8 un metodo mnemonico per ricordare la formula del determinante di una matrice quadrata formula_1. Prende il nome dal matematico francese Pierre Frederic Sarrus.\nLa regola di Sarrus non si estende a matrici di ordine maggiore.\nLa regola.\nLa regola di Sarrus \u00e8 un caso particolare di questa formula del determinante:\nNella formula, formula_3 \u00e8 l'insieme di tutte le permutazioni formula_4 dell'insieme numerico formula_5 e formula_6 denota il segno della permutazione (formula_7 se formula_4 \u00e8 una permutazione pari, formula_9 se \u00e8 dispari).\nIn particolare:\nVisto pi\u00f9 semplicemente: \nIl determinante \npu\u00f2 essere espresso tramite somme e differenze dei prodotti dei termini sulle 6 \"diagonali continue\" della matrice.\nRipetendo infatti a destra della matrice le sue prime due colonne\ni prodotti dei termini sulle 3 \"diagonali\" che partono dall'alto a sinistra (diagonali principali) sono rispettivamente formula_14, formula_15 e formula_16, mentre i prodotti dei termini sulle 3 \"diagonali\" che partono dal basso a sinistra (diagonali secondarie) sono formula_17, formula_18 e formula_19.\nIl determinante della matrice \u00e8 pari alla differenza tra la somma dei primi tre e quella degli ultimi tre:\nMnemonicamente e computazionalmente pu\u00f2 essere utile notare che, utilizzando le prime nove lettere dell'alfabeto, gli elementi sulla diagonale sono vocali mentre tutti gli altri sono consonanti, tale controllo \u00e8 un'utile riprova, soprattutto quando si utilizza tale regola per costruire un polinomio caratteristico."}
{"id": "239105", "revid": "767487", "url": "https://it.wikipedia.org/wiki?curid=239105", "title": "Biritch", "text": "Il Biritch, detto anche Whist russo, \u00e8 un gioco di carte antesignano del bridge.\nLe regole qui illustrate sono tratte da un libretto stampato il 23 ottobre 1886 e conservato nella biblioteca dell'Universit\u00e0 di Oxford.\nRegole del gioco.\nSi gioca in quattro, due coppie contrapposte.\nIl valore delle carte \u00e8 lo stesso del whist. Anche la meccanica delle prese ed il loro conteggio sono le stesse.\nDopo aver mescolato e distribuito le carte come nel whist, si comincia a licitare il contratto che si pensa di poter raggiungere. Il contratto vuol dire le prese che si pensano di poter fare, si pu\u00f2 licitare un atout, e quindi quando si giocher\u00e0 si potr\u00e0 utilizzare tale atout (briscola) per fare la presa, ma solo se non si hanno carte del seme che si sta giocando. Si pu\u00f2 anche giocare a SA (senza atout) cio\u00e8 senza briscola, si pu\u00f2 anche dire \"passo\" (in tal caso la parola passa al giocatore di sinistra).\nDopo la dichiarazione del seme d'atout o di \"senza atout\", gli avversari possono dire \"contre\"; in tal caso il valore delle prese raddoppia. A sua volta la coppia giocante pu\u00f2 dire \"sur contre\", in tal caso le prese si quadruplicano, e cos\u00ec via all'infinito.\nInizia a giocare la persona a sinistra del mazziere. Dopo l'attacco il compagno del mazziere scopre le carte e si gioca col morto."}
{"id": "239107", "revid": "1728", "url": "https://it.wikipedia.org/wiki?curid=239107", "title": "Gianbattista Piranesi", "text": ""}
{"id": "239108", "revid": "2147609", "url": "https://it.wikipedia.org/wiki?curid=239108", "title": "Giovanni Battista Piranesi", "text": "Le sue tavole incise, segnate da un'intonazione e una grafica drammatiche, appaiono improntate ad un'idea di dignit\u00e0 e magnificenza tutta romana, espressa attraverso la grandiosit\u00e0 e l'isolamento degli elementi architettonici, in modo da pervenire ad un sublime sentimento di grandezza del passato antico, pur segnato da inesorabile abbandono.\nBiografia.\nFormazione.\nGiovanni Battista Piranesi nacque il 4 ottobre 1720 da Angelo e da Laura Lucchesi, e fu battezzato l'8 ottobre nella parrocchia di San Mois\u00e8 a Venezia. Non \u00e8 supportata da documenti la tradizione che nacque a Mogliano Veneto: i genitori abitavano in Corte Barozzi a Venezia. Venne introdotto allo studio dell'architettura dal padre, esperto tagliapietre e capomastro, e dallo zio materno Matteo Lucchesi, magistrato alle acque della Serenissima e amante dell'antico sui modelli di Andrea Palladio e di Vitruvio; dal colto fratello Angelo, frate domenicano, trasse invece una certa padronanza della lingua latina e il duraturo amore per Tito Livio e la storia di Roma. Dopo una controversia con lo zio, il giovane Giovanni Battista continu\u00f2 la propria formazione con Giovanni Scalfarotto, anch'egli architetto orientato verso un gusto che gi\u00e0 preannuncia il neoclassicismo; frequent\u00f2, inoltre, la bottega di Carlo Zucchi.\nNel 1740 Piranesi, divenuto consapevole delle scarse possibilit\u00e0 lavorative che gli avrebbe offerto la capitale veneta, decise di lasciare la propria terra patria e di trasferirsi a Roma, partecipando in qualit\u00e0 di disegnatore alla spedizione diplomatica del nuovo ambasciatore della Serenissima Francesco Venier. Partito il 9 settembre, arriv\u00f2 nell'Urbe entro il mese, all'et\u00e0 di soli venti anni, ottenendo un alloggio presso palazzo Venezia. Rivelando ben presto le proprie attitudini da disegnatore, dopo l'iniziale apprendistato con i pittori-scenografi Domenico e Giuseppe Valeriani e con Giovanni Battista Nolli, intorno al 1742 il Piranesi apprese i rudimenti dell'acquaforte sotto la guida di Giuseppe Vasi, titolare di una bottega calcografica che al tempo godeva a Roma di una certa popolarit\u00e0. Sempre nell'Urbe, inoltre, Piranesi ebbe modo di stringersi in affettuosa amicizia con il conterraneo Antonio Corradini, con cui intorno al 1743 si rec\u00f2 a Napoli per studiare l'arte barocca e visitare gli scavi archeologici di Ercolano.\nBen presto Piranesi inizi\u00f2 a palesare un commosso entusiasmo davanti allo spettacolo delle \u00abparlanti ruine\u00bb dei Fori Imperiali, \u00abche di simili non arrivai di potermene mai formare sopra i disegni, bench\u00e9 accuratissimi che di queste stesse ha fatto l\u2019immortale Palladio, che io pur sempre mi teneva inanzi agli occhi\u00bb. Questo interesse per le antichit\u00e0 romane \u00e8 attestato dall'esecuzione nel 1743 della \"Prima parte di architetture e prospettive inventate e incise da Gio. Batta Piranesi architetto veneziano\"; per realizzare questa raccolta di dodici tavole, dove gi\u00e0 si impone per le sue notevoli capacit\u00e0 tecniche, Piranesi si consult\u00f2 con la ricca biblioteca di Nicola Giobbe, per intercessione del quale riusc\u00ec anche ad entrare in contatto con Luigi Vanvitelli e Nicola Salvi.\nPiranesi effettu\u00f2 un primo bilancio della sua carriera artistica tra il 1744 e il 1747, quando spinto dalla mancanza di riconoscimenti e dalle pressanti condizioni economiche fece temporaneamente ritorno a Venezia. In questo soggiorno, peraltro scarsamente documentato, Piranesi probabilmente volle riflettere su quanto appena compiuto dal punto di vista artistico, anche in vista di scelte future: fu, inoltre, in rapporto con Giovan Battista Tiepolo e con il Canaletto, i quali lasciarono un'impronta profonda sulla sua fantasia. Alla fine, il Piranesi decise di dedicarsi al mestiere di incisore e di stabilirsi definitivamente a Roma, aprendo bottega propria a via del Corso, di fronte all'Accademia di Francia: si tratt\u00f2 di una scelta ben meditata, come osservato dallo studioso Henri Focillon che comment\u00f2: Accetta volutamente di essere un incisore perch\u00e9 capisce di poter realizzare cos\u00ec le sue ambizioni di architetto, archeologo e pittore.\nIl prestigio.\nAll'inizio del suo definitivo insediamento il Piranesi, affascinato dalle antichit\u00e0 della Citt\u00e0 Eterna, inizi\u00f2 la produzione delle \"Vedute di Roma\". Si trattava di una raccolta di tavole raffiguranti ruderi classici e monumenti antichi, anche esterni alla citt\u00e0 (via Appia, Tivoli, Benevento), che gli assicurarono una cospicua remunerazione e anche rinomanza europea, grazie soprattutto al \u00abgrande formato delle tavole, al taglio sempre originale e prospetticamente accattivante delle composizioni, alla scelta mai scontata dei soggetti\u00bb (Treccani).\nSi tratt\u00f2 questo di un periodo di profondo fermento artistico per il Piranesi, che al di l\u00e0 delle \"Vedute di Roma\" pubblic\u00f2 diverse opere. In tal senso, si segnalano le \"Opere varie di architettura, prospettive, grotteschi, antichit\u00e0 sul gusto degli antichi romani, inventate e incise da Gio. Piranesi architetto veneziano\" (1750), le \"Camere sepolcrali degli antichi romani, le quali esistono dentro e fuori di Roma\" (fra il 1750 e il 1752), e la prima edizione delle \"Carceri\", con il titolo \"Invenzioni capric. di carceri all\u2019acqua forte datte in luce da Giovani Buzard in Roma mercante al Corso\" (1745). Un cenno a parte va fatto per queste opere, pubblicate in due edizioni nel 1745 e nel 1761: insieme alle \"Vedute romane\", le \"Carceri\" rappresentano l'opera pi\u00f9 famosa, diffusa, e anche remunerativa di tutta la sua produzione. Tale celebrit\u00e0 va ricercata nella scelta di un soggetto assai caro al mondo barocco, ma reinterpretato enfatizzandone non solo il rimando alla romanit\u00e0, bens\u00ec anche il carattere onirico e inquietante, talmente forte che le \"Carceri\" furono ritenute da Marguerite Yourcenar \u00abuna delle opere pi\u00f9 segrete che ci abbia lasciato in eredit\u00e0 un uomo del XVIII secolo\u00bb.\nLa notoriet\u00e0 di cui gi\u00e0 allora il Piranesi godeva venne ulteriormente accresciuta nel periodo intercorso tra gli anni di pubblicazione delle due \"Carceri\", ovvero il 1745 e il 1761. In questo arco di tempo, infatti, inizi\u00f2 a diffondersi il fenomeno del \"grand tour\", ovvero un lungo viaggio per le principali citt\u00e0 d'interesse artistico e culturale dell'Europa continentale, considerato quasi d'obbligo allora per le persone del gran mondo: tappa fondamentale di questo giro era ovviamente Roma, con i suoi monumenti della civilt\u00e0 antica e le sue prestigiose gallerie d'arte. In questo modo nell'Urbe si form\u00f2 una cospicua comunit\u00e0 internazionale, e il Piranesi non tard\u00f2 a diventare un punto di riferimento irrinunciabile della nuova vita artistica e intellettuale sorta in citt\u00e0. Importante fu l'amicizia con Thomas Hollis, gentiluomo britannico versato nelle arti presente in Italia nel 1751-53, che contribu\u00ec a consolidarne la fama e a diffonderne le opere; in virt\u00f9 del prestigio raggiunto, e soprattutto grazie all'intercessione di Hollis, nel 1757 Piranesi venne perfino eletto membro onorario della Society of Antiquaries di Londra. Tra le amicizie legate al fenomeno di \"grand tour\", comunque, si ricordano quella con l\u2019architetto Robert Mylne, l'architetto scozzese Robert Adam, a Roma nel 1755-57 (cui Piranesi dedic\u00f2 nel 1762 il \"Campo Marzio dell\u2019antica Roma\"), l'architetto William Chambers, il pittore Thomas Jones; non manc\u00f2 di fraternizzare anche con numerosi pittori francesi, fra cui Charles-Louis Cl\u00e9risseau, Jean-Laurent Legeay, Jacques Gondoin, Charles de Wailly, Pierre-Louis Moreau-Desproux, e Pierre-Adrien P\u00e2ris.\nIl pontificato di Clemente XIII.\nIntanto Roma serbava le tracce di un nuovo movimento artistico, sorto come reazione all'edonismo del rococ\u00f2 e caratterizzato da un ritorno alle forme classiche: si trattava del neoclassicismo, cui Piranesi confer\u00ec un personalissimo impulso grazie alla pubblicazione dei quattro volumi delle \"Antichit\u00e0 Romane\", per un totale di 252 tavole. Importante fu l'ascesa al soglio pontificio nel 1758 del veneziano Clemente XIII, nato Carlo della Torre di Rezzonico, che ben presto divenne un munifico protettore e mecenate del Piranesi. Fu proprio sotto il suo pontificato - precisamente nel 1761, al tempo delle seconde \"Carceri\" - che l'artista pubblic\u00f2 \"Della magnificenza e architettura de\u2019 romani\", saggio storico corredato di immagini teso a sostenere la supremazia dell'architettura romana su quella greca.\nCon il papato di Clemente XIII si moltiplicarono per l'artista gli incarichi e i riconoscimenti ufficiali. Eletto accademico onorario di San Luca nel 1761, e cavaliere dello Speron d'oro nel 1766, nel 1761 il Piranesi fu inviato dal Papa a studiare i restauri all'interno del Pantheon; due anni dopo, nel 1763, venne invece incaricato di intervenire sul piedistallo della colonna di Marco Aurelio con una statua della \"Giustizia\" e di modificare la zona absidale della basilica di San Giovanni in Laterano, edificio gi\u00e0 restaurato da Francesco Borromini tra il 1646 e il 1649. Fu proprio mentre si occupava della chiesa lateranense che Piranesi ricevette la sua commessa architettonica pi\u00f9 importante: si trattava della trasformazione della piccola chiesa di Santa Maria del Priorato e della piazza antistante, su commissione del cardinale Giovanni Battista Rezzonico, nipote del pontefice e priore dell'Ordine di Malta a Roma. Il cantiere si concluse nell'ottobre 1766, restitu\u00ec alla citt\u00e0 di Roma un tempio caratterizzato da un'austera eleganza neoclassica, squisitamente settecentesca, misurata nelle strutture e negli ornati e frutt\u00f2 all'artista l'onorificenza di Cavaliere dello Speron d'oro. In questi anni, inoltre, l'operosit\u00e0 del Piranesi si estese anche alla decorazione degli edifici della famiglia pontificia. \u00c8 del 1767 la decorazione degli appartamenti al Quirinale e a Castel Gandolfo di monsignor Giovanni Battista, mentre nel 1768-69 Piranesi decor\u00f2 l'appartamento in Campidoglio del senatore Abbondio, disegnando soffitti, arredi, e cornici di camini.\nAlla maturit\u00e0 pi\u00f9 tarda appartengono \"Il Campo Marzio dell\u2019antica Roma\" (1762) e le \"Diverse maniere di adornare i cammini\" (1769), dove \u00e8 testimoniata l'intensa attivit\u00e0 di Piranesi nella lucrosa commercializzazione di camini e oggetti decorativi, gi\u00e0 rilevata nel 1770 dal pittore Vincenzo Brenna che afferm\u00f2: \u00abPiranesi ha fatto una raccolta cos\u00ec grande di marmi, che oltre avere riempito tutta la sua casa ha preso moltissime botteghe nella sua strada che sono anche piene, e per tutto si lavora e tiene da trenta persone il giorno a lavorare li suoi marmi, ha guasi lasciato da incidere, e si \u00e8 buttato a traficare di marmi antichi\u00bb. A quest'ultima opera si collega un'antologia di oggetti d'arredo denominata \"Vasi, candelabri, cippi\" che esercit\u00f2 un'influenza notevole tra i gli orafi, i bronzisti e i lapicidi.\nGiovan Battista Piranesi mor\u00ec infine il 9 novembre 1778 a Roma, stroncato da una malattia nella sua casa in strada Felice (l'attuale n. 48 di via Sistina). Fu sepolto nella chiesa di Santa Maria del Priorato, da lui progettata, per volont\u00e0 del cardinale Rezzonico, con la statua del defunto realizzata su commissione della famiglia dallo scultore Giuseppe Angelini; il sepolcro era adornato anche da un candelabro marmoreo predisposto dallo stesso artista, poi confiscato da Napoleone Bonaparte durante la campagna d'Italia e ricollocato nel Louvre, dove \u00e8 tuttora esposto.\nConcezione artistica e stile.\nL'eclettismo delle sue opere e la versatilit\u00e0 del suo estro creativo rendono Piranesi un artista difficilmente inseribile all'interno di una schematicit\u00e0 dettata da una suddivisione in stili o correnti artistiche. Personalit\u00e0 dalla duplice matrice culturale, veneziana e romana, Piranesi presenta una fisionomia artistica assai complessa, che si pu\u00f2 scandire in tre componenti fondamentali.\nL'arte di Piranesi, infatti, ha radici profondamente affondate nella tradizione del rococ\u00f2, del quale egli rappresenta uno degli ultimi eredi. Quest'adesione al rococ\u00f2 \u00e8 riscontrabile non solo nella qualit\u00e0 del disegno, sfatto ed evocatore, ma soprattutto nella natura stessa delle sue opere, che si configurano come \"invenzioni capricciose\" (come si legge nel frontespizio delle \"Carceri\"): con questa denominazione squisitamente rococ\u00f2, infatti, Piranesi voleva indicare il carattere immaginoso e inconsueto delle proprie creazioni.\nIl nucleo del discorso artistico di Piranesi si inserisce anche all'interno del neoclassicismo. Con la sensibilit\u00e0 neoclassica, infatti, Piranesi condivide l'impegno metodico e teorico e la passione per l'archeologia, maturata dopo la visita degli scavi di Ercolano. Questa caratteristica della poetica piranesiana fu rapidamente colta da Marguerite Yourcenar, che in un'opera comment\u00f2:\nSul piano teorico, invece, Piranesi si discost\u00f2 dall'ambiente neoclassico, sostenendo la superiorit\u00e0 della civilt\u00e0 romana su quella greca. In opposizione alla fazione filoellenica di Johann Joachim Winckelmann, secondo cui la perfezione nell'arte fosse stata raggiunta solo dalla cultura greca (vista come fonte originaria di quella romana), Piranesi si schier\u00f2 a favore degli antichi Romani. L'architettura romana, diceva Piranesi, era superiore in virt\u00f9 delle notevoli capacit\u00e0 tecniche e dell'esuberanza creativa, opposte alla semplice uniformit\u00e0 di quella greca; sostenne, inoltre, che l'architettura romana dipendeva solo da quella etrusca, negandone gli aspetti derivativi dalla Grecia e sottolineandone le origini conseguentemente italiche. Questa polemica culmin\u00f2 con la pubblicazione del \"Parere su l'architettura\" (1765) dove due architetti, Protopiro e Didascalo, dibattono sui rispettivi meriti dell'architettura greca e di quella romana.\nCi\u00f2 malgrado, risulta impossibile omologare l'opera del Piranesi al nascente neoclassicismo internazionale. In effetti l'artista veneto trae dalle colossali rovine il sentimento nuovo e nostalgico di un mondo ideale, incommensurabile e grandioso, ormai perduto e corroso: questo ne fa un precursore della sensibilit\u00e0 romantica. Piranesi, infatti, interpreta l'antichit\u00e0 classica allontanandosi dalla visione distaccata di Winckelmann: le opere antiche, per l'artista veneto, non suscitano pertanto una sensazione di quiete e distaccate riflessioni, bens\u00ec provocano forti emozioni. Ne \u00e8 prova la sua opera grafica, dove la struttura monumentale delle vestigia classiche effigiate \u00e8 interpretata alla luce di un'inquieta sensibilit\u00e0 decisamente preromantica.\nFortuna critica.\nGiovanni Battista Piranesi sub\u00ec fasi alterne di apprezzamento e di aperta ostilit\u00e0 da parte degli intellettuali e degli artisti italiani e stranieri. Non conobbe, per esempio, una buona accoglienza presso Antonio Visentini che, oltre ad aver censurato la ristrutturazione della chiesa di Santa Maria del Priorato, defin\u00ec Piranesi un \u00abpovero spensierato\u00bb che \u00abpretende di esaltar Roma sopra la Grecia al somo, e la abas\u00f2 per cos\u00ec dire al limo\u2026 [e] sempre intende le cose fuori del suo luoco senza posata considerazione\u00bb. Una critica analoga gli fu rivolta dall'architetto inglese Richard Norris che, in visita a Santa Maria del Priorato nell'aprile 1772, annot\u00f2 sul suo diario che \u00abthe Church is in my Opinion very bad, a strange composition of Ornaments that mean nothing\u2013 some of which, that is to say some small parts of the Ornaments, are good, but on the whole is a part of confusion\u00bb.\nTra gli ammiratori pi\u00f9 ferventi vi fu lo scrittore inglese Horace Walpole, che consigli\u00f2 agli studenti inglesi di studiare \u00abi sublimi sogni del Piranesi\u00bb, dedicando al maestro italiano anche un lungo paragrafo ove scrisse:\nIn effetti, Piranesi fu uno degli iniziatori dell'immaginario gotico. Si dice, infatti, che le lugubri e vastissime \"carceri\" ideate da Piranesi avessero ispirato allo stesso Walpole la stesura de \"Il castello di Otranto\", primo esempio di romanzo gotico, e la costruzione della sua villa di Strawberry Hill. Fu in particolare a partire dallo \"Sturm und Drang\" e dalla ricezione delle prime istanze romantiche che il culto di Piranesi si ravviv\u00f2: durante la stagione del Romanticismo, infatti, furono in molti ad apprezzare e amare l'opera grafica di Piranesi. Tra gli ammiratori pi\u00f9 significativi si riportano Samuel Taylor Coleridge e Thomas de Quincey (che individuavano nelle visioni piranesiane una prova dell'identit\u00e0 di sogno e creazione), Victor Hugo, Charles Baudelaire, Aldous Huxley e Marguerite Yourcenar, che dedic\u00f2 all'artista italiano un'intensa biografia.\nL'interesse per Piranesi non scem\u00f2 neanche nel corso del XX secolo, quando la sua produzione grafica fu sottoposta per la prima volta a uno studio filologico sistematico e scientifico, con la pubblicazione dei due cataloghi tuttora in uso (Focillon, 1918; Hind, 1922). Notevole fu in questo periodo l'influenza esercitata dalle tavole di Piranesi sulla produzione di Maurits Cornelis Escher (le cui costruzioni impossibili presentano un evidente debito alle \"Carceri\") e sul Surrealismo."}
{"id": "239109", "revid": "761306", "url": "https://it.wikipedia.org/wiki?curid=239109", "title": "Processo aerobico", "text": ""}
{"id": "239110", "revid": "767487", "url": "https://it.wikipedia.org/wiki?curid=239110", "title": "Philadelphia Experiment", "text": "Philadelphia Experiment (\"The Philadelphia Experiment)\" \u00e8 un film del 1984 diretto da Stewart Raffill. La pellicola ha avuto un seguito, \"Philadelphia Experiment 2\", distribuito nel 1993.\nLa trama si basa su diversi libri riguardanti il mito della scomparsa di una nave da guerra statunitense nel corso di un presunto esperimento di teletrasporto nel 1943, durante la seconda guerra mondiale, conosciuto come l'\"esperimento di Filadelfia\".\nTrama.\nJames Longstreet, uno scienziato statunitense, nel corso della seconda guerra mondiale effettua degli esperimenti sui campi magnetici nel tentativo di rendere invisibile una nave. Durante uno di questi esperimenti un cacciatorpediniere, la USS \"Eldridge\", scompare, ma David e Jim, due militari della Marina militare, riescono a buttarsi fuori bordo e si ritrovano catapultati nell'anno 1986.\nEntrambi conoscono Allison, una ragazza di cui David si innamora. Jim, poi, finisce in ospedale, ma subito dopo scompare risucchiato nel passato. David invece resta nel futuro e Allison, venuta a conoscenza della sua storia e dopo un primo momento di incredulit\u00e0, decide di aiutarlo; mentre il mondo \u00e8 minacciato da un vortice creatosi nel continuum spazio-temporale proprio a causa dell'esperimento del 1943.\nDistribuzione.\nHome video.\nIn Italia il film \u00e8 stato distribuito su DVD dalla Storm Video.\nSeguito.\nLa pellicola ha avuto un seguito, \"Philadelphia Experiment 2\", distribuito nel 1993\nOpere sullo stesso tema.\nNel 2012 \u00e8 stato girato un film per la tv che tratta dell'esperimento e di vortici spazio-temporali, dal titolo \"The Philadelphia Experiment\"; l'attore Michael Par\u00e8 recita anche in questa versione interpretando per\u00f2 uno dei cattivi della storia."}
{"id": "239112", "revid": "1728", "url": "https://it.wikipedia.org/wiki?curid=239112", "title": "Giovan Battista Piranesi", "text": ""}
{"id": "239114", "revid": "1632387", "url": "https://it.wikipedia.org/wiki?curid=239114", "title": "Guarnitura", "text": "La guarnitura \u00e8, nell'ambito ciclistico, il complesso formato dalle pedivelle e dalle corone anteriori, montate sul movimento centrale del telaio di una bici da corsa: tradizionalmente la pedivella sinistra \u00e8 semplice (ad esclusione del caso particolare dei tandem e del raro caso di biciclette con trasmissione a sinistra), mentre quella destra presenta dei bracci sui quali sono montate le corone.\nDescrizione.\nIl numero di corone pu\u00f2 variare da 1 a 3, anche se eccezionalmente sono state prodotte anche guarniture con 4 corone. Usualmente le mountain bike montano tre corone mentre le biciclette da corsa due (anche se esistono casi in cui questa consuetudine non \u00e8 rispettata: ad esempio bici da corsa con la tripla e mountain bike con la doppia e sempre pi\u00f9 spesso, soprattutto nelle competizioni, con la singola).\nAltro caso particolare \u00e8 quello delle bici da pista che montano una sola corona anteriore (e un solo pignone posteriore).\nLe guarniture sono caratterizzate da tre fattori:\nLe corone possono essere imbullonate alla guarnitura o rivettate, in quest'ultimo caso non \u00e8 possibile sostituire le corone o perlomeno non \u00e8 prevista la loro sostituzione.\nNelle bici da corsa.\nAttualmente la guarnitura definita \"classica\" nelle bici da corsa presenta due corone: quelle interna, pi\u00f9 piccola, da 39 denti, quella esterna, pi\u00f9 grande, da 53 denti. Questo accoppiamento non \u00e8 dovuto al caso, ma al fatto che con questi numeri di denti si ha un'ampia possibilit\u00e0 di rapporti a disposizione senza che si vadano a creare troppi doppioni.\nFino agli anni cinquanta le bici da corsa presentavano solitamente una sola corona anteriore, spesso da 48 denti. Grazie alle innovazioni introdotte da Tullio Campagnolo, fondatore dell'omonima impresa, furono introdotte anche nel campo delle competizioni le prime guarniture con corone anteriori, inizialmente con dentatura di 52 e 46. Successivamente si arriv\u00f2 alla corona interna, pi\u00f9 piccola, di 44 denti e, dopo il 1967, di 42 denti. Fu necessario per fare questo ridurre il girobulloni da 151mm a 144mm, in quanto non sarebbe stato possibile fissare una corona con meno di 44 denti alla pedivella.\nNegli anni settanta e ottanta lo standard era perci\u00f2 rappresentato dalle guarniture 52 (talvolta 53) e 42. Solo a cavallo fra anni ottanta e anni novanta si sent\u00ec la necessit\u00e0 di introdurre una corona pi\u00f9 piccola della 42 arrivando alla 39 e alla configurazione attuale.\nNel corso dell'ultimo decennio, e in particolare in tempi recenti, c'\u00e8 sempre una maggior spinta, soprattutto in ambito amatoriale, ad usare guarniture triple o doppie \"compatte\", che permettono di affrontare al meglio anche le salite pi\u00f9 dure. La cosiddetta \"compact\" prevede due corone di dentatura minore: lo standard sta affermandosi nell'accoppiata 50-34, anche se sono disponibili le dentature da 48 per la corona esterna e da 36 in quella interna. Nel ciclocross lo standard \u00e8 46 denti per la corona esterna e 36 per la interna, anche se spesso in gara gli atleti usano rapporti personalizzati e negli ultimi periodi si sta diffondendo la monocorona.\nIl monocorona grazie agli 11/12 rapporti sta facendo timida apparizione anche sulla BDC, passando prima dalle gravel, tanto che alcune marche hanno presentato il loro cambio corsa x1\nNelle bici da pista.\nLe bici a scatto fisso, di cui quelle da pista rappresentano una sottoclasse hanno una guarnitura con una singola corona anteriore, che pu\u00f2 essere sia un tutt'uno con le pedivelle oppure fissata con dei bulloni. Spesso, nella costruzione artigianale di tali bici, si usano guarniture da corsa, ove \u00e8 preventivamente tolta una delle due corone.\nLa guarnitura da pista \u00e8 appositamente costruita affinch\u00e9 sia usata con una sola corona accoppiata ad un unico pignone posteriore.\nVale la pena ricordare che all'epoca di Bianchetto e Beghetto, Olimpiadi di Melbourne e poi di Maspes e Gaiardoni si usavano sia per le corone che per i pignoni, moduli di intaglio doppi sullo stesso diametro, pi\u00f9 grandi: vale a dire si correva con il 24 o 25 o 26 denti davanti, e il 7 o 6 denti dietro, ovviamente equivalenti al 48, 50 e 52 denti di corona per 14 o 12 denti di pignone: ci\u00f2 perch\u00e9 lo sforzo applicato dagli atleti nel km da fermo e negli sprint in pista poteva addirittura sgranare i denti o spezzare la catena, questo almeno negli anni 60.\nInoltre, le esigenze della pista, fanno s\u00ec che le pedivelle siano tipicamente pi\u00f9 corte delle corrispondenti stradali (per permettere una maggiore cadenza di pedalata e per non toccare nelle curve sopraelevate dei velodromi).\nIl numero di denti della corona \u00e8 molto variabile, indicativamente dai 48 denti (ma non si esclude l'uso di corone pi\u00f9 piccole) ai 59 denti usati da alcuni ciclisti durante i record dell'ora. Caso particolare rappresentano gli stayer, specialit\u00e0, che sta scomparendo, in cui il ciclista corre dietro motocicletta: le corone possono arrivare a 70 denti.\nNelle mountain bike.\nLe prime mountain bike montavano gi\u00e0 una guarnitura tripla per affrontare le difficolt\u00e0 dei terreni sconnessi, comunque la dentatura delle corone era ancora molto vicina a quelle delle bici da corsa per quanto riguarda le corone pi\u00f9 grandi. Era ad esempio molto diffusa la guarnitura 48-38-28. Successivamente si \u00e8 passati a corone via via pi\u00f9 piccole, anche in questo caso diminuendo il girobulloni in maniera opportuna. Attualmente sono molto diffuse le guarniture con 44-32-22 denti per le tre corone.\nSono stati fatti anche alcuni esperimenti con guarniture doppie che, accoppiate con pacchi pignoni da 9 velocit\u00e0, offrono comunque un'adeguata gamma di rapporti per tutte le situazioni. In questo caso le corone hanno rispettivamente 44 e 29 denti.\nUltimamente sono stati sviluppati gruppi con pedivelle a singola corona anche per l'uso MTB, grazie all'adozione di cassette a 11/12 rapporti che partono dai 10 denti ed arrivano ai 45/48 fino ai 51. In questo caso la pedivella a singola corona \u00e8 normalmente a 32 denti. \nPedivelle a singola corona sono anche divenute lo standard in molte delle ultime E-mtb a motore centrale, che si affidano alla potenza del motore per superare le pendenze pi\u00f9 ripide\nNelle bici da passeggio.\nSpesso le bici da passeggio presentano una sola corona anteriore, non pi\u00f9 fissata con bulloni alle pedivelle, ma che formano un blocco unico con esse. Questo avviene soprattutto per le bici \"monomarcia\" che stanno via via scomparendo.\nLa configurazione a due corone \u00e8 molto frequente, spesso derivata direttamente dal mondo delle corse (non \u00e8 raro trovare le due \"classiche\" corone da 52 e 42 denti nelle bici d'annata). Accoppiamenti diversi risultano spesso controproducenti, causando una duplicazione dei rapporti che rende inutile avere 5 o pi\u00f9 pignoni al posteriore (\u00e8 il caso di guarniture come la 48-46 ecc.).\nLe bici da passeggio attuali, definite city-bike, presentano spesso una guarnitura tripla che prendono dalle mountain bike.\nNei tandem.\nI tandem rappresentano per molti aspetti un'eccezione nel mondo delle bici. Anche per quanto riguarda la guarnitura hanno una particolarit\u00e0. Si rende infatti necessario trasmettere il moto alla ruota posteriore non da un solo ciclista, ma da \"entrambi\" i ciclisti. Le due guarniture sono perci\u00f2 collegate \"a sinistra\" da una seconda catena. La pedivella sinistra avr\u00e0 perci\u00f2 una corona sia per il ciclista anteriore che posteriore, con uguale numero di denti nei due casi.\nBmx.\nLe bmx hanno una sola corona anteriore generalmente di 25 denti (dipende dalla disciplina) e 1 rapporto posteriore da 9 denti (dipende la disciplina).\nBiciclette reclinate.\nNelle biciclette reclinate sono sovente usate guarniture con pedivelle corte fino anche molto corte, i produttori partono normalmente dai 165mm per scendere fino a 155 (misura che si \u00e8 praticamente standardizzata sui velomobili per permettere ai piedi di girare senza interferenza all'interno degli affusolati musi aerodinamici). Alcuni ciclisti, soprattutto per tentativi di record, si spingono a poco pi\u00f9 di 130mm (pedivelle cos\u00ec corte servono ad ottimizzare l'aerodinamica). A causa del grande range di rapporti necessari su una bicicletta reclinata, che necessita di rapporti pi\u00f9 corti in salita, ma allo stesso modo di rapporti pi\u00f9 lunghi per la velocit\u00e0 in pianura, normalmente si usano guarniture triple o al massimo doppie e solo raramente in gara corone singole. Su una moderna recumbent a ruote \"alte\" si monta una tripla 30/39/53 o compatte 34/53 con una cassetta 11/36, In gara non \u00e8 raro vedere corone da 56 o pi\u00f9. Le biciclette Reclinate (ad esclusione di quelle carenate), in gara montano un paracorona fisso o solidale con la corona pi\u00f9 grande, e questa buona abitudine \u00e8 normalmente seguita anche su molta della produzione di serie.\nMateriali.\nAlle origini le guarniture erano realizzate in acciaio con corone di acciaio, montate su perni d'acciaio grazie a spine in acciaio dolce, successivamente si \u00e8 passati a perni quadri e pedivelle avvitate, ma fondamentalmente si \u00e8 passati dall'acciaio alle leghe d'alluminio, con sporadiche apparizioni del titanio prima che i materiali compositi prendessero il sopravvento. La fibra di carbonio ormai si \u00e8 diffusa su molte pedivelle da strada, corsa ed anche MTB, dove per\u00f2 la maggior resistenza agli urti dell'alluminio \u00e8 ancora un ottimo motivo per non abbandonare questo materiale. Le case che continuano ad usare l'alluminio anche per la produzione top di gamma BDC, ormai fanno largo uso di resine epossidiche per l'incollaggio dei 2 gusci lavorati CNC che formano la pedivella e di questi ultimi ai perni passanti, che ormai, abbandonato l'attacco quadro, adottano i pi\u00f9 svariati tipi di accoppiamento scanalato, quindi di fatto le pedivelle sono in materiale composito pur se metallico. Le corone sono realizzate in alluminio stampato o lavorato a CNC anche se non sono rare corone composite in due gusci di alluminio lavorato ed incollato. Molto rare invece le corone in fibra di carbonio."}
{"id": "239116", "revid": "121663425", "url": "https://it.wikipedia.org/wiki?curid=239116", "title": "Maestro del 1499", "text": "De Meester van 1499 \u00e8 il soprannome di un anonimo pittore dei Paesi Bassi meridionali attivo intorno alla fine del XV secolo. Faceva parte del movimento artistico noto come i primitivi fiamminghi . Deve il suo soprannome all'opera che certamente gli viene attribuita, il \"dittico dell'abate Christiaan de Hondt,\" ora al Museo Reale di Belle Arti di Anversa . Sul retro, questo capolavoro del maestro \u00e8 firmato con la data 1499, che gli ha dato il suo nome di emergenza. Oltre a questo dittico, gli si pu\u00f2 attribuire con notevole certezza una seconda opera, ovvero il \"Dittico dell'Annunciazione\" nella Gem\u00e4ldegalerie dello Staatliche Museen zu Berlin , qui raffigurato. Entrambi i dittici sono di dimensioni piuttosto ridotte per un dipinto ad olio e ricordano le miniature. Bodo Brinkman sugger\u00ec che il Maestro del 1499 sarebbe stato anche l'autore di una miniatura con la Madonna nelle maree di Hastings su fol59v e quindi lo colloca come un miniaturista che faceva parte della scuola di Ghent-Bruges e, oltre all'illuminazione del libro, anche piccoli dittici per devozione privata ed eventualmente altra pittura. \nContrariamente a quanto suggerisce il suo vecchio nome di emergenza del \"Maestro del 1499\" , si presume che abbia lavorato a Gand intorno al 1500, sebbene non vi sia certezza nemmeno su questo. L'influenza di Hugo van der Goes, che secondo gli storici dell'arte si pu\u00f2 trovare nella sua opera, punta anche pi\u00f9 a Gand che a Bruges. \nDittico dell'abate Christiaan de Hondt.\nL'opera firmata sul retro con 1499 sul piedistallo del retro del pannello sinistro fu ordinata da Christiaan de Hondt, abate tra il 1495 e il 1509 dell'abbazia Ten Duinen di Koksijde . \u00c8 dipinto con colori ad olio su pannelli di quercia che misurano 37,1 x 20,4 e 37,5 x 20,3 cm. Il telaio \u00e8 parte integrante del pannello. La superficie dipinta misura rispettivamente 31,3 x 14,7 e 31,2 x 14,8 cm. Si tratta quindi di un'opera piccolissima che in termini di dimensioni si avvicina alle miniature (pi\u00f9 grandi) in miniatura. Il pannello interno destro mostra il ritratto dell'abate De Hondt, il pannello sinistro \u00e8 una \"Madonna nella chiesa\" dopo l'opera omonima di Jan van Eyck nella Gem\u00e4ldegalerie di Berlino. Alcune caratteristiche dell'opera indicano che il Maestro del 1499 probabilmente copi\u00f2 l'opera da un modello lineare come un disegno e non dal dipinto originale. \u00c8 sia una copia fedele che una versione molto diversa del lavoro di Jan van Eyck. Un Salvator Mundi \u00e8 raffigurato all'esterno del pannello di sinistra e un ritratto di Robrecht II de Clercq , il successore di Christiaan de Hondt come abate di Ten Duinen, \u00e8 raffigurato sul retro del pannello di destra .\nNon ci sono prove documentali che l'opera sia stata ordinata da Christiaan de Hondt, ma il suo stemma, cos\u00ec come quello dell'abbazia, si trova sui mensoloni che portano le travi del soffitto della stanza dell'abate. Sulla mensola a sinistra sopra l'armadio si trovano le iniziali \"CH\" e accanto alla sua mitra e al bastone, i suoi attributi di abate, vediamo un cane, un ulteriore riferimento alla sua identit\u00e0. Il pannello Salvator Mundi presenta anche il monogramma e lo stemma di Christiaan de Hondt. L'opera rimase in possesso della comunit\u00e0 di Ten Duinen fino al 1827, quando l'ultimo abate, Nicolaas de Rovere, vendette il dipinto a Florent van Ertborn che lo assegn\u00f2 nel suo testamento al Museo Reale di Belle Arti di Anversa.\nAttributi di Stile.\nSulla base del lavoro principale del maestro, \u00e8 possibile identificare alcune caratteristiche stilistiche oltre al commento generale degli storici dell'arte secondo cui il suo lavoro sembra essere fortemente influenzato da Hugo van der Goes.\nUna prima caratteristica che colpisce \u00e8 la cura che pone nella decorazione e nei dettagli del suo lavoro. Nella Madonna in chiesa ha persino elaborato in dettaglio le ragnatele nelle volte, ma molta attenzione \u00e8 stata prestata anche alle statue del paravento e al gruppo angelico del coro. Nel pannello di destra, questa attenzione ai dettagli si ritrova nell'elaborazione del personale e della mitra, tra le altre cose. Secondo alcuni, questo metodo indicherebbe il suo background di miniaturista. \nA causa dell'attenzione ai dettagli, la composizione cade a pezzi, per cos\u00ec dire, in una raccolta di immagini dettagliate. Inoltre, il maestro suddivide il suo lavoro in diversi spazi che contengono ciascuno una sorta di vista attraverso lo spazio successivo, il che conferisce un forte effetto di profondit\u00e0 al suo lavoro. Nel ritratto dell'abate si va dall'abate allo spazio davanti al caminetto, il letto sembra formare un nuovo spazio dove il dittico in fondo, appeso al muro, funge anche da una specie di veduta attraverso. Questo aspetto della tecnica del maestro \u00e8 anche molto espresso nell'Annunciazione di Berlino.\nLa tavolozza dei colori del maestro \u00e8 piuttosto colorata e l'uso di colori abbastanza diversi per gli elementi degli interni facilita ulteriormente la compartimentazione della composizione. I colori sono tutti piuttosto fantastici, il che spiega il riferimento a Van der Goes. L'effetto luminoso \u00e8 notevolmente diverso dal pannello di Van Eyck. I contrasti di luce dipinti da Van Eyck sono completamente scomparsi nell'opera del Maestro del 1499. La chiesa \u00e8 illuminata in modo uniformemente piatto. I punti luce sul pavimento nel lavoro di Van Eycks sono stati sostituiti da piastrelle perfettamente dettagliate.\nAltre opere attribuite.\nDiverse opere sono state attribuite a questo maestro nel corso degli anni, ma alcune sono state nel frattempo attribuite ad altri artisti, tanto che al momento una decina di opere sono ancora considerate sue, anche se ancora in discussione.\nFriedrich Winkler fu il primo a descrivere l'opera del Maestro del 1499. Lo caratterizz\u00f2 come un seguace di Hugo van der Goes e fece il collegamento tra l\u2019\"Annunciazione\" nella Gem\u00e4ldegalerie dello Staatliche Museen zu Berlin e una \"Sacra Famiglia con un angelo\" nel Museo Reale di Belle Arti di Anversa che lui, per amore della simile figura di Giuseppe, associata a una \"famiglia di Sant'Anna\" nel Museo di Belle Arti di Gand.\nDieci anni dopo Max Friedl\u00e4nder gli d\u00e0 il soprannome di \"maestro di Bruges del 1499\" e aggiunge l\u2019\"Incoronazione della Vergine\" , ora a Hampton Court a Londra, una \"Vergine tra le Vergini\" del Virginia Museum of Fine Arts di Richmond e il \"dittico dell'Abate Christiaan de Hondt\" aggiunge all'opera. Anch'egli fa il collegamento con Van der Goes ed \u00e8 dell'opinione che l\u2019\"Incoronazione di Maria sia\" una copia di un'opera di questo pittore. All'opera vengono aggiunti anche una \"Madonna col Bambino e figure del fondatore\" del Louvre . La \"famiglia di Sant'Anna\" D'altra parte, Friedl\u00e4nder non figurava tra i lavori del maestro.\nSuccessivamente, altre due opere si unirono alla lista delle opere, un \"dittico di Margherita d'Austria\" dal Museo di Belle Arti di Gand e un \"Cristo benedicente\". \nIl \"Centro studi per la pittura del XV secolo nei Paesi Bassi meridionali e nel Principato di Liegi\" utilizza il seguente elenco di opere."}
{"id": "239118", "revid": "56620", "url": "https://it.wikipedia.org/wiki?curid=239118", "title": "Maestro di Bruges del 1499", "text": ""}
{"id": "239120", "revid": "212348", "url": "https://it.wikipedia.org/wiki?curid=239120", "title": "Rossiglione", "text": ""}
{"id": "239122", "revid": "767487", "url": "https://it.wikipedia.org/wiki?curid=239122", "title": "Il tredicesimo piano", "text": "Il tredicesimo piano (\"The Thirteenth Floor\") \u00e8 un film del 1999 diretto da Josef Rusnak, con Craig Bierko, Armin Mueller-Stahl, Gretchen Mol e Vincent D'Onofrio. Il film \u00e8 ispirato al romanzo \"Simulacron 3\" di Daniel F. Galouye (gi\u00e0 portato sullo schermo in \"Il mondo sul filo\" di Rainer Werner Fassbinder).\nTrama.\nHannon Fuller, famoso programmatore, \u00e8 stato ucciso e ha lasciato l'unica traccia sul proprio delitto all'interno del mondo virtuale che ha creato e che stava sperimentando. Tale mondo \u00e8 una proiezione di realt\u00e0 virtuale immersiva ambientata nella Los Angeles del 1937 in cui ogni giocatore, dopo aver impersonato un alter ego di quel mondo, interagisce con gli altri personaggi creati da unit\u00e0 cibernetiche che li rendono pensanti. I personaggi di tale mondo, vere e proprie intelligenze artificiali, non ricordano nulla di ci\u00f2 che hanno fatto nel lasso di tempo in cui vengono \"pilotati\" dai giocatori reali, attribuendo la perdita di memoria.\nIl suo collega, Douglas Hall, svegliandosi con la camicia sporca di sangue, decide di investigare sul mistero che avvolge la morte di Fuller. A complicare la situazione interviene uno dei personaggi della realt\u00e0 virtuale, il barista Ashton, alter ego del programmatore Jason Whitney. Il barista, nella realt\u00e0 virtuale, intercetta una lettera che Fuller aveva lasciato nel mondo virtuale per Hall. Ashton leggendo la lettera comprende di essere solo una simulazione creata da un computer, provando per questo forte disagio.\nFuller lasciando in eredit\u00e0 la sua grande azienda al collega Hall, sposta su quest'ultimo i sospetti della polizia. Quando il detective Larry McBain chiede ad Hall di farsi portare nella casa di Fuller, appare Jane la figlia di Fuller, figlia della quale Hall ignorava completamente l'esistenza. Hall decide di provare il gioco e di andare ad incontrare in esso l'alter ego di Fuller, Grierson. La prima sessione di gioco risulta infruttuosa, ma durante la seconda decide di far rivivere all'alter ego modellato sul collega morto gli avvenimenti da lui vissuti durante le sessioni di gioco.\nGrierson si ricorda di Ashton ma il barista scappa. Ricompare armato alle spalle di Hall e racconta il contenuto della lettera. Dopo una lotta negli scantinati del club in cui Fuller andava a \"divertirsi\", Whitney risveglia dalla sessione Hall mentre stava per essere affogato da Ashton in una piscina.\nLa polizia, nel frattempo, scopre che Jane Fuller non \u00e8 chi dice di essere, il suo aspetto corrisponde infatti a Natasha Molinaro, cassiera di un supermercato.\nHall decide a sua volta di provare ci\u00f2 che il barista Jerry aveva menzionato parlando della lettera e scopre cos\u00ec l'agghiacciante verit\u00e0: il mondo reale in cui egli crede di vivere \u00e8 in realt\u00e0 anch'esso una simulazione, che ha ricreato al suo interno un altro gioco con una simulazione.\nIn pratica il mondo reale \u00e8 nel futuro (scopriremo in seguito l'anno, il 2024), che ha creato una realt\u00e0 virtuale ambientata negli anni novanta, che a sua volta ha ricreato una realt\u00e0 virtuale ambientata nella Los Angeles del 1937.\nNatasha Molinaro non ha memoria di alcuna interazione con le azioni di Jane Fuller ma soffre di amnesie temporanee, Jane programmatrice reale del mondo all'esterno di quello di Hall, rivela all'uomo di essere lui l'assassino: egli \u00e8 infatti l'alter ego del reale marito di lei, David, che \"pilotando\" Hall uccise Fuller. Jane \u00e8 impaurita dal comportamento del marito, e si innamora della sua modellazione virtuale, Hall. Infatti \u00e8 David ad aver ucciso Fuller poich\u00e9 da unit\u00e0 cibernetica aveva capito la verit\u00e0, ossia quella di essere solo la proiezione di un gioco (questo era il messaggio che Fuller aveva lasciato a Hall nel gioco, ma che era stato intercettato dal barista Jerry, che lo aveva mal interpretato, scoprendo che era il suo mondo, la Los Angeles del 1937, ad essere una realt\u00e0 virtuale).\nWhitney decide di immergersi anche lui nel gioco, incarnandosi nel barista Jerry Ashton: quest'ultimo ha appena rapito John, l'alter ego di Hall negli anni 30.\nLa connessione si interrompe bruscamente quando il barista viene investito da un'auto nel mondo degli anni 30, la morte dell'informatico \u00e8 permanente e la mente del barista Jerry rimane definitivamente nel corpo di Whitney presso i server del tredicesimo piano. Ashton si incontra con Hall (negli anni 90), che gli spiega di essere anche lui in una simulazione, ma rimane ucciso dopo che in Hall si connette David, che inizia a perseguitare la moglie Jane con l'intenzione di ucciderla per il suo adulterio con l'alter ego Hall. A salvarla \u00e8 il detective McBain, avvertito dalla stessa Jane, arrivando in tempo per uccidere Hall.\nDavid si risveglia nel 2024, ma \u00e8 Douglas Hall che lo anima ora, a causa dello scambio di personalit\u00e0 avvenuto per la morte della sua proiezione virtuale mentre David lo stava \"pilotando\", come era gi\u00e0 capitato a Jerry Ashton. Douglas scopre che Fuller altro non era che la modellazione del padre di Jane, assieme alla quale inizia la sua nuova vita nella Los Angeles del 2024.\nColonna sonora.\nDurante i titoli di coda \u00e8 possibile udire il famoso brano \"Erase/Rewind\" del gruppo musicale The Cardigans."}
{"id": "239123", "revid": "72396", "url": "https://it.wikipedia.org/wiki?curid=239123", "title": "Giacinto Grassi", "text": "Si laurea presso la Scuola Normale Superiore di Pisa in filosofia, compie diversi studi e pubblica saggi su svariate riviste di pedagogia e letteratura, tra cui la Lectura Dantis Internazionale, con due saggi danteschi. Gran parte dei suoi scritti, per\u00f2, trattano le tematiche che riguardano la cultura astigiana.\nProfessore del Liceo Scientifico ad Asti dal 1958 al 1972 e quindi dell'Istituto Magistrale fino al 1982.\nTra le sue opere poetiche troviamo i due volumi \" Un Caro Paese\" del 1966, e \"La Clessidra\". \nNel 1995 \u00e8 stata pubblicata, postuma, una raccolta di scritti inediti: \"I fuochi del Mugnone\"."}
{"id": "239125", "revid": "1889177", "url": "https://it.wikipedia.org/wiki?curid=239125", "title": "Institution of Electrical Engineers", "text": "L'Institution of Electrical Engineers (Chartered Institution) o IEE (spesso pronunciata \"I doppia E\", per distinguerla dalla IEEE) \u00e8 una associazione professionale britannica di ingegneri e tecnici nel campo dell'elettronica, elettrotecnica, fabbricazione, ingegneria dell'informazione e scienze affini. Riconosciuta con decreto reale (Royal Charter) del 15 agosto 1921.\nNon deve essere confusa con l'Institute of Electrical and Electronics Engineers (IEEE-USA).\nFu fondata nel 1871 ed \u00e8 oggi la maggiore associazione di ingegneri in Europa, con un totale nel mondo di circa 120.000 iscritti.\nDescrizione.\nL'IEE rappresenta la categoria degli ingegneri per quanto riguarda gli affari pubblici ed assiste i governi per informare il pubblico sui problemi di natura tecnica. Fornisce inoltre consulenza al Parlamento ed altre agenzie su tutti i campi dell'ingegneria.\nCi\u00f2 \u00e8 reso possibile grazie a diverse reti di ingegneri istituite dall'IEE tra cui le \"Professional Networks\", gruppi mondiali di ingegneri che condividono interessi tecnici e professionali comuni.\nAttraverso il sito web dell'IEE queste reti forniscono notizie aggiornate per il settore specifico, producono una biblioteca di articoli tecnici e danno ai membri l'opportunit\u00e0 di condividere conoscenza e idee attraverso forum di discussione. Aree specifiche del forum si occupano di educazione, IT, energia ed ambiente.\nL'IEE ha un ruolo educativo e formativo, cercando di supportare i membri e le rispettive carriere, fornendo consigli e linee guida a tutti i livelli per assicurare il futuro dell'ingegneria.\nFino al 2002 concedeva ai propri membri il titolo di \"Chartered Electrical Engineer\".\nCome esempio l'IEE assegna valutazioni ai corsi disponibili in tutto il mondo su argomenti di elettrotecnica, elettronica, fabbricazione e ingegneria dell'informazione e scienze affini. In aggiunta, assicura fondi per percorsi di sviluppo professionale per laureati in ingegneria tra cui borse di studio e premi.\nVerso l'IET.\nNel 2004 si \u00e8 iniziato a parlare di una unione tra l'IEE e l'IIE per formare una nuova istituzione: l'\"Institution of Engineering and Technology\". Entrambe le associazioni hanno posto al voto la fusione nel settembre 2005.\nI membri dell'IEE hanno dato parere positivo per il 73,5%, i membri dell'IIE con il 95,7%, cos\u00ec una petizione \u00e8 stata posta al consiglio di Privy con l'aspettativa di iniziare l'operativit\u00e0 dell'IET nella primavera del 2006. La petizione \u00e8 stata accettata con il rilascio di un decreto reale in vigore dal 31 marzo 2006 (vedi Collegamenti esterni).\nTitoli professionali concessi dall'IET in base al decreto reale (Royal Charter):\nI titoli CEng, IEng, rilasciati dall'\"Engineering Council\"[1] sono conformi alla direttiva europea 89/48 (CEng-IEng)(2) ed il titolo EngTech \u00e8 conforme alla direttiva 92/51 (EngTech)(3). La direttiva 89/48 e la direttiva 92/51 sono state sostituite dalla direttiva europea 2005/36.\nSempre in base al decreto reale esistono 5 categorie di membri nella IET:\nL'appartenenza all'Istituzione come membro professionista avente diritto alla abbreviazione MIET (Member of the Institution of the Engineering and Technology) equivale ad esercizio della professione d'ingegnere regolamentata dalla legge britannica \"Statutory Instruments 2007 n2781\" e dalla direttiva europea 2005/36:\nAttualmente i membri della IET superano il numero di 153.000 e formano la pi\u00f9 grande istituzione professionale d'ingegneria in Europa e la seconda nel mondo."}
{"id": "239126", "revid": "773636", "url": "https://it.wikipedia.org/wiki?curid=239126", "title": "IEEE", "text": ""}
{"id": "239127", "revid": "599013", "url": "https://it.wikipedia.org/wiki?curid=239127", "title": "Iee", "text": ""}
{"id": "239134", "revid": "25739", "url": "https://it.wikipedia.org/wiki?curid=239134", "title": "Patti civili di solidariet\u00e0", "text": ""}
{"id": "239137", "revid": "25739", "url": "https://it.wikipedia.org/wiki?curid=239137", "title": "Coppie di fatto", "text": ""}
{"id": "239140", "revid": "106908", "url": "https://it.wikipedia.org/wiki?curid=239140", "title": "Reaumur", "text": ""}
{"id": "239141", "revid": "729019", "url": "https://it.wikipedia.org/wiki?curid=239141", "title": "Figli di Pinin Pero", "text": "Figli di Pinin Pero &amp; C. S.p.A. \u00e8 il nome di un'azienda astigiana con sede a Nizza Monferrato. L'azienda, a conduzione familiare, opera dal 1890 nel settore degli zuccheri.\nNegli stabilimenti, ubicati su un'area di oltre 30.000 m2, avvengono le fasi di stoccaggio, lavorazione, trasformazione e confezionamento.\n\u00c8 il principale importatore nazionale di zuccheri grezzi di canna direttamente dai paesi di origine.\nLa storia dell'azienda \u00e8 documentata all'interno del museo \"sug@R(T)_house\" di Nizza Monferrato.."}
{"id": "239142", "revid": "767487", "url": "https://it.wikipedia.org/wiki?curid=239142", "title": "Thomas Thorpe", "text": "Thorpe \u00e8 stato un editore abbastanza famoso e ben considerato dai suoi contemporanei, lodato per la qualit\u00e0 delle proprie edizioni. \u00c8 noto principalmente per aver pubblicato nel 1609 senza il consenso dell'autore i \"Sonetti\" di Shakespeare, ma al suo attivo vanta anche le stampe di opere importanti di Ben Jonson e di George Chapman. Probabilmente proprio la pubblicazione dei sonetti di Shakespeare, sottratti piratescamente all'autore, macchi\u00f2 la sua reputazione di editore."}
{"id": "239150", "revid": "11959", "url": "https://it.wikipedia.org/wiki?curid=239150", "title": "Al Fatah", "text": ""}
{"id": "239152", "revid": "25739", "url": "https://it.wikipedia.org/wiki?curid=239152", "title": "Famiglie di fatto", "text": ""}
{"id": "239153", "revid": "729019", "url": "https://it.wikipedia.org/wiki?curid=239153", "title": "Galeone", "text": "Il galeone fu un poderoso veliero da guerra, progettato per affrontare la navigazione oceanica, molto diffuso nel XVI e nel primo quarto del XVII secolo. Tecnologicamente erede del progresso marittimo che aveva dato origine alla caravella prima ed alla caracca poi, il galeone venne sviluppato con buona probabilit\u00e0 dagli Spagnoli, ma \u00e8 ancora oggi oggetto di controversia quale paese l'abbia realizzato per primo.\nA differenza di altri tipi di navi del tempo, il galeone era specificatamente progettato per compiere i lunghi viaggi oceanici. Le modifiche principali erano costituite da un castello di prua pi\u00f9 basso, un castello di poppa di forma squadrata e uno scafo allungato. Quest'ultima innovazione apportava una maggiore stabilit\u00e0 in acqua e diminuiva la resistenza al vento, con il risultato di un'imbarcazione pi\u00f9 veloce e manovrabile dei tipi precedenti. I castelli non furono eliminati perch\u00e9, pur complicando la navigazione, servivano efficacemente nelle operazioni militari, rendendo possibile resistere efficacemente agli abbordaggi.\nEtimologia.\nL'etimo di lingua italiana \"galeone\" appare per la prima volta negli \"Annali del Caffaro\" (XII secolo) con significato di galea utilizzata come avanscoperta della flotta. Tra XIV e XV secolo, nell'Italia settentrionale, dove il \"galeone\" era la nave da guerra a remi in uso nei fiumi.\nStoria.\nIl galeone vero e proprio nacque nel corso del XVI secolo come evoluzione della caracca e non della galea come il nome sembra suggerire appunto, allo scopo di unire la grande maneggevolezza di quest'ultima a doti di robustezza necessarie alla navigazione oceanica. Presumibilmente ha un'origine iberica, in quanto ibrido tra le tradizioni costruttive mediterranee e quelle atlantiche. Nei primi anni del '500 tutte le principali potenze europee (incluso l'Impero Ottomano) si dotarono di numerose navi da guerra a vela, questo tipo di unit\u00e0 (antecedente al galeone vero e proprio) furono per\u00f2 messe in crisi dalle galere in numerose occasioni, perch\u00e9 troppo poco maneggevoli per impiegare correttamente l'artiglieria. Questo fatto (ben testimoniato dalle guerre turco-veneziane d'inizio secolo) port\u00f2 le potenze mediterranee a concentrarsi sulle galere, mentre quelle atlantiche e baltiche (oltre a costruire qualche galera) cercarono un veliero in grado di navigare in maniera pi\u00f9 agile delle caracche, pur portando un armamento superiore a quello delle caracche stesse.\nIl galeone nacque in effetti per l'esigenza di creare una unit\u00e0 pi\u00f9 grande della caracca ma pi\u00f9 agile e veloce. Fu anche ridotto il numero dei fanti di marina a bordo, riducendo di conseguenza le sovrastrutture adatte ad ospitarli. Tali strutture, massicce e pesanti, costituivano un ostacolo alla propulsione eolica. L'ammiraglio britannico Lord William Monson riporta: \"le flotte reali di quell'epoca\", si riferisce alle caracche di Enrico VIII, \"non ebbero mai a compiere un vero e proprio viaggio, poich\u00e9 le navi non si trovavano mai cos\u00ec lontane da terra da non potervi far ritorno, con vento favorevole, nel giro di un giorno, laddove i galeoni non si aspettavano certo di vedere la costa inglese prima di quattro, cinque o sei mesi, e molte volte anche di pi\u00f9\". All'inizio l'Inghilterra non fu all'avanguardia, per qualit\u00e0 tecniche e nautiche, preceduta dalla perizia degli olandesi prima e dei francesi poi. Soprattutto va notato che Spagna e Portogallo disponevano di galeoni (nel caso spagnolo non di propriet\u00e0 della marina) capaci di attraversare gli oceani e combattere all'arrivo gi\u00e0 nei primi decenni del '500, quando la flotta inglese era prevalentemente una forza costiera, in particolare le navi portoghesi trasformarono l'oceano indiano in un lago lusitano.\nLa supremazia tecnologica delle potenze iberiche si tradusse anche in un certo conservatorismo costruttivo, mentre le potenze baltiche e del mare del nord tentarono di evolverne il modello. In particolare nel corso della guerra dei Nove Anni e di altri conflitti che coinvolsero Norvegia-Danimarca e Svezia, quindi molto tempo dopo la scomparsa dei galeoni propriamente detti, furono poste le basi per un nuovo sviluppo del vascello, non pi\u00f9 come nave oceanica mercantile e militare al contempo, e capace di operare con l'artiglieria, ma pensata per l'abbordaggio, bens\u00ec come nave da guerra pensata per combattimenti d'artiglieria. In particolare le ammiraglie di Svezia e Danimarca (e di Lubecca) alla fine di quel conflitto, nel 1570, erano unit\u00e0 di oltre 2.000 tonnellate, ed erano accompagnate da galeoni leggeri destinati all'esplorazione da 350 tonnellate, e unit\u00e0 di linea tra le 500 e le 1.500 tonnellate.\nI galeoni rimasero il tipo di nave principale fino all'inizio del XVII secolo, quando vennero sostituiti dal vascello (e dalla fregata per i galeoni pi\u00f9 leggeri) e, nel campo mercantile, da unit\u00e0 pi\u00f9 leggere e veloci (armate, come il brigantino, o disarmate come il fluyt) fino ad arrivare, nel XIX secolo, al clipper. Il nome \"galeone\" fu per\u00f2 utilizzato ancora in alcune lingue: ad esempio indicava in tedesco il solo rostro di prora, in turco il vascello, e in spagnolo (per tutto il '600, fino alla guerra di successione spagnola), il mercantile a tre alberi destinato al commercio con le Americhe.\nCaratteristiche.\nRispetto alla caracca, il galeone aveva dimensioni maggiori, in genere lunghezza tripla rispetto alla larghezza al quinto maestro, la quale era doppia rispetto all'altezza. Il rostro di prua, detto bompresso, perdeva la funzione offensiva della galea, diventando supporto dell'albero di bompresso, l'albero a prua, diagonale rispetto alla linea dello scafo ed ospitante solitamente una sola vela, detta civada.\nA differenza delle caracche, con castello di prua pi\u00f9 alto e massiccio, nei galeoni furono le sovrastrutture di poppa a divenire pi\u00f9 alte. Nei primi galeoni erano molto pi\u00f9 alte che in quelli pi\u00f9 tardi, racchiudendo pi\u00f9 ordini di ponti. Il cassero di poppa era sobriamente ornato con motivi geometrici policromi; l'esplosione dello sfarzo decorativo si manifest\u00f2 solo un secolo dopo con l'evoluzione dei vascelli a partire dai galeoni. Il cassero, all'altezza del ponte di coperta, poteva essere munito di una fila di otto o dieci pezzi d'artiglieria minori; altri sette od otto pezzi d'artiglieria potevano essere disposti sui casseretti, i ponti superiori del cassero. Il ponte pi\u00f9 importante della nave era il primo ponte di batteria, collocato sotto al ponte di coperta. In questo modo vi era una migliore distribuzione dei pesi, mentre le manovre principali per il governo del galeone erano effettuate sul ponte di coperta.\nUn galeone del XVI secolo era lungo mediamente 40-42 m (o pi\u00f9) per una larghezza d'una decina di metri. I galeoni avevano da tre fino a cinque alberi,e in genere l'albero di trinchetto (prodiero) possedeva tre vele quadre, la pi\u00f9 grande era la vela di trinchetto, seguita dal parrocchetto e dal velaccio di trinchetto. Anche l'albero di maestra ospitava tre vele quadre, la vela di maestra, la vela di gabbia ed il velaccio di maestra. Invece l'albero di mezzana (poppiero) ospitava solitamente una vela latina, la vela di mezzana. Su alcuni galeoni (in genere i pi\u00f9 grandi) era presente anche un quarto albero e a volte un quinto, detti \"contromezzana\" o \"bonaventura\", armati anch'essi di una, due, tre vele latine. In tal caso la mezzana era dotata di due latine o addirittura tre sovrapposte. A poppa sporgeva orizzontalmente poi un'asta orizzontale, il \"buttafuori\", che serviva a fissare le scotte della vela latina, le cime cio\u00e8 che servivano a trattenere l'angolo posteriore della vela.\nLa flotta inglese, francese e spagnola, ma anche Svezia, Danimarca e le Provincie Unite, oltre alla citt\u00e0 anseatica di Lubecca, impiegarono il galeone come unit\u00e0 da combattimento principale. Preziose informazioni circa la capacit\u00e0 costruttiva di quegli anni si hanno dalle note del maestro costruttore inglese Matthew Baker. In quel momento pare che le navi inglesi fossero le migliori (le pi\u00f9 veloci e manovrabili). Il castello di prua aveva in genere un solo ponte, mentre lo scafo aveva di solito una linea pi\u00f9 bassa e slanciata. Gli olandesi, raggiunta l'unit\u00e0 nazionale nel 1648, al tramonto dell'epoca dei galeoni veri e propri, costruironno vascelli di linea in cui il trinchetto era posto anteriormente al castello di prua, mentre le sovrastrutture erano pi\u00f9 basse.\nL'arma principale del galeone era la colubrina, perfezionata negli anni. La prima batteria era formata da una ventina di pezzi da 18 libbre (calibro 133 mm, lunghezza 3,50 m). Sul ponte di coperta una seconda batteria ospitava semicolubrine da 10 o 9 libbre. Il cassero ed il castello potevano avere pezzi minori, eventualmente brandeggiabili.\nL'equipaggio era composto da trecento uomini che mangiavano e dormivano sui ponti di batteria, mentre gli ufficiali alloggiavano a poppa. Il galeone fu adottato dalla marina militare e dalla marina mercantile e come tale altrettanto armato. Verso l'inizio del XVII secolo, per far fronte alle nuove esigenze della guerra sul mare, evolse nel vascello di linea.\nPer quanto riguarda le dimensioni, un galeone portoghese solitamente aveva una stazza di circa 500 t, ma esistevano galeoni anche di 2.000 o pi\u00f9 tonnellate, come i cosiddetti Galeoni di Manila, che collegavano l'America con le Filippine.\nTra i vantaggi del galeone c'era la sua maggiore economicit\u00e0 di costruzione rispetto ad altre navi. Al costo di 3 caracche si potevano realizzare 5 galeoni, un buon investimento per le flotte militari dell'epoca.\nUn altro miglioramento fu la realizzazione di un sistema di manovre che permettesse di governare anche a equipaggio ridotto: a causa dei lunghi periodi passati in mare e delle scarse condizioni di igiene e sicurezza, molti membri dell'equipaggio perivano durante la navigazione.\nLa costruzione di un galeone era un'impresa estremamente lunga e costosa, per cui si vennero a creare gruppi o societ\u00e0 di persone facoltose che univano i propri fondi. In questo caso era prevalente l'attivit\u00e0 commerciale su quella militare ma la nave poteva essere adattata con estrema facilit\u00e0 all'impiego militare. Fino agli anni '60 del '500 la Spagna non disponeva di una marina militare fuori dal Mediterraneo, ma faceva affidamento sulla marina mercantile basata su unit\u00e0 che, o con sgravi fiscali, o per poter accedere al privilegio di commerciare con alcuni porti, dovevano rispettare alcune specifiche che le rendevano facili da trasformare in unit\u00e0 militari. Negli stessi anni, in Inghilterra (e poco prima in Francia, soprattutto nei porti ugonotti), si fabbricarono numerosi galeoni privati specificatamente pensati per la guerra di corsa (ovvero contro i traffici, in genere spagnoli o delle potenze cattoliche), con sovrastrutture ridotte, armamento di cannoni sulle 8-9 libbre (relativamente numerosi), e nei quali veniva posta grande enfasi sulla velocit\u00e0. Ovviamente alla costruzione si prefer\u00ec la cattura delle navi avversarie.\nNella costruzione erano impiegati la quercia per lo scafo, il pino marittimo per l'alberatura, diversi legni duri per ponti e sovrastrutture.\nFamosi galeoni.\nSpagnoli:\nPortoghesi:\nAnseatici:\nInglesi:"}
{"id": "239154", "revid": "125746058", "url": "https://it.wikipedia.org/wiki?curid=239154", "title": "Geotecnica", "text": "La geotecnica \u00e8 la disciplina che si occupa di studiare la meccanica delle terre e delle rocce e la sua applicazione alla scala delle opere di ingegneria nonch\u00e9 a studi di carattere territoriale. La geotecnica \u00e8 materia di competenza concorrente tra ingegneri civili e ambientali, dottori agronomi e dottori forestali, geologi.\nCaratteristiche del terreno.\nConvenzionalmente, in geotecnica, il terreno viene suddiviso in classi granulometriche, definite in base al diametro delle particelle solide che lo compongono. Queste classi sono:\nLa composizione granulometrica dei terreni influenza il comportamento meccanico e idraulico ed \u00e8 determinata con la pratica del setacciamento (mediante vagli o stacci) o della sedimentazione (per la frazione fine) di campioni prelevati in sito.\nLe caratteristiche particolari di un terreno derivano dal fatto che:\nAttrezzature e prove.\nAllo scopo di determinare le caratteristiche di un terreno, di natura meccanica (resistenza e rigidezza) o idraulica (permeabilit\u00e0), sono disponibili varie attrezzature di laboratorio:\nVengono pure frequentemente utilizzate prove di caratterizzazione in sito che suppliscono l'impossibilit\u00e0 o la difficolt\u00e0 di prelevare campioni in materiali che non presentano una coesione (vera o apparente):\nIn generale \u00e8 buona norma considerare i due tipi di prove (in laboratorio e in sito) complementari e non alternative, in modo da supplire alle carenze dell'uno con le capacit\u00e0 dell'altro.\nTali indagini e prove, secondo il DM del 14/01/2008 del Ministero delle Infrastrutture e dei Trasporti (punto 6.2.2), \"devono essere eseguite e certificate dai laboratori di cui all'art. 59 del DPR 6.6.2001, n. 380\". Questa norma \u00e8 stata per\u00f2 abrogata con sentenza del TAR del Lazio pubblicata nel febbraio 2008 (quindi DOPO la pubblicazione del DM del 14-1-2008); al momento la Concessione (di fatto illegale secondo il TAR del Lazio) \u00e8 stata tramutata in AUTORIZZAZIONE (con le Circolari del CLSP emesse in settembre 2010); al momento (27-4-11) non sono ancora state emesse Autorizzazioni.\nProve geotecniche di laboratorio.\nLa disciplina geotecnica permette di studiare i differenti tipi di terreni attraverso la definizione di una serie di indici, parametri e caratteri fisici ricavabili da prove in sito o da prove di laboratorio. Le indagini in sito permettono la raccolta di informazioni sul terreno nella sua condizione reale; mentre i test di laboratorio consentono di definire compiutamente la natura e le caratteristiche di resistenza, di compressibilit\u00e0 e di permeabilit\u00e0 dei terreni, ricostruendo in laboratorio, mediante tecnologie pi\u00f9 o meno sofisticate, le condizioni fisiche e lo stato tensionale originario esistente in sito. Le prove di laboratorio vengono distinte in tre categorie fondamentali a seconda delle caratteristiche fisiche che si vogliono determinare. Si possono pertanto distinguere prove di identificazione (peso di volume, contenuto in acqua, densit\u00e0, limiti di Atterberg, granulometria, equivalente in sabbia, classificazione), prove di permeabilit\u00e0 a carico variabile o costante e prove di resistenza meccanica per determinare le propriet\u00e0 fisico-meccaniche dei terreni (prove di taglio, torsione, consolidazione edometrica, compattazione, compressione). \nLe prove geotecniche di laboratorio vengono condotte su campioni di terreno prelevati in sito, attraverso l'utilizzo di idonee attrezzature il cui corretto impiego, dipendente dalla capacit\u00e0 e dall'esperienza degli operatori, determina la classe di qualit\u00e0 pi\u00f9 o meno elevata del campione ottenuto. Le Raccomandazioni sulla programmazione ed esecuzione delle indagini geotecniche (Associazione Geotecnica Italiana \u2013 A.G.I. 1977) individuano 5 classi di qualit\u00e0: le classi 01, 02 e 03 comprendono campioni di tipo rimaneggiato, la classe 04 campioni con disturbo limitato (semidisturbati), la classe 05 campioni indisturbati. Per la determinazione delle propriet\u00e0 fisiche e meccaniche dei terreni devono essere utilizzati campioni che conservino la struttura, il contenuto d'acqua e i caratteri fisici propri dei sedimenti nella loro condizione sedimentologica naturale (campioni indisturbati). Con il termine indisturbato pertanto si indica un campione di terreno nel quale siano risultate minime, durante le fasi di prelievo, le alterazioni della struttura, tessitura, contenuto d'acqua e dei costituenti chimici originari.\nIn base al grado di disturbo che i campioni presentano, ovvero in base alla quantit\u00e0 di informazioni geotecniche che da essi si possono ricavare, i campioni sono classificati come segue:\nProve geotecniche in sito.\nCome detto l'impossibilit\u00e0 di prelevare campioni indisturbati di terreni incoerenti (sabbie e ghiaie) rende opportuna la caratterizzazione delle terre mediante prove eseguite in sito. Tali prove consentono di ricavare le propriet\u00e0 meccaniche e idrauliche su volumi maggiori di terreno di quelli associati ai campioni di laboratorio e quindi sono spesso pi\u00f9 significative in quanto tengono conto di dettagli e caratteri strutturali che influenzano il comportamento alla scala dell'opera di ingegneria e che non possono essere presenti in un campione di laboratorio. Ad esempio, la stima delle permeabilit\u00e0 in sito \u00e8 spesso maggiormente significativa di quella in laboratorio perch\u00e9 tale propriet\u00e0 \u00e8 condizionata da dettagli stratigrafici (es. livelli di sabbia in un'argilla) che non possono essere inclusi in un provino di terra per le prove di laboratorio. \nInoltre la stima della rigidezza \u00e8 particolarmente sensibile al disturbo del terreno che inevitabilmente caratterizza ogni campione di terra mentre questo problema non \u00e8 ovviamente presente allorch\u00e9 si sottopone a prova il terreno nella sua sede naturale (in sito). Per contro la stima dei parametri geotecnici mediante prove in sito \u00e8 spesso basata su correlazioni empiriche che rendono particolarmente incerta la valutazione. \u00c8 bene ricordare che ogni prova in sito ha un suo campo di applicazione ideale sia per quanto riguarda i tipi di terreno sia per le propriet\u00e0 geotecniche di interesse. Ad esempio le prove penetrometriche SPT sono pi\u00f9 indicate per i terreni sabbiosi (meno per quelli argillosi) e decisamente pi\u00f9 affidabile per la stima della resistenza che della rigidezza delle terre. \nFasi della caratterizzazione fisico-meccanica dei terreni: dal carotaggio in sito al laboratorio.\nRisulta di estremo interesse ai fini geotecnici delineare quali siano gli stati di alterazione tensionale cui va incontro un campione di terreno di massima qualit\u00e0 (Q5) durante le differenti fasi di campionamento, trasporto e preparazione propedeutiche e preliminari all'esecuzione dei test geotecnici in laboratorio. Di seguito sono stati riassunti i principali passi di questa filiera geotecnica:\na) fase di perforazione;\nb) fase di campionamento geotecnico;\nc) sigillatura, trasporto e conservazione del campione;\nd) fase di estrusione dal campionatore;\ne) fase di confezionamento del provino.\nNella preparazione del provino parte fondamentale riveste l'estrusione del campione (Q5) dalla fustella di campionamento la cui attuazione deve avvenire secondo criteri di massima accuratezza giungendo altres\u00ec alla descrizione preliminare dettagliata del campione fornito. Tale fase di lavoro permette di evidenziare attraverso un semplice esame visivo macroscopico alcuni elementi di fondamentale importanza, la cui analisi preliminare pu\u00f2 permettere di valutare anche il grado di validit\u00e0 e significativit\u00e0 del campione a disposizione. Difetti evidenti di campionamento in sito sono rappresentati da compressione e raccorciamento della carota (confronto tra quota di prelievo e lunghezza reale della carota, tipico in terreni molto soffici), irregolarit\u00e0 stratigrafiche all'interno di orizzonti omogenei (intercalazioni granulari grossolane in depositi coesivi), distruzione tessiturale del campione (frequente in depositi coesivi fortemente sovraconsolidati) oppure veri e propri errori di campionamento in foro (nuclei rimaneggiati convoluti, campionamento in orizzonti indesiderati, ecc.). L'apertura della fustella va quindi condotta secondo procedure di rilevazione standardizzate con compilazione di apposito certificato descrittivo.\nI test di laboratorio vengono distinti in tre categorie fondamentali sulla base delle caratteristiche proprie del campione che si vuole andare a determinare:\nApplicazioni.\nGli aspetti principali di cui si occupa sono:\nMolti studiosi si sono occupati di questa disciplina. Contributi pionieristici sono dovuti a Terzaghi (principio degli sforzi efficaci), considerato il fondatore della moderna geotecnica.\nAltri contributi indiretti sono stati forniti da Mohr e Coulomb, per quanto riguarda l'applicazione del criterio di resistenza alle terre, Rankine per il calcolo della spinta delle terre.\nIn epoca pi\u00f9 recente, grazie allo sviluppo delle teorie elastoplastiche, formulate in principio per i metalli, si menzionano Schofield e Wroth e la scuola di Cambridge (modello Cam-Clay), Alonso e la scuola di Barcellona (terreni non saturi), Bishop, Lade."}
{"id": "239155", "revid": "11959", "url": "https://it.wikipedia.org/wiki?curid=239155", "title": "Organizzazione per la Liberazione della Palestina", "text": "L'Organizzazione per la Liberazione della Palestina (OLP; ) \u00e8 un'organizzazione politica palestinese, considerata dalla Lega araba a partire dal 1974 la legittima \"rappresentante del popolo palestinese\".\nFondata a Gerusalemme nel maggio 1964 da una riunione di 422 personalit\u00e0 nazionali palestinesi, a seguito di una precedente decisione della Lega araba, il suo obiettivo era la \"liberazione della Palestina\" attraverso la lotta armata. L'originale Statuto dell'OLP (del 28 maggio 1964) dichiarava che \"la Palestina all'interno dei confini che esistevano al momento del mandato britannico \u00e8 una singola unit\u00e0 regionale\" e ha cercato di \"vietare ... l'esistenza e l'attivit\u00e0\" del Sionismo. Lo Statuto fa anche riferimento al diritto al ritorno e all'auto-determinazione per i palestinesi. Uno Stato palestinese non \u00e8 citato, anche se nel 1974 l'OLP ha chiesto uno Stato indipendente nel territorio del Mandato di Palestina. Nel 1988, l'OLP ha adottato ufficialmente una soluzione a due Stati, con Israele e la Palestina che vivono fianco a fianco e con Gerusalemme Est come capitale dello Stato di Palestina.\nNel 1993, il presidente dell'OLP Yasser Arafat ha politicamente riconosciuto lo Stato di Israele in una lettera ufficiale al suo primo ministro Yitzhak Rabin, come conseguenza degli accordi di Oslo, che portarono alla nascita dell'Autorit\u00e0 Nazionale Palestinese. Eppure ad oggi non ha mai eliminato dal suo statuto l'articolo che auspica l'eliminazione dello Stato d'Israele. In risposta alla lettera di Arafat, Israele pur di avere una controparte con la quale trattare per arrivare alla pace, ha comunque riconosciuto l'OLP come il rappresentante del popolo palestinese. \nArafat \u00e8 stato il presidente del Comitato esecutivo dell'OLP dal 1969 fino alla sua morte nel 2004. \u00c8 stato sostituito da Mahm\u016bd Abb\u0101s (noto anche come Abu Mazen).\nSecondo un report del \"National Criminal Intelligence Service\", l'Olp \u00e8 stato \"il pi\u00f9 ricco di tutte le organizzazioni terroristiche\", con 8 - 10 miliardi di dollari in attivit\u00e0 e un reddito annuo di 1,5 - 2 miliardi di dollari da \"donazioni, estorsioni, saldi, traffici illegali di armi, traffico di stupefacenti, riciclaggio di denaro sporco, frodi, ecc\". The Daily Telegraph ha riferito nel 1999 che l'OLP aveva 50 miliardi di dollari di investimenti in segreto in tutto il mondo.\nL'etichetta di \"organizzazione terroristica\" \u00e8 stata contestata ed \u00e8 stata \"de facto\" superata nel 1993, a seguito della stipula degli accordi di Oslo.\nTratti fondamentali.\nFondata nel 1964, l'OLP ha un teorico apparato legislativo, il Consiglio Nazionale Palestinese (CNP), ma attualmente ogni potere politico e ogni decisione sono prese e controllate dal Comitato Esecutivo dell'OLP, composto da 15 membri eletti dal CNP. L'OLP presenta al suo interno un ventaglio di ideologie sostanzialmente laiche espresse da diversi movimenti palestinesi impegnati nella lotta per il conseguimento dell'indipendenza palestinese e per la liberazione dei territori palestinesi.\nL'OLP \u00e8 considerata la legittima rappresentante del popolo palestinese e, dal 2012, gode dello \"status\" di osservatore permanente all'interno dell'Assemblea generale delle Nazioni Unite.\nOrganizzazione.\nL'OLP non ha un organo cui spetta il processo decisionale o un meccanismo che consente di controllare direttamente le sue fazioni, ma esse devono seguire lo Statuto dell'OLP e le decisioni del Comitato esecutivo. L'adesione \u00e8 oscillante, e alcune organizzazioni hanno lasciato l'OLP o sono stati sospesi durante i periodi di turbolenza politica, ma pi\u00f9 spesso questi gruppi sono rientrati nell'organizzazione.\nMembri attuali\nEx membro dell'OLP\nMembri di rilievo dell'OLP.\nOltre ad Arafat, l'OLP ha numerosi altri capi ben conosciuti. Uno di essi \u00e8 una palestinese di religione cristiana, la signora Hanan Ashrawi, professoressa di letteratura in un ateneo cisgiordano.\nStoria.\nCreazione.\nLa Lega Araba nel summit del Cairo del 1964 avvi\u00f2 la discussione per la creazione di un'organizzazione che rappresentasse il popolo palestinese. Il Consiglio Nazionale Palestinese si riun\u00ec a Gerusalemme il 29 maggio 1964. Alla conclusione di tale incontro l'OLP fu fondata il 2 giugno 1964. Le sue \"Dichiarazioni di proclamazione dell'Organizzazione\" asserivano: \"... il diritto del popolo arabo palestinese alla sua sacra patria della Palestina e l'affermazione dell'inevitabilit\u00e0 della battaglia per liberare le sue parti usurpate e la sua determinazione a generare la sua effettiva entit\u00e0 rivoluzionaria e a mobilitare le sue capacit\u00e0 e potenzialit\u00e0 oltre che le sue forze materiali, militari e spirituali\".\nAll'epoca Gaza e Cisgiordania non erano occupate da Israele, ma da Egitto e Giordania. Per parti usurpate, si intendeva lo Stato di Israele.\nGuida di Yasser Arafat.\nLa disfatta della Siria, Giordania ed Egitto nella Guerra dei sei giorni del 1967 distrusse la credibilit\u00e0 degli Stati che intendevano essere i patroni del popolo palestinese e indebol\u00ec in modo significativo Jam\u0101l 'Abd al-N\u0101sir. Una nuova strada fu inaugurata da Yasser Arafat che afferm\u00f2 il diritto di ricorrere alla guerriglia contro Israele e che oper\u00f2 con successo per rendere l'OLP un'organizzazione pienamente indipendente sotto il controllo dei fedayyin (lett. \"devoti\"). Alle riunioni del Congresso Nazionale Palestinese del 1969, il Fat\u1e25 ottenne il controllo delle strutture esecutive dell'OLP. Al Congresso Nazionale Palestinese del Cairo del 3 febbraio 1969 Arafat fu eletto presidente del Comitato Esecutivo dell'OLP. Da allora Il Comitato Esecutivo fu composto essenzialmente da rappresentanti delle varie organizzazioni facenti parte dell'OLP.\nSettembre Nero in Giordania.\nL'OLP pat\u00ec il suo maggior insuccesso con l'attacco giordano ai suoi gruppi armati negli eventi che sono meglio noti come Settembre Nero nel 1970. I gruppi palestinesi furono espulsi dalla Giordania e durante gli anni settanta il nerbo dell'OLP fu in effetti costituito da otto organizzazioni acquartierate a Damasco e Beirut, tutte devote a ci\u00f2 che esse definivano \"resistenza armata sia al Sionismo sia all'occupazione israeliana\", col ricorso a metodi che comprendevano attacchi a civili e operazioni di guerriglia contro Israele.\nSummit della Lega Araba a Rabat.\nAd ottobre del 1974, i Paesi della Lega Araba si riunirono a Rabat, riconoscendo l'OLP e di conseguenza Arafat come \u00abl'unico legittimo rappresentante del popolo palestinese\u00bb, con voto unanime dei presenti, Giordania inclusa.\nL'OLP e Arafat furono invitati per la prima volta a parlare davanti all'assemblea dei Paesi aderenti. Contestualmente, il Governo giordano rilasci\u00f2 una dichiarazione nella quale affermava di non volersi sostituire alla Palestina e ad alcun altro Paese del Medio Oriente nei negoziati di pace.\nI produttori di petrolio della Lega Araba promisero un sostegno finanziario su un orizzonte pluriennale all'OLP e ai Paesi meno ricchi di questa risorsa naturale, somma della quale in realt\u00e0 fu versata solamente una piccola quota simbolica.\nProgramma dei 10 punti.\nNel 1974, il Consiglio Nazionale Palestinese approv\u00f2 il \"Programma dei 10 Punti\" formulato dai leader di al-Fath che volevano la creazione di un'autorit\u00e0 nazionale in ogni parte dei territori palestinesi liberati, e il perseguimento attivo per stabilire uno Stato secolare democratico binazionale in Israele/Palestina, sotto il quale tutti i cittadini avrebbero goduto di identici diritti senza discriminazioni di razza, sesso o religione. Il \"Programma dei 10 Punti\" fu considerato il primo tentativo dell'OLP di giungere a una risoluzione pacifica della questione, sebbene l'ultimo obiettivo fosse quello di \"completare la liberazione di tutto il territorio palestinese e una tappa lungo il cammino mirante all'unit\u00e0 completa araba\". \nAll'epoca l'OLP comprendeva altri gruppi che avrebbero abbandonato l'Organizzazione per svariati motivi, quale il gruppo radicale Fronte Popolare per la Liberazione della Palestina - Comando Generale (FPLP-CG), una scheggia del FPLP che lasci\u00f2 nel 1974 l'OLP per protesta contro il \"Programma dei 10 Punti\".\nL'OLP in Libano e la guerra civile libanese.\nA met\u00e0 degli anni settanta, Arafat e il suo movimento al-Fath si trovavano in una posizione politicamente fragile. Il Fronte del Rifiuto dell'OLP si opponeva ai crescenti appelli di Arafat alla diplomazia, simboleggiato forse in maniera convincente dal suo favore per una risoluzione del Consiglio di Sicurezza delle Nazioni Unite avanzata nel 1976, che auspicava l'istituzione di uno Stato binazionale all'interno dei confini precedenti il 1967 e l'applicazione del suo \"Programma dei 10 Punti\", era stato denunciato anche dalle nazioni arabe che facevano parte del Fronte del Rifiuto (e d'altra parte alla risoluzione gli Stati Uniti d'America avevano opposto il loro veto). La popolazione dei Territori Occupati, per canto loro, videro Arafat come la loro unica speranza per una risoluzione favorevole del conflitto, specialmente nel periodo di tempo immediatamente successivo agli Accordi di Camp David, che i Palestinesi avevano visto come un colpo assestato alle loro aspirazioni di auto-determinazione. D'altro canto i leader israeliani, che avevano i loro piani sui Territori Occupati, si risentirono della popolarit\u00e0 di Arafat e della sua crescente credibilit\u00e0 diplomatica. Nel frattempo, Ab\u016b Ni\u1e0d\u0101l, un nemico accanito dell'OLP fin dal 1974, assassin\u00f2 l'inviato diplomatico dell'OLP alla Comunit\u00e0 Economica Europea, che nella Dichiarazione di Venezia del 1980 aveva esortato Israele a riconoscere i diritti dei Palestinesi all'auto-determinazione. I complici dell'assassinio non furono mai definitivamente identificati ma era in ogni caso chiaro che i progetti diplomatici di Arafat non erano universalmente i benvenuti.\nNella guerra civile libanese l'OLP dapprima combatt\u00e9 contro i Maroniti, poi contro Israele, quindi, alla fine, contro le milizie sostenute dalla Siria, quali le milizie di Amal. Dal 1985 al 1988 Amal assedi\u00f2 i campi profughi palestinesi in Libano per sradicarvi i sostenitori di Arafat. Molte migliaia di Palestinesi morirono per colpi d'arma da fuoco e per inedia. Dopo che finirono gli assedi di Amal si ebbe un'esplosione di confronti tra i Palestinesi all'interno dei campi.\nL'opposizione ad Arafat fu assai dura non solo fra i gruppi radicali arabi ma anche fra i sostenitori dei diritti d'Israele, fra cui Menachem Begin che ribad\u00ec in pi\u00f9 di un'occasione che, se anche l'OLP aveva accettato la risoluzione n. 242 del Consiglio di Sicurezza e aveva riconosciuto il diritto d'Israele all'esistenza, egli non avrebbe mai negoziato con tale organizzazione. Ci\u00f2 contraddiceva la posizione ufficiale degli USA secondo cui Washington avrebbe negoziato con l'OLP qualora questa avesse accettato la risoluzione n. 242 e avesse riconosciuto Israele: cosa che l'OLP era stata fino a quel momento assai riottosa a fare. Altre voci richiesero in quei tempi l'adozione di una soluzione diplomatica che mettesse fine alle ostilit\u00e0 in accordo col consenso internazionale, inclusi il \"leader\" egiziano Anwar al-S\u0101d\u0101t nel corso della sua visita a Washington nell'agosto del 1981 e il Principe ereditario dell'Arabia Saudita Fahd ibn \u02bfAbd al-\u02bfAziz \u0100l Sa\u02bf\u016bd con la sua proposta di pace del 7 agosto. Unitamente alle manovre diplomatiche di Arafat, questi sviluppi resero apparentemente sempre pi\u00f9 problematico l'argomento di Israele secondo cui non vi era alcun \"partner per la pace\".\nTrasferimento dell'OLP in Tunisia.\nNel 1982 l'OLP si rifugi\u00f2 a Tunisi dopo essere stata costretta ad abbandonare il Libano da Israele, in margine all'invasione del Libano realizzata lungo l'arco di 6 mesi. Qui sub\u00ec un attacco da parte dell'aviazione israeliana il 1\u00ba ottobre 1985, nell'operazione Gamba di Legno.\nPrima Intifada.\nNel 1987 la Prima Intifada esplose nei Territori Occupati. L'Intifada colse di sorpresa l'OLP e la sua dirigenza fu in grado solo dall'esterno di influenzare gli eventi mentre emergeva una nuova guida locale, il Comando Unificato dell'Intifada, che riuniva numerose importanti fazioni palestinesi.\nQuando re Husayn di Giordania proclam\u00f2 la separazione amministrativa e legale della Sponda Occidentale (la Cisgiordania) dalla Giordania nel 1988, il Consiglio Nazionale Palestinese adott\u00f2 la Dichiarazione d'indipendenza palestinese ad Algeri, proclamando uno Stato indipendente della Palestina. La dichiarazione esprimeva il proprio assenso alle risoluzioni dell'ONU senza menzionare in modo esplicito le Risoluzioni n. 242 e 338 del Consiglio di Sicurezza dell'ONU. Un mese pi\u00f9 tardi Arafat dichiarava a Ginevra che l'OLP avrebbe appoggiato una soluzione del conflitto con Israele basata su tali Risoluzioni. In effetti l'OLP riconosceva i diritti d'Israele all'esistenza all'interno dei confini precedenti il 1967, con l'intesa che ai Palestinesi sarebbe stato consentito d'instaurare un loro Stato in Cisgiordania e a Gaza. Gli Stati Uniti d'America accettarono tale chiarimento di Arafat e presero ad autorizzare contatti diplomatici con l'OLP.\nAccordi di Oslo.\nNel 1993, per diversi mesi l'OLP negozi\u00f2 segretamente gli Accordi di Oslo con Israele. Gli Accordi si conclusero il 20 agosto 1993. Vi fu quindi una cerimonia pubblica a Washington il 13 settembre 1993 con Yasser Arafat e Yitzhak Rabin, con la presenza di Clinton e dei rispettivi responsabili degli Esteri delle due parti. Gli Accordi garantivano i diritti palestinesi all'autogoverno della Striscia di Gaza e della Cisgiordania tramite la creazione di un'Autorit\u00e0 Nazionale Palestinese. Yasser Arafat fu eletto capo dell'ANP nonostante l'OLP e l'ANP non fossero formalmente collegate, l'OLP domin\u00f2 l'amministrazione palestinese. Fu permesso il ritorno dei leader palestinesi e il Quartier Generale dell'OLP fu trasferito da Tunisi a Ramallah in Cisgiordania.\nIl 9 settembre 1993, Arafat rilasci\u00f2 una dichiarazione di stampa nella quale stabiliva che \"l'OLP riconosceva il diritto dello Stato d'Israele all'esistenza pacifica e sicura\". Alcune fazioni all'interno dell'OLP e dell'ANP, che erano fautrici di una coesistenza pacifica con Israele nel processo di creazione di uno Stato palestinese sui territori di Cisgiordania e di Gaza, persero l'appoggio popolare a causa della rioccupazione da parte dell'ANP delle aree controllate in Cisgiordania..\nL'OLP nelle Nazioni Unite.\nL'Assemblea generale delle Nazioni Unite ha concesso lo \"status\" di osservatore all'OLP il 22 novembre 1974. Il 12 gennaio 1976 il Consiglio di Sicurezza dell'ONU ha votato con 11 voti a favore, 1 contrario e 3 astenuti per consentire all'OLP di partecipare al dibattito del Consiglio di Sicurezza senza diritto di voto: un privilegio normalmente riservato ai soli componenti delle Nazioni Unite.\nDopo la Dichiarazione d'indipendenza palestinese la rappresentanza dell'OLP \u00e8 stata rinominata Palestina. Il 7 luglio 1998, questo \"status\" \u00e8 stato esteso per consentire la partecipazione dell'OLP ai dibattiti dell'Assemblea Generale, sempre senza diritto di voto.\nIn numerose risoluzioni dell'Assemblea Generale dell'ONU, l'OLP \u00e8 stata dichiarata la sola rappresentante legittima del popolo palestinese. Ci\u00f2 era stato riconosciuto da Israele negli Accordi di Oslo fin dal 1993.\nCarta Nazionale dell'OLP.\nIl testo della Carta Nazionale Palestinese, cos\u00ec come emendata nel 1968, contiene numerose clausole che richiamano l'esigenza della distruzione dello Stato d'Israele. Nella corrispondenza intercorsa fra Arafat e Rabin in occasione degli Accordi di Oslo del 1993, Arafat concordava che quelle clausole dovessero essere rimosse. Il 26 aprile 1996 il Consiglio Nazionale Palestinese vot\u00f2 per rendere nulle o emendare ognuna di queste clausole, e invit\u00f2 alla redazione di un nuovo testo. Una lettera inviata da Arafat al Presidente USA Clinton nel 1998 elencava le clausole coinvolte e comunicava che, in un incontro, il Comitato Centrale Palestinese aveva approvato tale lista. Un incontro pubblico dell'OLP, dei membri del Consiglio Nazionale Palestinese e del Comitato Centrale Palestinese conferm\u00f2 del pari la lettera alla presenza di Clinton e il Primo Ministro israeliano Benjamin Netanyahu accett\u00f2 tutto ci\u00f2 come un impegno per l'annullamento delle clausole anzidette. Ci\u00f2 nonostante un nuovo testo della Carta Nazionale palestinese non \u00e8 stato mai redatto e questo costituisce una fonte di continue controversie e non manca chi afferma che tale fallimento nel produrre un nuovo testo dimostra la mancanza di sincerit\u00e0 dell'impegno ad annullare dette clausole ma una delle repliche avanzate da numerosi Palestinesi \u00e8 che un'appropriata sostituzione della Carta avverr\u00e0 solo con la costituzione del futuro Stato della Palestina. La bozza pubblicata della Costituzione stabilisce che il territorio palestinese \"costituisce un'unit\u00e0 indivisibile basata sui suoi confini esistenti il 4 giugno 1967\".\nLa Carta dell'OLP del 1968 approva l'uso della violenza, specificatamente della \"lotta armata\" contro ci\u00f2 che essa chiama \"imperialismo sionista\". L'articolo 10 della Carta Nazionale Palestinese specifica che \"le azioni di guerriglieri (\"fid\u0101\u02beiyy\u016bn\") rappresentano il nucleo della guerra di liberazione popolare palestinese. Ci\u00f2 richiede un\"'escalation\", la loro completezza e la mobilitazione di tutti gli sforzi popolari palestinesi, di ogni impegno nel campo dell'istruzione e delle sue organizzazioni e il coinvolgimento nella rivoluzione armata palestinese. Viene altres\u00ec richiesto il conseguimento dell'unit\u00e0 per la lotta nazionale (\"wa\u1e6dan\u012b\") fra i diversi raggruppamenti del popolo palestinese e delle masse arabe, cos\u00ec da assicurare la continuazione della rivoluzione, la sua intensificazione e la vittoria\"."}
{"id": "239156", "revid": "25739", "url": "https://it.wikipedia.org/wiki?curid=239156", "title": "Famiglia di fatto", "text": ""}
{"id": "239159", "revid": "7336", "url": "https://it.wikipedia.org/wiki?curid=239159", "title": "Thomas Joseph Michael Flubache", "text": ""}
{"id": "239160", "revid": "339392", "url": "https://it.wikipedia.org/wiki?curid=239160", "title": "Coppia gay", "text": ""}
{"id": "239161", "revid": "339392", "url": "https://it.wikipedia.org/wiki?curid=239161", "title": "Coppie gay", "text": ""}
{"id": "239167", "revid": "1104133", "url": "https://it.wikipedia.org/wiki?curid=239167", "title": "Aerial", "text": "Aerial \u00e8 l'ottavo album della cantante britannica Kate Bush, pubblicato il 7 novembre 2005.\nDescrizione.\n\"Aerial\", pubblicato nel novembre 2005 a dodici anni dall'uscita del precedente album, \"The Red Shoes\", \u00e8 un doppio album, la seconda parte \u00e8 un concept album (come lo era \"The Ninth Wave\" seconda facciata dell'album Hounds Of Love). I due CD, \"A Sea of Honey\" e \"A Sky of Honey\", si differenziano principalmente per i contenuti. Kate Bush stessa ha dichiarato che il lavoro ha subito un grande influsso dalla nascita di suo figlio Bertie (a cui la cantante dedica una canzone nel primo cd).\nSulla confezione dell'album \u00e8 possibile vedere rappresentati degli scogli che si trovano tra un mare e un cielo d'oro (honey, in inglese significa \"miele\"). Ma facendo attenzione si scopre che gli scogli non sono altro che la rappresentazione digitale di onde sonore.\nLe canzoni non sembrano influenzate dall'epoca d'uscita del cd e mantengono un sound che ricorda alcuni brani dei lavori passati seppur non in chiave altrettanto commerciale. In questo disco l'autrice si \u00e8 avvalsa della collaborazione di diversi artisti tra cui Michael Kamen. In \"A Sky of Honey\" vi sono diverse campionature di canti d'uccelli e il lavoro in generale \u00e8 improntato al risalto della vita e della natura.\nL'unico singolo estratto, \"King Of The Mountain\", parla di Elvis Presley, e nel video troviamo un'ambientazione palesemente digitale, oltre ad una specie di marionetta realizzata con una copia del tipico completo di Elvis. Un'immagine ricorrente \u00e8 quella di fittizie prime pagine di quotidiani, che mostrano articoli e dicerie su Presley. Kate Bush si presenta mora e indossa un cappotto.\nNel brano \"How to Be Invisible\" la cantante descrive il suo ritiro dalla scena musicale (periodo in cui diventa \"invisibile\") facendo riferimento nel testo al Medioevo, parlando di stregoneria e di castelli.\nIl brano \"Joanni\" parla del santo e eroina francese Giovanna d'Arco.\nNella canzone \"Prologue\" Kate Bush inserisce un'intera strofa in italiano su Roma. La traduttrice a cui si \u00e8 affidata ha sbagliato nella scrittura di alcune parole, anche se, cantate, sembra vengano pronunciate in modo piuttosto corretto (un esempio si trova sullo stesso sito della cantante in cui il testo italiano riporta diversi errori).\nNella prima release dell'album, \"A Sky of Honey\" aveva tutte le tracce separate, mentre nelle successive re-release, troviamo un'unica traccia della durata di circa 40 minuti.\nEsecuzione dal vivo.\nLa seconda parte dell'album intitolata \"A Sky of Honey\" \u00e8 stata presentata dal vivo per la prima volta durante i concerti della Bush a Londra fra agosto e settembre 2014, con l'aggiunta di un brano inedito \"Tawny Moon\" inserito fra \"Somewhere in Between\" e \"Nocturne\". Questo brano viene interpretato dal figlio della cantante Bertie, il quale recita anche durante la messa in scena.\nNella scaletta da \"Aerial\" anche \"King of the Mountain\" e \"Joanni\"..\nTracce.\nRe-release 2011.\nCD1 - \"A Sea of Honey\".\n\"come sopra\""}
{"id": "239170", "revid": "1104133", "url": "https://it.wikipedia.org/wiki?curid=239170", "title": "I Nomadi cantano Guccini", "text": "I Nomadi cantano Guccini \u00e8 una album raccolta del gruppo musicale i Nomadi pubblicato in Italia dalla Columbia; contiene brani di Francesco Guccini da loro interpretati nel periodo dal 1966 al 1968."}
{"id": "239177", "revid": "726694", "url": "https://it.wikipedia.org/wiki?curid=239177", "title": "Matrimonio tra persone dello stesso sesso", "text": "In vari Paesi il matrimonio \u00e8 aperto alle coppie formate da persone dello stesso sesso. All'eventuale identicit\u00e0 di sesso di chi contrae matrimonio ci si riferisce comunemente parlando di matrimonio tra persone dello stesso sesso, matrimonio omosessuale o matrimonio gay. \nL'apertura del matrimonio alle coppie dello stesso sesso \u00e8 una delle rivendicazioni nell'ambito dei diritti civili. Essa nasce dall'esigenza di eliminare dalle legislazioni la disparit\u00e0 di trattamento basata sull'orientamento sessuale, sul presupposto che il rapporto omosessuale sia un'espressione della sessualit\u00e0 e che il diritto al matrimonio sia un diritto inalienabile della persona.\nLaddove \u00e8 aperto alle coppie dello stesso sesso, il matrimonio \u00e8 talvolta descritto come \"egualitario\" in quanto in linea col principio di eguaglianza tra persone; da qui l'espressione matrimonio egualitario riferita al matrimonio nel suo insieme, accessibile da tutte le coppie a prescindere dal sesso dei contraenti.\nLegislazione sulle unioni omosessuali nel mondo.\nA dicembre 2021, il matrimonio ugualitario \u00e8 permesso In 32 Paesi del mondo (Argentina, Australia, Austria, Belgio, Brasile, Canada, Colombia, Costa Rica, \nCile, Danimarca, Ecuador, Finlandia, Francia, Germania, Irlanda, Islanda, Lussemburgo, Malta, maggior parte del Messico, Norvegia, Nuova Zelanda, Portogallo, Regno Unito, Spagna, Stati Uniti d'America, Sudafrica, Svezia, Svizzera, Taiwan e Uruguay) e nella componente europea del Regno dei Paesi Bassi, mentre nelle altre sue tre nazioni costitutive (Aruba, Cura\u00e7ao e Sint Maarten) cos\u00ec come in Israele, pur non essendo il matrimonio disciplinato per legge, \u00e8 permesso alle coppie dello stesso sesso coniugate altrove di registrarvi il proprio matrimonio. Inoltre, Estonia e Armenia riconoscono i matrimoni omosessuali celebrati all'estero sotto alcuni aspetti.\nIn altri Paesi, quali Italia, Andorra, Cipro, Croazia, Grecia, Liechtenstein, Repubblica Ceca, San Marino, Slovenia e Ungheria esistono discipline diverse dal matrimonio: esiste infatti, per le coppie omosessuali, la facolt\u00e0 di accedere alle unioni civili, con inclusa o meno la possibilit\u00e0 di adottare il configlio. Inoltre, alcune citt\u00e0 e contee in Cambogia e Giappone offrono alcuni benefici alle coppie omosessuali, come il diritto di visita ospedaliera.\nCronologia.\nNota: Paesi e territori in cui le leggi sul matrimonio omosessuale sono state abrogate non sono inclusi nella tabella. \nAfrica.\nSudafrica.\nIl Sudafrica \u00e8 l'unico Paese del continente ad avere una legislazione in materia dal 30 novembre 2006.\nLa cerimonia religiosa \u00e8 opzionale, le chiese possono infatti rifiutarsi di celebrare certi tipi di unione, mentre il rito civile \u00e8 aperto a tutti.\nIn Sudafrica le coppie omosessuali possono adottare gi\u00e0 dal 2002, mentre da molto prima \u00e8 ammessa l'adozione da parte di single.\nIl progetto di legge era stato presentato dopo che la Corte Costituzionale dichiar\u00f2 che l'esclusione delle coppie dello stesso sesso dal matrimonio \u00e8 discriminatoria e perci\u00f2 incostituzionale, ordinando ai legislatori di modificare le regole matrimoniali (il \"Marriage Act\") entro un anno.\nAsia.\nIn Asia solo due Paesi, Israele e Taiwan, hanno legislazioni di regolamentazione delle unioni dello stesso sesso.\nIsraele.\nNello Stato di Israele, mancando l'istituto del matrimonio civile, sia eterosessuale sia (eventualmente) omosessuale, ed essendo il matrimonio sottoposto alle autorit\u00e0 religiose, non \u00e8 possibile contrarre matrimoni omosessuali. Nonostante ci\u00f2 in base a una decisione della Corte Suprema di Israele del 21 novembre 2006 lo Stato di Israele riconosce i matrimoni omosessuali contratti all'estero.\nIn Israele \u00e8 stato riconosciuto il diritto di adottare i figli del proprio partner nell'ambito di coppie omosessuali; \u00e8 in discussione, ma non ancora approvata, una proposta per rendere automatica la successione all'interno di coppie omosessuali. In alcune citt\u00e0, come Tel Aviv, alle coppie omosessuali sono riconosciuti gli stessi diritti assistenziali previsti per le coppie eterosessuali.\nTaiwan.\nIl 24 maggio 2017 la Corte Costituzionale di Taiwan ha sentenziato in favore delle coppie dello stesso sesso affermando che queste hanno il diritto di contrarre legalmente un matrimonio proprio come quelle eterosessuali. Il parlamento ha avuto a disposizione due anni di tempo dalla sentenza per legiferare al riguardo e adeguarsi.\nIl matrimonio egualitario \u00e9 diventato legge a partire dal 17 maggio 2019, rendendo Taiwan il primo paese asiatico ad averlo legalizzato.\nEuropa.\nAustria.\nIl matrimonio \u00e8 aperto alle coppie dello stesso sesso dal 1\u00ba gennaio 2019. La Corte costituzionale del Paese nel dicembre 2017 ha dichiarato incostituzionale l'esclusione delle coppie dello stesso sesso dal matrimonio; la sentenza \u00e8 entrata in vigore dopo un anno.\nBelgio.\nDal 30 gennaio 2003 il Belgio \u00e8 il secondo Paese al mondo che ha riconosciuto il matrimonio tra persone dello stesso sesso. Come nei Paesi Bassi, la legge sul matrimonio omosessuale ha visto la luce quando il partito cristiano-democratico non era al potere.\nPer alcuni mesi sono state in vigore restrizioni sugli omosessuali stranieri desiderosi di contrarre matrimonio, poi cancellate con una nuova regolamentazione in vigore dal 2004 che, prescindendo dal sesso delle coppie che vogliono sposarsi, richiede ad almeno uno dei partner la residenza in territorio belga da minimo tre mesi.\nInizialmente la legge belga non permetteva alle coppie omosessuali l'adozione congiunta di minori e nel caso di figli di uno dei partner lo sposo, o il convivente, dello stesso sesso non poteva diventarne genitore; la legge \u00e8 cambiata con una riforma in materia di adozioni approvata in via definitiva il 20 aprile 2006.\nCroazia.\nLa Croazia vieta esplicitamente in Costituzione di chiamare \"matrimonio\" l'unione tra due persone dello stesso sesso.\nAttraverso un'espressione popolare avvenuta con un referendum (similmente alla vicina Slovenia che ha cos\u00ec abrogato la legge sulle unioni fra persone dello stesso sesso) ha infatti specificato nella propria Costituzione che la definizione di matrimonio \u00e8 da considerarsi tale come nella tradizionale accezione del termine, cio\u00e8 fra uomo e donna. Questo per prevenire l'introduzione di leggi in materia deliberate dalla sola espressione parlamentare, temporanea, e dare il quadro della volont\u00e0 di tutti i cittadini.\nUn anno dopo \u00e8 stata per\u00f2 approvata una legge sulle unioni civili, fermi restando i presupposti costituzionali della definizione tradizionale e naturalmente procreativa (coppia eterosessuale) inserita in Costituzione, sulla base dell'espressione popolare del referendum.\nDanimarca.\nIl matrimonio \u00e8 aperto alle coppie dello stesso sesso dal 15 giugno 2012. Il Parlamento della Danimarca, con 85 voti favorevoli e 24 contrari pi\u00f9 due astenuti, ha approvato definitivamente il 7 giugno 2012 una legge che cancella il requisito di essere un uomo e una donna per poter contrarre matrimonio e quindi permette anche alle coppie dello stesso sesso di sposarsi. La legge consente a due persone dello stesso sesso di unirsi in matrimonio in municipio o, a scelta, in chiesa secondo i riti della Chiesa di Stato danese; nessun prete, comunque, pu\u00f2 essere forzato a sposare persone dello stesso sesso. Le unioni civili registrate, che erano in vigore gi\u00e0 dal 1989, sono state ufficialmente abrogate e alle coppie dello stesso sesso che vi avevano avuto accesso venne riconosciuta la possibilit\u00e0 di convertire la propria partnership registrata in matrimonio.\nEstonia.\nIn Estonia sono in vigore dal 2016 le unioni civili, con inclusa l'adozione del figlio del partner, la \"stepchild adoption.\" \u00c8 stato il primo ex Paese dell'Unione Sovietica a legiferare in materia ed \u00e8 considerato pertanto uno dei paesi dell'Est Europa pi\u00f9 liberali da tale punto di vista.\nFinlandia.\nLa Finlandia \u00e8 stata l'ultimo Paese nordico ad aver esteso il matrimonio anche alle coppie dello stesso sesso. Nel 2013 nacque la campagna \"Tahdon2013\" (dal finlandese: \"Lo voglio 2013\") per raccogliere almeno firme necessarie per portare in Parlamento una legge di iniziativa popolare sul matrimonio gay. Ne furono raccolte almeno .) Il 28 novembre 2014 il parlamento ha ratificato la legge con 105 a favore, 92 contrari e 2 assenti, diventando cos\u00ec la prima legge di iniziativa popolare ad essere approvata e diventando il dodicesimo stato europeo a introdurre tale legislazione. Il 17 febbraio 2016 sono state approvate le norme per regolare l'estensione del matrimonio anche alle coppie omosessuali, precedentemente unite civilmente. Il matrimonio egalitario \u00e8 entrato in vigore il 1\u00ba marzo 2017.\nFrancia.\nIl 7 novembre 2012 il governo francese, presieduto da Fran\u00e7ois Hollande, ha varato il disegno di legge che estende l'istituto del matrimonio anche alle coppie dello stesso sesso. Il disegno di legge prevede inoltre la possibilit\u00e0 anche per le coppie dello stesso sesso di accedere alle adozioni dopo aver contratto matrimonio. L'iter parlamentare ha avuto inizio nel febbraio 2013, prima con l'approvazione il 12 febbraio 2013 dell'intero disegno di legge da parte dell'Assemblea nazionale, e poi con l'approvazione anche da parte del Senato il 12 aprile 2013, con alcuni emendamenti che hanno richiesto un ulteriore passaggio all'Assemblea Nazionale.. Il 23 aprile 2013, con 331 voti a favore e 225 voti contrari, l'Assemblea Nazionale ha dato la sua approvazione definitiva alla legge, diventando cos\u00ec la quattordicesima nazione al mondo a estendere l'istituto del matrimonio alle coppie dello stesso sesso. La legge inoltre estende alle coppie dello stesso sesso anche la possibilit\u00e0 di adottare figli. La legge \u00e8 stata ufficialmente promulgata il 18 maggio 2013.\nGermania.\nIl matrimonio \u00e8 aperto alle coppie dello stesso sesso dal 2017. Il parlamento tedesco, con 393 voti a favore e 226 voti contrari pi\u00f9 4 astenuti, ha approvato in via definitiva il 30 giugno 2017 un disegno di legge per l'apertura del matrimonio e dell'adozione congiunta di minori alle coppie dello stesso sesso. Il disegno di legge era stato proposto dal consiglio federale, il quale a seguito del voto finale del parlamento lo ha approvato anch'esso in via definitiva. La cancelliera tedesca Angela Merkel ha votato contro, ma ha tuttavia invitato tutti ad esprimere un voto secondo coscienza e non di partito. La promulgazione da parte del capo dello Stato, il presidente Frank-Walter Steinmeier, \u00e8 avvenuta il 20 luglio 2017, seguita otto giorni dopo dalla pubblicazione sulla gazzetta ufficiale. I primi matrimoni tra persone dello stesso sesso sono stati celebrati il 1 ottobre 2017.\nGrecia.\nIl 23 dicembre 2015 il parlamento greco, con 193 voti a favore e 56 contrari, ha approvato la legge proposta dal governo presieduto da Alex\u012bs Tsipras che legalizza le unioni civili tra persone dello stesso sesso. La legge prevede sostanzialmente gli stessi diritti del matrimonio ma esclude la possibilit\u00e0 delle adozioni.\nIrlanda.\nIn Irlanda il matrimonio tra persone dello stesso sesso \u00e8 riconosciuto a livello costituzionale dal 22 maggio 2015. L'allargamento del diritto al matrimonio alle persone omosessuali \u00e8 avvenuto a seguito dell'approvazione, da parte del 62,1% dei votanti (1.2 milioni), di un referendum costituzionale che ha modificato l'articolo 41 della Costituzione del 1937 con l'inserimento del comma: \"Il matrimonio pu\u00f2 essere contratto per legge da due persone, senza distinzione di sesso\".\nL'Irlanda \u00e8 stata il primo Paese al mondo ad aver introdotto questo tipo di unione tramite un voto popolare.\nLa proposta era sostenuta dal governo e dai maggiori partiti politici della capitale, a fronte di un forte astensionismo rispetto ad una popolazione residente pari a circa 6 milioni di abitanti, e 3.2 milioni di utenti registrati al voto.\nIslanda.\nIn Islanda il matrimonio tra persone dello stesso sesso \u00e8 stato introdotto il 27 giugno 2010. Il disegno di legge per la legalizzazione \u00e8 stato approvato dal parlamento islandese, l\"'Althing\", l'11 giugno 2010. Nessun membro del parlamento ha votato a sfavore dell'approvazione della legge. L'Islanda \u00e8 stato il nono paese al mondo ad adottare una disciplina specifica e favorevole al vincolo di coniugio tra persone aventi i medesimi caratteri sessuali. Nel paese, dal 2006, era gi\u00e0 presente il riconoscimento delle unioni civili tramite l'istituto giuridico dello \"sta\u00f0fest samvist\".\nIl matrimonio fu riconosciuto durante il governo (febbraio 2009 - maggio 2013) di J\u00f3hanna Sigur\u00f0ard\u00f3ttir che fu la prima donna apertamente omosessuale al mondo a diventare capo di governo.\nItalia.\nLa giurisprudenza in Italia non proibisce espressamente aggregazioni familiari formalizzate dello stesso sesso: la Cassazione, in proposito, con propria sentenza del 15 marzo 2012 stabil\u00ec infatti che \u2014 pur a fronte del rigetto della richiesta di riconoscimento di un matrimonio omosessuale contratto all'estero \u2014 nell'ordinamento giuridico italiano la diversit\u00e0 di sesso dei nubendi non \u00e8 presupposto indispensabile, naturalistico, del matrimonio&lt;ref name=\"4184/2012\"&gt;&lt;/ref&gt;, aggiungendo che nulla osta acch\u00e9 il parlamento legiferi in favore di tali formazioni familiari, come anche ribadito nella successiva ordinanza 14329/2013 in cui fu stabilita l'illiceit\u00e0 dell'annullamento automatico del matrimonio in caso di cambio di sesso di uno dei coniugi.\nNonostante l'inesistenza di divieti, tuttavia, il Paese non ha una legislazione che disciplini in maniera esplicita il matrimonio.\nLa cosiddetta \u00ablegge Cirinn\u00e0\u00bb del 2016 (dal nome della proponente, la senatrice Monica Cirinn\u00e0), \"Regolamentazione delle unioni civili tra persone dello stesso sesso e disciplina delle convivenze\", permette alle coppie dello stesso sesso di registrare la propria unione alla presenza di un ufficiale di stato civile e da tale atto far discendere una serie di diritti e doveri reciproci, morali e patrimoniali.\nLa versione finale della legge fu tagliata rispetto al disegno originale che prevedeva, insieme a una serie di situazioni giuridiche sostanzialmente simili a quelle previste per il matrimonio, il dovere di fedelt\u00e0 tra i componenti dell'unione civile e la possibilit\u00e0 di adottare il configlio, su cui tra le varie componenti non si trov\u00f2 accordo.\nIn corso d'anno l'adozione del configlio fu ammesso attraverso un parere positivo della prima sezione civile della Corte di cassazione.\nIl 31 gennaio 2017, per la prima volta in Italia, la Cassazione riconobbe con sentenza numero 2487 il primo matrimonio tra due persone dello stesso sesso.\nNel dettaglio la Corte stabil\u00ec che un matrimonio celebrato all'estero deve essere riconosciuto anche nella giurisdizione italiana qualora almeno uno dei due coniugi sia cittadino di un paese dell'Unione europea in cui \u00e8 in vigore il matrimonio egualitario.\nLussemburgo.\nIl matrimonio \u00e8 aperto alle coppie dello stesso sesso da gennaio 2015. Il Parlamento del Lussemburgo, con 56 voti a favore e 4 voti contrari, ha approvato il 18 giugno 2014 un disegno di legge governativo per l'apertura del matrimonio alle coppie dello stesso sesso. La riforma, promulgata dal capo dello Stato e pubblicata in gazzetta ufficiale nel luglio dello stesso anno, \u00e8 entrata in vigore il 1\u00ba gennaio 2015. Le coppie dello stesso sesso unite in matrimonio possono anche adottare bambini.\nMalta.\nIl matrimonio \u00e8 aperto alle coppie dello stesso sesso dal 1\u00ba settembre 2017. Il parlamento maltese, con 66 voti a favore e 1 voto contrario, ha approvato in via definitiva il 12 luglio 2017 un disegno di legge governativo per l'apertura del matrimonio alle coppie dello stesso sesso. La validit\u00e0 dei matrimoni tra persone dello stesso sesso celebrati altrove era gi\u00e0 riconosciuta dal 2014. Il primo ministro maltese Joseph Muscat annuncia su twitter che mercoled\u00ec 12 Luglio 2017 il parlamento si sarebbe riunito per il voto finale ad una misura che, qualora varata, avrebbe permesso alle coppie dello stesso sesso di contrarre un regolare matrimonio e accedere a pieno all'adozione prevedendo un esito positivo. La legge non \u00e8 un singolo atto ma una serie di emendamenti che andranno a implementare l'attuale \"Marriage Act\", il codice civile e il codice penale. La promulgazione da parte del capo dello Stato, la presidente Marie Louise Coleiro Preca, e la pubblicazione sulla gazzetta ufficiale sono avvenute il 1 agosto 2017.\nNorvegia.\nL'11 giugno 2008 il parlamento norvegese ha approvato a larga maggioranza una legge che ha aperto l'istituto del matrimonio anche alle coppie omosessuali. Il voto \u00e8 stato accolto con applausi dalla galleria per il pubblico. Il deputato laburista Gunn Karin Gjul ha dichiarato: \"\u00c8 un giorno storico\" e ha paragonato la nuova legge \"al suffragio universale e alla legge sulla parit\u00e0 dei sessi\". Contro la legge si sono schierati il Partito Popolare Cristiano e il populista Partito del Progresso, all'opposizione. Il nuovo diritto matrimoniale \u00e8 stato approvato dalla coalizione di governo: Partito Laburista, Partito di Centro e Partito della Sinistra Socialista, ma anche dai Conservatori e i Liberali all'opposizione.\nPaesi Bassi.\nI Paesi Bassi sono stati il primo Paese al mondo ad aprire il matrimonio a coniugi dello stesso sesso il 1\u00ba aprile 2001.\nI matrimoni fra persone dello stesso sesso sono consentiti anche nelle isole caraibiche di Bonaire, Sint Eustatius e Saba, divenute parte dei Paesi Bassi a seguito della riforma che ha portato alla dissoluzione delle Antille Olandesi.\nIn aggiunta al matrimonio, sono in vigore le unioni registrate per coppie di sesso diverso o dello stesso sesso del tutto simili alle nozze tradizionali e la regolamentazione delle convivenze di fatto.\nPolonia.\nLa Polonia non prevede alcun riconoscimento di diritti per le persone LGBT.\nPortogallo.\nL'8 gennaio 2010 il parlamento portoghese ha approvato la proposta di legge per regolarizzare il matrimonio omosessuale, escludendo per\u00f2 la possibilit\u00e0 di adottare figli. Il primo ministro Jos\u00e9 S\u00f3crates ha definito la votazione \"un momento storico\". Il presidente della Repubblica An\u00edbal Cavaco Silva (membro del partito conservatore) inizialmente dichiar\u00f2 che si sarebbe avvalso del diritto di veto, che avrebbe potuto essere reso nullo da una nuova votazione favorevole del parlamento sullo stesso testo, ma in seguito ha cambiato opinione e ha firmato la legge il 17 maggio 2010.\nPrincipato di Monaco.\nDal 27 giugno 2020 \u00e8 riconosciuto il diritto di convivenza per le coppie dello stesso sesso.\nRegno Unito.\nIl matrimonio \u00e8 aperto alle coppie dello stesso sesso dal 2014 in Inghilterra, Galles e Scozia; dal 2020 anche in Irlanda del Nord.\nRomania.\nIn Romania non sono in vigore n\u00e9 le unioni civili n\u00e9 il matrimonio egualitario, risultando uno dei paesi dell'Est Europa a non aver legiferato in materia.\nIl 6 e 7 ottobre 2018 si \u00e8 svolto un referendum per chiedere ai cittadini romeni di esprimersi sull'opportunit\u00e0 di rendere illegali i matrimoni omosessuali. L'affluenza \u00e8 stata minore del 30%, non \u00e8 stato raggiunto il quorum e pertanto il referendum \u00e8 stato annullato.\nRussia.\nLa Russia non prevede alcun riconoscimento di diritti per le persone LGBT. Nel Paese dal 2013 vi \u00e8 inoltre il divieto di propagandare qualsiasi argomento attinente all'omosessualit\u00e0 e ai diritti per le persone LGBT rivolto ai minori di 18 anni a livello federale; in alcune regioni vige una legislatura specifica che vieta la propaganda dell'omosessualit\u00e0, bisessualit\u00e0 e/o transgenderismo.\nSan Marino.\nIl 15 novembre 2018 sono state approvate ufficialmente le unioni civili, tanto per le coppie omosessuali che per quelle eterosessuali, con 40 voti favorevoli, 4 contrari e 4 astenuti. Esse sono equiparate al matrimonio in materia di residenza, cittadinanza, assistenza sanitaria, successione, previdenza e pensione di reversibilit\u00e0.\nSlovenia.\nLa Slovenia, similmente alla vicina Croazia, vieta il matrimonio gay sulla base di una consultazione popolare indetta dai partiti di opposizione (forti di un precedente referendum, datato 2012, in cui il 55% degli sloveni si era detto contrario al matrimonio tra omosessuali).\nImmediatamente dopo la sua approvazione \u00e8 stato indetto un referendum per abrogare la legge sui matrimoni gay che il parlamento della Slovenia aveva approvato il 3 marzo 2015 con 51 voti a favore e 28 voti contrari. Il 20 dicembre 2015, la popolazione tutta fu chiamata ad esprimersi con un referendum (dove vot\u00f2 poco pi\u00f9 del 36% degli aventi diritto) e la maggioranza (63% dei votanti) abrog\u00f2 la legge che istituiva il matrimonio e l'adozione per coppie dello stesso sesso, riconfermando quindi le posizioni popolari gi\u00e0 espresse, preventivamente all'approvazione della legge poi abrogata, con un altro referendum nel 2012.\nNel 2016 la Slovenia approv\u00f2 una legge sulle unioni civili (con esclusione dell'adozione di figli) entrata poi in vigore nel febbraio 2017.\nSpagna.\nCon la legge n. 13/2005 approvata dal parlamento spagnolo durante il Governo Zapatero il 30 giugno 2005 e in vigore dal 3 luglio 2005, la Spagna ha cambiato il proprio diritto di famiglia, estendendo la possibilit\u00e0 di contrarre matrimonio civile e di adottare figli anche alle coppie di omosessuali.\nAccanto al matrimonio, continuano a esistere in Spagna le leggi e i registri delle coppie di fatto, che sono giuridicamente e concettualmente differenti dal matrimonio e riguardando allo stesso modo sia le coppie eterosessuali sia quelle omosessuali.\nSvezia.\nNel novembre 2008 il primo ministro svedese Fredrik Reinfeldt ha annunciato l'estensione al matrimonio per coppie dello stesso sesso a far data dal 1\u00ba maggio 2009: tale estensione ha effetto anche sulla Chiesa svedese, cos\u00ec come gi\u00e0 accade per quella norvegese.\nSvizzera.\nNel 2004 il Parlamento svizzero aveva approvato una legge per creare un istituto apposito per le coppie omosessuali, definita \"unione domestica registrata\". La legge entr\u00f2 in vigore il 1 gennaio 2007, dopo che i partiti legati alla chiesa cattolica persero un referendum popolare nel 2005 indetto per abrogarla (il 58% dei votanti era infatti a favore della legge). La Svizzera fu la prima nazione al mondo ad approvare la legge sull'unione di persone dello stesso sesso tramite un referendum.\nLa legge garantiva alle coppie omosessuali gli stessi diritti e le stesse protezioni riconosciute alle coppie eterosessuali unite in matrimonio, eccetto l'adozione di bambini e la fecondazione in vitro.\nIl 26 settembre 2021, sempre tramite referendum, nel paese elvetico \u00e8 stato istituito il matrimonio egualitario, con inclusa la possibilit\u00e0 di adottare figli.\nUcraina.\nL'Ucraina non prevede alcun riconoscimento di diritti per le persone LGBT.\nAmerica settentrionale e Caraibi.\nAruba, Cura\u00e7ao e Sint Maarten.\nAruba, Cura\u00e7ao e Sint Maarten, nazioni costitutive del Regno dei Paesi Bassi, non hanno legislazioni sul matrimonio di coppie dello stesso sesso.\nTuttavia, in ottemperanza a quanto stabilito dalla Corte Suprema all'Aia nell'aprile 2007, esse sono tenute a registrare qualsiasi matrimonio contratto nel Regno dei Paesi Bassi, compresi quelli fra persone dello stesso sesso.\nCanada.\nIl Canada \u00e8 stato il primo paese extra-europeo a legalizzare questo tipo di unione. Il matrimonio \u00e8 aperto infatti alle coppie dello stesso sesso in tutto il territorio nazionale dal 2005. A met\u00e0 2005, infatti, il Parlamento federale del Canada ha approvato in via definitiva un disegno di legge governativo per l'apertura del matrimonio alle coppie dello stesso sesso. La riforma \u00e8 stata promulgata ed \u00e8 entrata in vigore il 20 luglio dello stesso anno, con il nome di \"Civil Marriage Act\" o \"Loi sur le mariage civil\".\nPrima dell'approvazione della riforma le coppie dello stesso sesso avevano ottenuto accesso al matrimonio gi\u00e0 in molte giurisdizioni del Paese grazie alle sentenze da parte di numerose Corti d'Appello locali, come la Corte d'Appello dell'Ontario e la Corte d'Appello del British Columbia, sentenze pienamente accettate dal Governo federale che difatti si \u00e8 impegnato a riformulare le norme sul matrimonio di conseguenza. All'entrata in vigore della riforma, le coppie dello stesso sesso potevano gi\u00e0 contrarre matrimonio in ben otto province su dieci ossia Ontario, Columbia Britannica, Qu\u00e9bec, Manitoba, Nuova Scozia, Saskatchewan, Terranova e Labrador e Nuovo Brunswick, e nel territorio dello Yukon.\nCosta Rica.\nCon una sentenza emessa il 10 agosto 2018 la Corte Suprema ha dichiarato incostituzionale e discriminatorio il divieto di matrimonio tra persone dello stesso sesso. Il provvedimento ha dato al parlamento 18 mesi per modificare la legge. Il matrimonio egualitario \u00e8 ufficialmente riconosciuto dal 26 maggio 2020.\nMessico.\nMatrimoni omosessuali vengono celebrati a Citt\u00e0 del Messico, Aguascalientes, Baja California, Baja California Sur, Campeche, Chiapas, Chihuahua, Coahuila, Colima, Hidalgo, Jalisco, Michoac\u00e1n, Morelos, Nayarit, Nuevo Le\u00f3n, Oaxaca, Puebla, Quintana Roo e San Luis Potos\u00ed cos\u00ec come in alcune municipalit\u00e0 come Guerrero, Quer\u00e9taro e Tamaulipas. Matrimoni omosessuali vengono celebrati anche nei consolati del Paese. Nel 2015 la Corte Suprema nazionale ha dichiarato a tutti gli effetti incostituzionale l'esclusione delle coppie dello stesso sesso dal matrimonio. In conseguenza a tale decisione, in tutto il territorio messicano qualsiasi coppia a cui venga impedito di accedere al matrimonio perch\u00e9 formata da persone dello stesso sesso ha diritto di ottenere un'ingiunzione che vincoli le autorit\u00e0 competenti a garantirle l'accesso al matrimonio. Inoltre, unioni civili sono eseguite a Tlaxcala. Inoltre, i matrimoni contratti in questi stati devono essere riconosciuti da tutti gli altri stati della federazione a seguito di una sentenza della Corte Suprema messicana.\nStati Uniti d'America.\nIl matrimonio tra persone dello stesso sesso \u00e8 stato reso legale in tutto il paese dopo una sentenza della Corte Suprema del 26 giugno 2015. Prima di quella data era possibile contrarre matrimonio nella capitale Washington e in 37 Stati della federazione: Massachusetts, Connecticut, Vermont, New Hampshire, Iowa, New York, Maine, Maryland, Rhode Island, New Jersey, Delaware, Minnesota, Washington, California, Illinois, Hawaii, Nuovo Messico, Oregon, Pennsylvania, Virginia, Wisconsin, Indiana, Utah, Oklahoma, Colorado, Virginia Occidentale, Nevada, Carolina del Nord, Carolina del Sud, Alaska, Idaho, Arizona, Wyoming, Kansas, Missouri, Montana, e Florida.\nInoltre, prima della sentenza, alcune giurisdizioni del Kansas e del Missouri non fornivano alle coppie dello stesso sesso l'autorizzazione a contrarre matrimonio; le coppie dello stesso sesso di queste giurisdizioni potevano comunque ottenere tale autorizzazione da altre giurisdizioni del proprio Stato e celebrare il proprio matrimonio dovunque all'interno dello Stato stesso.\nA livello federale i matrimoni fra persone dello stesso sesso sono riconosciuti dal 2013 quando una sentenza della Corte Suprema americana, resa nel giudizio United States v. Windsor, ha dichiarato incostituzionale il \"Defense of Marriage Act\" (DOMA) nella parte in cui esso obbliga il governo federale a considerare matrimoni solo le unioni fra persone di sesso diverso. Gi\u00e0 dal 2011 l'amministrazione Obama riteneva discriminatorio il DOMA e aveva annunciato di non attivarsi pi\u00f9 in difesa della legge nelle cause legali che lo riguardavano.\nOceania.\nAustralia.\nIn Australia, fino al 2018, il matrimonio era consentito alle sole coppie di sesso diverso. La legge conosciuta con il nome di \"Marriage Act 1961\", cos\u00ec come modificata dal \"Marriage Amendment Act 2004\", definiva il matrimonio come l'unione di un uomo e di una donna. Varie proposte di legge per l'apertura del matrimonio alle coppie dello stesso sesso e per il riconoscimento dei matrimoni fra persone dello stesso sesso celebrati all'estero sono state respinte nel corso del 2010, del 2012 e del 2013 dal Parlamento nazionale.\nDal 1\u00ba febbraio 2012 le coppie dello stesso sesso erano comunque autorizzate a ricevere il certificato di nulla osta per contrarre matrimonio all'estero.\nNell'ottobre 2013 il territorio della capitale ha approvato un provvedimento atto a permettere alle coppie dello stesso sesso di contrarre matrimonio all'interno della giurisdizione; il provvedimento \u00e8 stato per\u00f2 subito impugnato dal Governo australiano e, nel dicembre dello stesso anno, dopo pochi giorni dalla sua entrata in vigore e dalle celebrazioni dei primi matrimoni fra persone dello stesso sesso, \u00e8 stato invalidato dall'Alta Corte d'Australia in quanto in contrasto con il \"Marriage Act 1961\".\nNel novembre 2017 \u00e8 stato indetto un referendum per la legalizzazione del matrimonio tra persone dello stesso sesso e il 61,6% degli australiani ha votato a favore della legge. Il 7 dicembre 2017, dopo una votazione, il Parlamento australiano ha quindi approvato in via definitiva la legge sui matrimoni gay, che \u00e8 in vigore a partire dal 2018.\nNuova Zelanda.\nIl parlamento della Nuova Zelanda estende il matrimonio alle coppie dello stesso sesso dal 17 aprile 2013, data di approvazione del \"Marriage (Definition of Marriage) Amendment Act 2013\" con 77 voti a favore contro 44, che riforma la legge sul matrimonio in vigore dal 1955 superando l'opposizione delle associazioni cattoliche. La canzone tradizionale \"P\u014dkarekare Ana\" \u00e8 allora cantata in tribuna..\nLa legge fu promossa dalla deputata laburista Louisa Wall, ex giocatrice internazionale di rugby, campionessa del mondo nel 1998 con la propria nazionale e lesbica dichiarata dall'et\u00e0 di 21 anni.\nAmerica meridionale.\nArgentina.\nIn Argentina il matrimonio \u00e8 aperto alle coppie dello stesso sesso dal 2010. Con il voto finale del Senato, il 15 luglio 2010 l'Argentina ha esteso l'istituto del matrimonio alle coppie dello stesso sesso, con validit\u00e0 su tutto il territorio nazionale. In precedenza, le unioni tra persone dello stesso sesso erano possibili solo in alcuni municipi. La legge modifica il codice civile, sostituendo l'espressione \"marito e moglie\" con \"i contraenti\" e fra i diritti previsti sono compresi la possibilit\u00e0 di adozione, il congedo familiare e l'accesso ai servizi di sicurezza sociale. Nel Paese, ora che la possibilit\u00e0 di sposarsi \u00e8 stata estesa alle coppie dello stesso sesso, ci si riferisce comunemente all'istituto del matrimonio descrivendolo come \"egualitario\".\nBrasile.\nIn Brasile una legge specifica sui matrimoni omosessuali non \u00e8 ancora stata adottata dal parlamento federale. Tuttavia, nel maggio 2013 il Consiglio nazionale di giustizia (Cnj), organo di controllo dell'autonomia del potere giudiziario, ha stabilito che gli uffici pubblici che rilasciano le licenze per il matrimonio civile non potranno pi\u00f9 rifiutarsi di autorizzare anche le nozze fra persone dello stesso sesso. La decisione del Cnj \u00e8 vincolante su tutto il territorio federale e consente anche alle coppie gi\u00e0 registrate come unioni civili di convertire il loro status in matrimonio, rappresentando pertanto una legalizzazione di fatto delle nozze per coppie omosessuali.\nColombia.\nIn Colombia il parlamento ha deliberato il 5 novembre 2015 una legge che consente alle coppie dello stesso sesso la possibilit\u00e0 di adottare figli, pur non riconoscendo il matrimonio egualitario. Sulla base di questa legge, il 7 aprile 2016 la Corte Costituzionale colombiana, con sei voti a favore e tre contrari, ha deliberato con effetto immediato l'estensione dell'istituto del matrimonio civile anche alle persone dello stesso sesso.. Con questa decisione, la Colombia diventa il quarto stato del Sud America a riconoscere legalmente il matrimonio tra persone dello stesso sesso.\nEcuador.\nIl 12 giugno 2019 la Corte costituzionale dell'Ecuador ha legalizzato i matrimoni omosessuali, cos\u00ec come richiesto da una sentenza della Corte interamericana dei diritti umani.\nUruguay.\nIn Uruguay il matrimonio \u00e8 aperto alle coppie dello stesso sesso da met\u00e0 2013. Il parlamento nazionale, con 23 voti a favore e otto contrari al Senato e 71 voti a favore e 21 contrari alla Camera, ha approvato in via definitiva l'apertura del matrimonio con tutti i suoi effetti, inclusa la possibilit\u00e0 di adottare bambini, alle coppie dello stesso sesso. La riforma \u00e8 entrata in vigore il 5 agosto 2013 e ha reso l'Uruguay la terza nazione del continente americano in ordine di tempo dopo Canada e Argentina, e quindi la seconda dell'America Latina, a consentire alle coppie dello stesso sesso di contrarre matrimonio in tutto il proprio territorio. Il Paese, oltre al matrimonio, riconosce anche altri tipi di legame legale tra fidanzati per effetto della legge del 2008 sulla \"Uni\u00f3n Concubinaria\" che riconosce e tutela le coppie conviventi a prescindere dal sesso garantendo loro, dal 2009, anche l'adozione di minori.\nCile.\nla Camera ha approvato la normativa con 82 voti favorevoli, 20 contrari e due astenuti, dopo aver ricevuto il testo, passato al Senato con 21 s\u00ec, otto no e una astensione. La legge dovr\u00e0 essere ora promulgata dalla presidenza della repubblica, per poter permettere la definizione delle procedure amministrative che introdurranno la novit\u00e0 e permetteranno alle coppie dello stesso sesso di sposarsi e avere, o adottare, figli.\nStoria del matrimonio omosessuale.\nL'aspirazione al matrimonio ha sempre caratterizzato la comunit\u00e0 omosessuale ma (almeno nella cultura occidentale) ha sempre trovato un ostacolo nell'opposizione della societ\u00e0, che considerava il matrimonio come un mezzo per garantire la riproduzione, cio\u00e8 la nascita di nuovi cittadini. Tuttavia, alcune tracce di tale aspirazione sono state riconosciute in diversi momenti storici.\nIn Grecia.\nAlcuni individuano una sorta di \"stadio embrionale\" del matrimonio omosessuale nel rapporto pederastico caratteristico nella Grecia antica. La relazione tra adulto e giovane (\"erast\u00e8s\" ed \"er\u00f2menos\") in effetti comportava specifiche responsabilit\u00e0 sociali e religiose per i contraenti, proprio come un matrimonio, soprattutto nel caratteristico rito detto \"arpagh\u00e8\", che lo storico Eforo di Cuma ha descritto per Creta (Vedi Pederastia cretese).\nAnche i riti del tiaso di Saffo adombrano cerimonie che potevano legare simbolicamente due donne di un amore che la poetessa greca cant\u00f2 apertamente. Ci\u00f2 detto, va concluso che non esiste comunque alcuna testimonianza di vere e proprie cerimonie matrimoniali fra persone dello stesso sesso.\nNell'antica Roma.\nGli storici romani della prima et\u00e0 imperiale hanno parlato, volendo presentare un esempio di quella che loro consideravano la decadenza dei costumi dei loro tempi, di veri e propri matrimoni celebrati fra uomini. I pi\u00f9 celebri di tali racconti sono quelli dei due matrimoni dell'imperatore Nerone con l'eunuco Sporo e il liberto Pitagora e di quello tra Eliogabalo e il suo schiavo biondo di nome Ierocle.\nNonostante in questo caso le testimonianze siano esplicite e i verbi usati per descrivere la cerimonia (\"nubere\") inequivocabili, tale rito \u00e8 oggi interpretato dagli storici in vari modi ed \u00e8 decisamente controverso.\nFra le tesi proposte, risulta particolarmente convincente l'idea secondo cui la testimonianza degli scrittori latini abbia deliberatamente frainteso una cerimonia di matrimonio mistico fra divinit\u00e0, di cui abbiamo testimonianze storiche indipendenti, e che era tipica dei culti misterici.\nIn tale rito, come negli attuali matrimoni per procura, il sacerdote agiva non in prima persona ma solo come rappresentante della divinit\u00e0, e il suo sesso era quindi irrilevante, trattandosi di un mero procuratore. Anzi, in una societ\u00e0 in cui le donne non avevano capacit\u00e0 giuridica, era semmai sottinteso che un procuratore potesse essere esclusivamente di sesso maschile.\nQuando il Cristianesimo cominci\u00f2 a diffondersi sostenne l'idea del matrimonio pi\u00f9 orientato a fini procreativi; ci\u00f2, unitamente al fatto che i Romani utilizzavano la sessualit\u00e0 come una forma di dominazione (tra cui lo stupro dei maschi nemici), \u00e8 stato dagli storici collegato con la crescente intolleranza verso gli omosessuali che si registr\u00f2 a Roma.\nEuropa cristiana medioevale.\nNell'Europa dominata dal Cristianesimo del Medioevo, le relazioni omosessuali erano molto meno aperte e accettate che nell'antichit\u00e0 classica.\nTuttavia due persone dello stesso sesso che nutrissero un reciproco profondo sentimento di appassionata amicizia, potevano celebrarlo. Solitamente si era ipotizzato che tale forma di \"amore\" fosse platonica, ma tuttora la questione \u00e8 discussa fra gli storici moderni.\nIn quest'epoca si trovano inoltre tracce di deliberati tentativi di contrarre matrimonio da parte di persone dello stesso sesso, in due modi: o contraffacendo il sesso (caso comune nelle cosiddette \"passing women\", donne travestite da uomo che molto spesso contrassero matrimonio con altre donne, che in genere non le denunciarono), o riproducendo in forma privata, ovviamente non valida giuridicamente, i riti matrimoniali fra persone dello stesso sesso.\nGi\u00e0 nel 1300 la celebre \"Huon de Bordeaux\", una \"chanson de geste\", racconta il matrimonio tra due donne. Ide, la protagonista, vestita da uomo si impiega come guerriero per chiedere la mano della figlia dell'imperatore. Dopo il matrimonio per\u00f2 viene scoperta e l'imperatore la condanna al rogo per sodomia.\nLo storico John Boswell dell'Universit\u00e0 di Yale, basandosi su un dipinto del settimo secolo, ha proposto una controversa interpretazione secondo cui i santi Sergio e Bacco sarebbero l'esempio di un'unione omosessuale del primo Cristianesimo: secondo alcuni la raffigurazione mostrerebbe un matrimonio religioso avente Ges\u00f9 come testimone di nozze. Boswell sostiene che questo dipinto, assieme ad altri scritti a noi pervenuti, sarebbe la prova dell'iniziale tolleranza del Cristianesimo verso l'omosessualit\u00e0; tuttavia la maggior parte degli storici non considera credibile la sua tesi.\nUn nuovo mondo.\nLa colonizzazione europea delle Americhe porta con s\u00e9 il contatto con popoli, come i nativi americani che ammettevano matrimoni tra individui dello stesso sesso, sia pure subordinati al fatto che uno dei due si travestisse con gli abiti del sesso opposto.\nNumerose e scandalizzate sono le osservazioni degli europei nei diari di viaggio, relativi a queste pratiche.\nCos\u00ec il diario di viaggio del 1540 di Casta\u00f1eda de Nagera, membro e cronista di una spedizione nel Messico, accenna a \"curiosi\" usi e costumi di Culiac\u00e1n:\nGli europei, coadiuvati dai missionari cattolici, incominciarono cos\u00ec una lotta sanguinosa per l'estirpazione di tali pratiche, senza fermarsi di fronte ad alcuna violenza per ottenere il loro scopo.\nVerso l'et\u00e0 moderna.\nIn Europa \u00e8 nel 1574, durante un processo per sodomia a Valencia, che viene espresso in maniera incontrovertibile il desiderio di un uomo di sposare un uomo. In particolare tale Joan, servo di un curato, \"desiderava pi\u00f9 che cento ducati\" che Bartolom\u00e9 Ju\u00e1rez, schiavo di un torcitore di seta, \"gli fosse moglie\".\nMichel de Montaigne poi, nel suo diario di viaggio, il \"Journal de voyage en Italie par la Suisse et l'Allemagne\", registra nello stesso periodo ben due episodi correlati con il matrimonio omosessuale.\nIl primo, avvenuto a Vitry in Francia, narra di una donna travestita da uomo impiccata perch\u00e9 aveva sposato un'altra donna.\nIl secondo episodio \u00e8 pi\u00f9 articolato. A Roma, nel 1578 alcuni \"portoghesi\" (probabilmente marrani portoghesi) si riunivano nella chiesa di San Giovanni a Porta Latina e:\nMichel de Montaigne concludeva:\nIl Settecento.\nNel 1705 a Parigi, in alcuni luoghi di incontro per omosessuali si celebravano riti matrimoniali simbolici, come riportano gli archivi di polizia.\nIntanto il tentativo dei missionari spagnoli di estirpare il \"vizio\" tra gli indiani non aveva ancora avuto pieno successo, come attesta una relazione del 1787, di Francisco Palou, che descrive la scoperta di un matrimonio omosessuale fra gli indiani della costa della California. Qui due uomini, uno dei quali travestito, convivevano: \nAlla fine del XVIII secolo, in Inghilterra, in alcune \"molly houses\" (luoghi di incontro per omosessuali), si celebravano riti matrimoniali fra uomini: \nNello stesso periodo i primi esploratori europei riportarono dall'Africa interessanti osservazioni sull'usanza piuttosto diffusa del matrimonio tra donne. Non si trattava di vero e proprio matrimonio lesbico, dato che la loro ragione sembra essere pi\u00f9 \"la trasmissione dei beni di una donna che non pu\u00f2 avere figli\".\nL'Ottocento.\nLa prima testimonianza italiana (a parte il matrimonio dei portoghesi sopraccitato) di un rito matrimoniale risale al 1897. Proprio quell'anno Abele De Blasio, criminologo discepolo di Cesare Lombroso, pubblicava, in un testo sulla malavita di Napoli un capitolo dal titolo \"O spusarizio masculino\" (il matrimonio fra due uomini): \nIl XX secolo.\nIl matrimonio omosessuale simbolico (cio\u00e8 quell'unione, effettuata con riti alle volte disparati, che assume significato solo per la coppia contraente e per il gruppo di amici e parenti, ed \u00e8 praticato con intento dimostrativo, rivendicativo e politico) divenne per\u00f2 pi\u00f9 comune in Italia solo a partire dagli anni settanta del secolo scorso.\nGi\u00e0 nel 1975 due cronisti del settimanale \"Il Borghese\" si unirono in false nozze omosessuali (di cui poi stesero un resoconto sul loro periodico) per smascherare la pratica privata da parte di don Marco Bisceglia, successivamente fondatore di Arcigay, di riti matrimoniali fra persone dello stesso sesso. Per questo fatto don Bisceglia venne sospeso \"a divinis\".\nTra i primi tentativi pubblici \u00e8 annoverato, quello del 2 settembre 1976 a Roma, nella sede di un piccolo gruppo di militanti gay, l'Mpo (Movimento politico degli omosessuali): qui Massimo Consoli celebr\u00f2 una sorta di matrimonio laico per alcune coppie di persone dello stesso sesso. Al gesto provocatorio di Consoli seguirono alcune iniziative pubbliche simili.\nI casi di cronaca dal 1980 in poi.\nNel 1983 fin\u00ec sulle prime pagine dei giornali italiani il finto matrimonio (che aveva intenti dissacratori) tra \"femminielli\" napoletani.\nNel 1986 una lettrice del mensile omosessuale \"Babilonia\" si spos\u00f2 a Parigi, dove il pastore protestante gay Joseph Douc\u00e9 celebrava un rito di \"benedizione dell'amicizia\":\nOvviamente questo rito aveva esclusivamente valore simbolico.\nAncora nell'estate del 1988, a Riccione, fu celebrato un matrimonio omosessuale con tanto di pranzo di nozze; la manifestazione aveva lo scopo di stimolare l'approvazione di una proposta di legge riguardante i diritti delle coppie di fatto che veniva discussa proprio in quel periodo in Parlamento.\nDi pi\u00f9 forte impatto politico fu l'iniziativa di Paolo Hutter, consigliere comunale omosessuale a Milano per l'allora PDS, che il 27 giugno 1992 un\u00ec dieci coppie gay e lesbiche in piazza della Scala:\nUn altro caso di cronaca risale all'aprile 2002: Mario Ottocento e Antonio Garullo di Latina, entrambi cittadini italiani, si sono uniti in matrimonio nei Paesi Bassi nella stessa sala in cui nel 1937 si erano sposati la regina Giuliana dei Paesi Bassi e il suo attuale consorte. Infine, sempre dai Paesi Bassi, il primo matrimonio omosessuale internazionale fra Pierangelo Bucci e Jaco Rozendaal, sposi a Rotterdam l'11 giugno del 2003 e a cui ha fatto da testimone il presidente di Arcigay, Sergio Lo Giudice.\nPosizione delle religioni sul matrimonio omosessuale.\nLe celebrazioni di matrimoni tra persone dello stesso sesso possono essere eseguite tramite cerimonia civile o, anche, all'interno di un contesto pi\u00f9 prettamente religioso. Diverse comunit\u00e0 religiose nel mondo sostengono e consentono tali celebrazioni:\nChiese cristiane.\nChiesa cattolica.\nLa Chiesa cattolica si oppone al matrimonio omosessuale, affermando che l'antropologia cristiana, basata sull'insegnamento di Cristo, della Bibbia e della tradizione, considera conforme alla volont\u00e0 di Dio solo le relazioni eterosessuali.\nSecondo la Chiesa cattolica il riconoscimento civile del matrimonio \"etero\"sessuale \u00e8 giustificato dal fatto che esso d\u00e0 un apporto significativo alla societ\u00e0, la qual cosa, sempre secondo la Chiesa, giustifica il riconoscimento da parte del legislatore di speciali privilegi alla famiglia eterosessuale. Al contrario, non vede ragioni che giustifichino il riconoscimento da parte della societ\u00e0 di diritti alle coppie omosessuali.\nDissenso.\nVi sono state all'interno del mondo cattolico isolate iniziative favorevoli al matrimonio omosessuale, mai avallate delle gerarchie.\nGi\u00e0 nel 1975 Marco Bisceglia, animatore dei \"cattolici dei dissenso\" e poi fondatore di Arcigay, ex parroco della chiesa del Sacro Cuore di Lavello, un paese vicino a Potenza, univa coppie dello stesso sesso in matrimonio. La notizia, resa pubblica da due cronisti de \"Il Borghese\", port\u00f2 alla sospensione \"a divinis\" del sacerdote.\nAttualmente celebra matrimoni omosessuali con rito religioso (ovviamente privi di effetti civili) Franco Barbero, anch'egli dimesso dallo stato clericale, della comunit\u00e0 cristiana di base \"Viottoli\" di Pinerolo.\nLe Chiese protestanti.\nNel mondo evangelico, il tema dell'omosessualit\u00e0 \u00e8 stato al centro di prese di posizione da parte di organismi rappresentativi.\nL'\"Alleanza Evangelica\" britannica e quella francese hanno prodotto documenti che rifiutano l'ammissibilit\u00e0 del rapporto tra persone dello stesso genere, e a maggior ragione del loro matrimonio.\nIl cosiddetto protestantesimo \"storico\" (luterani, calvinisti e altre chiese riformate, valdesi, metodisti e battisti), invece, \u00e8 abbastanza allineato su tesi possibiliste e su pratiche pastorali inclusive, anche se in alcune chiese (la Comunione anglicana, ad esempio) il tema suscita ancora vivaci polemiche.\nQuesto fermento in atto ha spinto anche l\"'Alleanza Evangelica italiana\", espressione di istanze conservatrici, a interrogarsi sulla questione e a esprimersi ufficialmente riguardo al rapporto (e/o al matrimonio) omosessuale:\nUna posizione di chiara apertura, al contrario, \u00e8 stata assunta dalla Chiesa evangelica valdese nel 2010:\nDa ricordare la posizione della Chiesa battista: la \"Convenzione Battista del Sud\", la pi\u00f9 importante federazione di chiese battiste americane, considera l'omosessualit\u00e0 un peccato e si propone di convertire all'eterosessualit\u00e0, attraverso la fede, coloro che hanno tendenze omosessuali. L\"'Alleanza Battista Mondiale\" (associazione di 211 chiese diverse che rappresentano 46 milioni di battisti) ha invece posizioni pi\u00f9 tolleranti.\nMetropolitan Community Church.\nUn caso a parte, in questo ambito, \u00e8 quello della Comunit\u00e0 delle Chiese Metropolitane, interconfessionale ma dottrinalmente su posizioni protestanti. Fra i suoi numerosi progetti legati al tema della giustizia sociale, questa chiesa \u00e8 fermamente impegnata nella difesa dei diritti dei gay, delle lesbiche, dei bisessuali e dei transgender. Il fondatore della comunit\u00e0, il reverendo Troy Perry, celebr\u00f2 il primo matrimonio omosessuale pubblico degli Stati Uniti d'America nel 1969 a Huntington Park, in California.\nNel 1970 egli diede inizio al primo processo negli Usa che mirava a stabilire un riconoscimento legale per i matrimoni fra persone dello stesso sesso. Perry perse la causa, ma lanci\u00f2 il dibattito sul tema dell'uguaglianza di tutti i cittadini nell'accesso all'istituto matrimoniale. Oggigiorno le congregazioni della sua Comunit\u00e0 celebrano oltre seimila matrimoni omosessuali all'anno.\nSimilmente, il reverendo Brent Hawkes e la Comunit\u00e0 delle chiese metropolitane di Toronto hanno svolto un ruolo fondamentale nell'azione legale che, in Canada, \u00e8 culminata con la legalizzazione dei matrimoni omosessuali.\nChiesa ortodossa russa.\nLa Chiesa ortodossa russa \u00e8 fortemente contraria al matrimonio omosessuale e all'omosessualit\u00e0 in genere.\nChiese dei Vecchi Cattolici.\nNella Chiesa dei Vecchi Cattolici ci sono delle benedizioni di coppie omosessuali.\nChiesa presbiteriana U.S.A..\nLa Chiesa presbiteriana U.S.A. (\"Presbyterian Church U.S.A.\") riconosce il matrimonio tra persone dello stesso sesso dal marzo 2015.\nIl Sinodo nel giugno 2014 al fine di consentire il riconoscimento dei matrimoni tra persone dello stesso sesso ha modificato la definizione di matrimonio in \"unione tra due persone, tradizionalmente un uomo e una donna\". La precedente definizione faceva riferimento esclusivamente a un'unione \"tra un uomo e una donna\". La nuova formulazione approvata in via definitiva nel marzo 2015, dopo che pi\u00f9 della met\u00e0 dei 171 organismi regionali la ha ratificata.\nEbraismo.\nL'ebraismo riformato o liberale e quello ricostruzionista (maggioritari negli USA), accettano ormai da molti anni di celebrare \"benedizioni delle convivenze\" fra persone dello stesso sesso. Queste cerimonie non equivalgono per\u00f2, contrariamente a quanto scrivono di solito i mass media, alla celebrazione di \"matrimoni omosessuali\" in senso ebraico.\nCiononostante, anche questa scelta \"prudente\" \u00e8 controversa e trova l'opposizione da parte delle correnti ortodossa e conservatrice, maggioritarie fra gli ebrei che vivono fuori dagli Stati Uniti d'America, ivi inclusa Israele.\nIslam.\nLa netta maggioranza degli studiosi musulmani \u00e8 fortemente ostile alla sessualit\u00e0 tra persone dello stesso sesso e il matrimonio fra persone dello stesso sesso non \u00e8 riconosciuto in nessuno degli stati del mondo a maggioranza musulmana.\nNeopaganesimo.\nIl Neopaganesimo, almeno nelle sue correnti principali, \u00e8 caratterizzato da una grande apertura alle differenze di identit\u00e0 e di orientamento sessuale.\nIl rito matrimoniale, l'Handfasting, \u00e8 celebrato abitualmente anche tra partner dello stesso sesso.\nBuddhismo.\nNel Buddhismo il matrimonio \u00e8 considerato un contratto secolare, regolato dalle leggi dello Stato, del tutto distinto dalla sfera religiosa. Al Sangha, inteso in senso stretto come comunit\u00e0 di monaci e monache, nel Vinaya Pi\u1e6daka \u00e8 fatto divieto di officiare matrimoni.\nTalora, soprattutto nei paesi a maggioranza Theravada, (come Sri Lanka, Thailandia, Birmania, Cambogia) prima della cerimonia secolare matrimoniale i futuri sposi partecipano a una cerimonia religiosa presso un tempio, dove semplicemente offrono devozione ai \"Tre Gioielli\" (il Dharma, il Sangha e il Buddha). Nei paesi a maggioranza Mah\u0101y\u0101na questa cerimonia prematrimoniale \u00e8 limitata solo a persone particolarmente legate alla religione.\nPertanto non si pone alcuna posizione specifica nel Buddhismo in merito al matrimonio tra persone dello stesso sesso, in quanto appartiene a una sfera, quella matrimoniale, avvertita come totalmente distinta rispetto alla sfera della ricerca di salvezza, \"m\u0101rga\", n\u00e9 in opposizione n\u00e9 in accordo.\nNel marzo del 2014 il Dalai Lama ha affermato in un'intervista di essere favorevole al matrimonio omosessuale."}
{"id": "239179", "revid": "24944", "url": "https://it.wikipedia.org/wiki?curid=239179", "title": "Giardia intestinalis", "text": ""}
{"id": "239181", "revid": "2069609", "url": "https://it.wikipedia.org/wiki?curid=239181", "title": "Coffa (vela)", "text": "La coffa \u00e8 una piattaforma semicircolare che si trova quasi sulla sommit\u00e0 di ogni albero dei velieri a vele quadre, con la parte rotonda rivolta verso prua.\nUsata dai marinai che lavorano alle vele, \u00e8 anche un ottimo posto di osservazione per le vedette. \u00c8 circondata da una ringhiera, tranne che nella parte di prora. Trae il suo nome dall'analoga struttura presente nei galeoni, che aveva la forma della cesta tonda chiamata coffa. \nEra uso nella marineria del XVII e XVIII secolo chiamare il foro di accesso dalle sartie \"buco del gatto\"; questo era utilizzato prevalentemente dai marinai definiti \"terrazzani\", che, arruolati a forza nei porti, non si fidavano a passare arrampicandosi esternamente; un marinaio provetto o un ufficiale mai sarebbe passato dal \"buco del gatto\". "}
{"id": "239187", "revid": "247222", "url": "https://it.wikipedia.org/wiki?curid=239187", "title": "Coperta (nave)", "text": "La coperta, o tolda, nel lessico nautico, \u00e8 il ponte superiore di una imbarcazione. Nelle imbarcazioni dette \"a ponte continuo\" corre per tutta la lunghezza della nave, concorrendo alla robustezza della sua struttura, ma nelle unit\u00e0 pi\u00f9 grosse pu\u00f2 essere affiancata da un castello di prua e da un castello di poppa, strutture sopraelevate destinate ad alloggi, spazi di manovra o magazzini.\nNelle imbarcazioni minori \u00e8 solitamente rivestita con del fasciame in legno, come lo era anche nelle grosse navi fino a non molto tempo prima, dove invece attualmente viene rivestita da materiali sintetici che richiedono meno manutenzione. A seconda della tipologia di nave la coperta pu\u00f2 essere in buona parte libera, come nelle portacontainer, oppure occupata da sovrastrutture nelle navi passeggeri o picchi di carico come nelle navi da carico dotate di stiva. Per localizzare ci\u00f2 che sta sotto il ponte superiore viene usata in gergo l'espressione \"sotto coperta\"."}
{"id": "239211", "revid": "287204", "url": "https://it.wikipedia.org/wiki?curid=239211", "title": "Vito Marcantonio", "text": "Biografia.\nDi famiglia originaria di Picerno, in Basilicata, Marcantonio si laurea in legge alla New York University. Eletto al Congresso nel 1934, Marcantonio ha rappresentato i cittadini di East Harlem, New York per 14 anni, fino al 1950.\nA quei tempi East Harlem era chiamata Italian Harlem essendo la presenza italiana nel quartiere preponderante. Marcantonio \u00e8 nato ed ha vissuto quasi tutta la sua vita nel quartiere e vi era intimamente legato. Marcantonio era attivo nel quartiere come organizzatore e come insegnante nelle classi di naturalizzazione offerte dalla Haarlem House.\nQuando nel 1922 Fiorello La Guardia decise di candidarsi alla Camera dei Rappresentanti come candidato di East Harlem scelse Vito Marcantonio come suo aiutante per la campagna elettorale. Quando poi Fiorello La Guardia decise di dimettersi da deputato per candidarsi a sindaco della citt\u00e0 di New York, Vito Marcantonio lo sostitu\u00ec come deputato.\nEletto al Congresso prima nelle file del Partito Repubblicano e poi in quelle del Partito Laburista Americano (\"American Labor Party\"), Marcantonio come deputato radicale ha lottato per i diritti civili e per i diritti dei lavoratori, dei poveri e di tutti gli esclusi. \u00c8 stato un paladino della causa degli italoamericani e ha sostenuto l'indipendenza di Porto Rico (tra l'altro difendendo come avvocato il leader nazionalista portoricano Pedro Albizu Campos).\nNel 1949 si candid\u00f2 come sindaco di New York per i laburisti, ma ottenne solo il 13.8% dei voti e fu sopravanzato sia dal candidato dei Repubblicani che da quello dei Democratici, William O'Dwyer, che venne eletto. L'anno seguente tent\u00f2 di confermare il suo seggio alla Camera ma anche in questo caso venne sconfitto dall'esponente democratico James G. Donovan, per quest'occasione appoggiato anche dai Repubblicani (Marcantonio ottenne il 42.2% delle preferenze contro il 57.8% di Donovan). L'italoamericano sub\u00ec una campagna mediatica particolarmente ostile perch\u00e9 era stato l'unico deputato statunitense a votare contro l'intervento degli USA nella guerra di Corea. \nTerminata cos\u00ec la sua carriera politica, Marcantonio continu\u00f2 a praticare la sua professione di avvocato che gli aveva permesso in larga parte di finanziare le sue campagne elettorali."}
{"id": "239212", "revid": "1507870", "url": "https://it.wikipedia.org/wiki?curid=239212", "title": "Maurizio Gasparri", "text": "Biografia.\nOrigini e formazione.\nNato da genitori di origini campane di Roscigno (SA), figlio del generale dei carabinieri Domenico Gasparri (1919-2017) e di Iole Siani (1921-2009), ha un fratello, Clemente, generale di corpo d'armata, gi\u00e0 vice comandante generale dell'Arma dei Carabinieri. \u00c8 grande tifoso della Roma.\nDopo la maturit\u00e0 classica conseguita presso il Liceo \"Torquato Tasso\" di Roma, si \u00e8 dedicato alla politica.\nCarriera politica.\nNegli anni settanta diviene segretario provinciale del Fronte della Giovent\u00f9. L'allora segretario nazionale Gianfranco Fini nel 1979 lo vuole come suo vice nel FdG. Dal 1982 al 1984 \u00e8 direttore della rivista dell'organizzazione, \"Dissenso\".\nNel 1983, a 27 anni \u00e8 gi\u00e0 vice segretario del Fronte della Giovent\u00f9, \u00e8 entrato nella redazione del \"Secolo d'Italia\", organo politico del MSI-DN come praticante. Due anni dopo Gasparri \u00e8 quindi diventato giornalista professionista, iscritto all\u2019Ordine dei giornalisti del Lazio. A fine anni ottanta diviene presidente nazionale del FUAN, gli universitari missini.\nNel 1991 divent\u00f2 condirettore del quotidiano del MSI.\nDeputato del MSI e di AN.\nNel partito, Gasparri rientrava nella corrente, detta \"Destra in movimento\", che appoggiava la leadership di Gianfranco Fini, ottenendo un ruolo di spicco a partire dal 1988, quando Fini fu nominato segretario politico.\nNel mezzo dello sconvolgimento politico di tangentopoli che azzera una parte di classe politica, tiene un atteggiamento di totale approvazione e appoggio delle indagini portate avanti con fermezza dalla magistratura.\nViene eletto deputato del Movimento Sociale Italiano - Destra Nazionale nel 1992. Nello stesso periodo si mise in aspettativa come redattore, continuando tuttavia a dirigere il \"Secolo d'Italia\" fino al 1994. Allo stesso tempo, dal febbraio 1992 all'aprile 1994 \u00e8 consigliere comunale a Fiumicino sempre per il MSI-DN.\nConfermato a Montecitorio nel marzo 1994 come parlamentare di Alleanza Nazionale, viene nominato sottosegretario all'Interno del governo Berlusconi I fino al gennaio 1995. Rieletto alla Camera nel 1996, ha ricoperto il ruolo di vicecapogruppo di AN. Nel 1998 ha fondato il sito internet di informazione politica \"Destra.it\".\nMinistro delle Comunicazioni.\nTorna ancora alla Camera nel 2001 e a partire dallo stesso anno e fino al 2005 \u00e8 Ministro delle comunicazioni nel governo Berlusconi II. Con Ignazio La Russa ha guidato una corrente di AN, Destra Protagonista, che faceva riferimento alla rivista politica \"EuroDestra\", fino al superamento delle correnti nel partito. \nNel 2001 la sua carriera politica ha raggiunto il suo punto pi\u00f9 alto quando \u00e8 stato chiamato, sempre da Berlusconi, a ricoprire l'incarico di Ministro delle comunicazioni. In questa veste, Gasparri si \u00e8 fatto promotore di una legge di riordino del sistema televisivo, nota come \"legge Gasparri\".\nLa legge venne inizialmente rinviata alle Camere dal Presidente della Repubblica Ciampi dieci giorni dopo la sua approvazione al Parlamento nel dicembre del 2003, in quanto l'aumento del limite antitrust viola il principio del pluralismo sancito dall'articolo 21 della Costituzione (\"Non c'\u00e8 democrazia senza pluralismo e imparzialit\u00e0 dell'informazione\"). Il governo Berlusconi si preoccup\u00f2 allora di adottare subito un decreto legge (\"il decreto salvareti\"), che venne poi convertito in legge dal Parlamento il 23 febbraio 2004, aspramente criticato perch\u00e9 di fatto calpestava una sentenza della Consulta che ordinava la messa sul satellite di una rete Mediaset, ovvero Rete 4, con la conseguente perdita di pubblicit\u00e0 per Rai 3. Il nuovo testo della legge Gasparri \u00e8 stato approvato in via definitiva il 29 aprile (dopo 130 sedute e la presentazione di 14000 emendamenti), e promulgato dal Presidente il 3 maggio 2004.\nNel 2007 la Commissione Europea si \u00e8 espressa in modo critico sulla legge con la motivazione che questa ha introdotto \"vantaggi ingiustificati agli operatori analogici\" gi\u00e0 sul mercato, scoraggiando l'ingresso di nuovi operatori e ha perci\u00f2 iniziato una procedura di infrazione nei confronti dell'Italia, poi sospesa quando il governo italiano si \u00e8 impegnato ad adeguare la legge alla normativa europea che garantisce l'assegnazione trasparente delle frequenze televisive. A gennaio 2009, con decisione n.242, il Consiglio di Stato (riprendendo la questione gi\u00e0 parzialmente decisa con la sentenza non definitiva del Consiglio n. 2622/08 del 31 maggio 2008) d\u00e0 sostanzialmente ragione ad Europa 7, concedendole una \"vittoria di Pirro\" (danni esigibili dallo Stato per un solo milione di euro e un canale preso dal VHF III). Si calcolano cos\u00ec quattro sentenze a favore di Europa 7 dopo quelle della Corte di Giustizia Europea, Corte Costituzionale, e del TAR del Lazio.\nNon \u00e8 confermato ministro nell'aprile 2005, con Fini che gli preferisce Mario Landolfi.\nAttivit\u00e0 societaria ed associativa.\nRieletto alla Camera nel 2006, sempre in AN, diviene presidente della \"Delegazione parlamentare presso l'assemblea dell'iniziativa centro-europea, fino alla fine della legislatura nel 2008.\nNel 2007 entra anche nel CdA della societ\u00e0 di telecomunicazioni Telit Communications in qualit\u00e0 di \"director\" (amministratore) non esecutivo. Per questa sua posizione viene coinvolto nell'inchiesta giornalistica di Report del maggio 2007 (\"Il Mistero del Faraone\"), che indagava sulla torbida vendita di Wind agli egiziani di Sawiris, e sull'uso dei cosiddetti \"gsm-box\", in quanto Telit era \"presieduta da manager israeliani e che in Italia fa affari con Sawiris\" (e con i gsm-box medesimi).\nNel 2007 ha fondato l'associazione \"Italia Protagonista\". A maggio 2007 ha pubblicato un libro, \"Il cuore a destra\", che ha presentato nel corso dell'estate in varie localit\u00e0 d'Italia.\nSenatore PdL.\nDalle elezioni politiche italiane del 2008 \u00e8 eletto senatore ed \u00e8 presidente del gruppo parlamentare Il Popolo della Libert\u00e0 al Senato della Repubblica.\nIl 5 novembre 2008 nel corso della registrazione del GR3 Rai, parlando del presidente eletto degli Stati Uniti e della lotta al terrorismo, ha dichiarato: \u00abCon Obama alla Casa Bianca al-Q\u0101\u02bfida forse \u00e8 pi\u00f9 contenta\u00bb. Gasparri dopo la sua dichiarazione ha avuto critiche dure da svariati esponenti del Partito Democratico, a partire dalla capogruppo al Senato Anna Finocchiaro.\nNel novembre 2009 Gasparri \u00e8 primo firmatario del disegno di legge \"Misure per la tutela del cittadino contro la durata indeterminata dei processi, in attuazione dell'articolo 111 della Costituzione e dell'articolo 6 della Convenzione europea sui diritti dell'uomo\", comunemente noto come Processo breve. Gasparri ha presentato il provvedimento come parte di un \u00abdecalogo sulla giustizia\u00bb che comprenda anche \u00abnuove norme antimafia, riforma del processo civile, riforma della professione forense, intercettazioni e riforma costituzionale della giustizia\u00bb, auspicando che \u00abPer incominciare, i magistrati inizino a lavorare di pi\u00f9\u00bb. Nel settembre 2010 non segue Fini nella scissione del PdL, che d\u00e0 vita a Futuro e Libert\u00e0.\nNel gennaio 2011 ha firmato, insieme a Roberto Formigoni ed altri, una lettera aperta per chiedere ai cattolici italiani di sospendere ogni giudizio morale nei confronti di Silvio Berlusconi, indagato dalla procura di Milano per concussione e favoreggiamento della prostituzione minorile.\nAlle Elezioni politiche italiane del 2013 viene rieletto senatore tra le file del PdL nella regione Lazio. Il 21 marzo 2013 viene eletto vicepresidente del Senato della Repubblica con 96 preferenze.\nForza Italia.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 24 marzo 2014 diventa membro del Comitato di Presidenza di Forza Italia. \u00c8 inoltre membro del CdA della Fondazione AN.\n\u00c8 candidato in Forza Italia ed \u00e8 rieletto senatore alle elezioni politiche del 2018. Nel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale. Il mese seguente viene scelto come commissario romano di Forza Italia. Il 12 maggio 2020 Berlusconi nomina un nuovo coordinamento di 14 persone tra le quali c\u2019\u00e8 anche Gasparri.\nIl 3 luglio 2020 \"il Fatto Quotidiano\" rende noto che dal 1\u00ba giugno dello stesso anno, dopo 9 anni di lavoro e 28 di aspettativa, Gasparri risulta essere in pensione come giornalista in quanto ha maturato ed ottenuto i requisiti per la quiescenza ed il trattamento previdenziale.\nOpinioni sui temi LGBT.\nGasparri si \u00e8 dichiarato contrario ai matrimoni gay (\u00absono contro-natura\u00bb) e alle adozioni gay (\u00abla vita nasce dall'incontro di uomo e donna\u00bb). Partecipa anche ai numerosi incontri sulla salvaguardia della famiglia tradizionale conosciuti anche come \"Family Day\".\nControversie giudiziarie.\nPeculato.\nNel dicembre 2013 Gasparri viene indagato dalla Procura di Roma per peculato. Secondo i magistrati della Capitale, il 22 marzo 2012 parlamentare si sarebbe appropriato - tramite la Banca Nazionale del Lavoro del Senato - di 600 000 euro (fondi del gruppo PdL a Palazzo Madama), utilizzandoli per l'acquisto di una polizza vita a lui intestata e i cui beneficiari, in caso di morte dell'assicurato, erano i suoi eredi legittimi. Gasparri aveva riversato la somma al gruppo PdL il 1\u00ba febbraio 2013.\nIl 17 febbraio 2014 la Procura di Roma chiede il rinvio a giudizio di Gasparri con l'accusa di peculato. Il 16 aprile 2014 il Giudice per l'Udienza Preliminare di Roma accoglie la richiesta e rinvia Gasparri a giudizio.\nIl 6 aprile 2016 il Tribunale di Roma assolve Gasparri dalle accuse a lui rivolte perch\u00e9 \"il fatto non sussiste\".\nIngiuria.\nIl 30 agosto 2013, durante un'accesa discussione su Twitter, Gasparri attacca Riccardo Puglisi (ricercatore di economia dell'Universit\u00e0 di Pavia e responsabile delle politiche economiche del movimento Italia Unica) scrivendogli un tweet con scritto \"Ignorante presuntuoso, fai vomitare\". In seguito a ci\u00f2 Puglisi querela Gasparri per ingiuria.\nIl 25 maggio 2015 la procura della Repubblica di Pavia cita a giudizio Gasparri con l'accusa di ingiuria.\nNel gennaio 2016, tuttavia, il decreto legislativo 7/2016 abroga il reato di ingiuria e lo trasforma in un illecito civile, punito con una sanzione pecuniaria.\nIl 2 maggio 2016 il giudice di pace di Pavia assolve pertanto Gasparri dall'accusa di ingiuria perch\u00e9 \"il fatto non costituisce pi\u00f9 reato\".\nImitazioni.\nIn televisione Gasparri \u00e8 stato oggetto di una celebre caricatura ad opera dell'attore Neri Marcor\u00e8, apparsa su Rai 2 nella trasmissione \"L'ottavo nano\", su Rai 3 nella trasmissioni \"Raiot\" e \"Parla con me\", infine su LA7 nel programma \"The show must go off\", e di una parodia di Crozza nel programma di Giovanni Floris \"Dimarted\u00ec\" su La7, in seguito alle sue dichiarazioni su due ragazze rapite in Siria dagli islamisti dell'ISIS e poi rilasciate, pare contro un riscatto."}
{"id": "239214", "revid": "579331", "url": "https://it.wikipedia.org/wiki?curid=239214", "title": "Madge Syers", "text": "Biografia.\nAll'inizio del XX secolo il pattinaggio di figura femminile non era ancora riconosciuto come sport agonistico individuale. Le donne potevano solo cimentarsi nelle gare a coppie assieme ad un partner maschile. Le competizioni individuali erano riservate agli uomini.\nAnche Florence \"Madge\" Cave inizi\u00f2 la carriera agonistica gareggiando in coppia con Edgar Syers, che sarebbe diventato suo marito nel 1900 e allenatore. Madge Syers (cos\u00ec compare negli albi d'oro dell'International Skating Union) chiese ed ottenne di iscriversi al campionato mondiale maschile del 1902 organizzato a Londra, sfruttando una lacuna del regolamento che non conteneva indicazioni sul sesso dei concorrenti. Si classific\u00f2 seconda, battendo tutti gli uomini partecipanti ad eccezione del campione svedese Ulrich Salchow. Subito dopo l'International Skating Union (ISU) viet\u00f2 le competizioni miste a livello individuale. Nel 1906 istitu\u00ec il campionato mondiale femminile, di cui la Syers vinse le prime due edizioni.\nLa National Skating Association of Great Britain non si uniform\u00f2 inizialmente alla decisione dell'ISU. Per molti anni le pattinatrici continuarono a gareggiare assieme agli uomini. La Syers riusc\u00ec comunque ad imporsi nella \"Swedish Cup\", il campionato britannico di pattinaggio di figura individuale, nel 1903 e nel 1904; in quell'anno fu prima proprio davanti al marito, che arriv\u00f2 secondo.\nCampionessa olimpica.\nLa Syers si ritir\u00f2 dalle competizioni nella primavera del 1907, ma torn\u00f2 a gareggiare alle Olimpiadi di Londra nell'ottobre del 1908, dopo oltre un anno di pausa. Non erano ancora stati istituiti Giochi Invernali separati (i I Giochi olimpici invernali si svolsero nel 1924), ma in quell'edizione il programma era stato diviso in due sessioni, quella estiva e quella autunnale, che prevedeva anche il pattinaggio di figura e l'hockey su ghiaccio. Le gare si svolsero il 28 e 29 ottobre presso il \"Prince's Skating Club Rink\" di Knightsbridge. Florence Syers (come appare nel Rapporto Ufficiale della IV Olimpiade e nel database del CIO) partecip\u00f2 sia al concorso individuale femminile, sia alla gara a coppie assieme al marito. Vinse l'oro nel singolo, diventando cos\u00ec la prima campionessa olimpica del pattinaggio femminile, e il bronzo nella gara a coppie.\nPremi e riconoscimenti.\nNel 1981, il nome di Madge Syers fu inserito nella \"World Figure Skating Hall of Fame\", la hall of fame internazionale del pattinaggio di figura.\nAl cinema.\nMadge Syers appare insieme al marito in un documentario del 1914 prodotto dalla Edison Company, \"On the Ice\", che venne girato a Wengen."}
{"id": "239215", "revid": "834", "url": "https://it.wikipedia.org/wiki?curid=239215", "title": "Florence Syers", "text": ""}
{"id": "239216", "revid": "121216120", "url": "https://it.wikipedia.org/wiki?curid=239216", "title": "Macchina a vapore di Thomas Newcomen", "text": " La macchina di Newcomen, sviluppata appunto da Thomas Newcomen nel 1705 (anche se il brevetto fu accettato solo sette anni dopo, nel 1712), sostanzialmente la prima applicazione del vapore ad un processo industriale, \u00e8 una pompa a pistone azionata da un motore a vapore a condensazione interna. Essa fu protagonista della prima rivoluzione industriale, in quanto appunto primo esempio di applicazione dell'energia trasmissibile con il vapore, ovvero della trasformazione di energia chimica (data dalla ossidazione combustiva del carbonio con ossigeno) in energia meccanica (espressa in lavoro di sollevamento). \nFunzionamento.\nLa caldaia A produce vapore, che si espande nella camera B (il cilindro del motore), raggiungendo la pressione che compete alla temperatura raggiungibile dall'acqua. Il pistone D si solleva (la forza, e quindi la pressione necessaria, \u00e8 limitata grazie al contrappeso K). Nel suo movimento, il pistone libera il bilanciere H - F che, grazie al contrappeso, si sposta verso il basso nel lato (nella figura) sinistro. Quando il pistone raggiunge il punto morto superiore, dal serbatoio L viene alimentata acqua, sia sulla faccia superiore del pistone sia all'interno del CILINDRO . \nIl vapore presente all'interno di questo \u00e8 cos\u00ec condensato, e la pressione interna cade a valori molto bassi: la pressione atmosferica agisce allora sul pistone facendolo scendere, e quindi abbassando il braccio destro del bilanciere e contemporaneamente sollevando il sinistro; il pistone della pompa I si solleva, estraendo acqua (o comunque compiendo lavoro meccanico). Al termine dell'estrazione, l'acqua viene drenata, e il ciclo si ripete.\nIl serbatoio L, nella configurazione originale, era alimentato, tramite la tubazione N, da una pompa ausiliaria azionata dal tirante/puntone M. La forza esercitata sul tirante H dipendeva evidentemente dalla dimensione del cilindro; un cilindro con alesaggio 1 piede (304,8 mm) consentiva il pompaggio di circa 600 litri di acqua (incluse le forze necessarie al movimento del contrappeso), per una portata dell'ordine dei 10 m3/h, di tutto rispetto per i tempi.\nQuesta macchina fu poi perfezionata con la macchina a vapore di James Watt, che concep\u00ec il condensatore esterno, consentendo cos\u00ec sia lo sfruttamento della pressione del vapore, normalmente superiore all'atmosferica, sia il funzionamento del cilindro su ambo i lati (sfruttando il distributore di sua invenzione)."}
{"id": "239218", "revid": "1543377", "url": "https://it.wikipedia.org/wiki?curid=239218", "title": "Edgar Syers", "text": "Fu anche promotore degli sport invernali nel Regno Unito. Vinse un bronzo ai Campionati mondiali di pattinaggio di figura e un bronzo alle Olimpiadi del 1908. Fond\u00f2 il Great Britain Ski Club e fu il primo rappresentante degli sport invernali all'interno dell'Associazione olimpica britannica.\nBiografia.\nEdgar Syers fu uno dei primi britannici a dedicarsi agonisticamente al pattinaggio di figura. Il suo miglior risultato a livello individuale fu il terzo posto ai Campionati mondiali di pattinaggio di figura nel 1899 a Davos. Nello stesso anno vinse i campionati britannici a coppie assieme alla fidanzata Madge Cave, che sarebbe diventata la signora Syers l'anno dopo.\nFu allenatore della moglie, pioniera del pattinaggio di figura femminile, al punto da gareggiare, e a volte vincere, nelle competizioni riservate agli uomini. Nel 1904 Edgard Syers arriv\u00f2 secondo nella \"Swedish Cup\", trofeo del campionato britannico individuale, proprio dietro alla moglie.\nOltre al pattinaggio, Syers era un entusiasta appassionato degli sport invernali in generale. Nel 1903 fond\u00f2 il \"Great Britain Ski Club\", tuttora attivo, e nel 1905 partecip\u00f2 al primo incontro del Comitato Olimpico britannico come rappresentante degli sport invernali. Fu uno dei componenti del comitato organizzatore della IV Olimpiade, che si tenne a Londra nel 1908.\nIn quell'edizione dei Giochi il programma era stato diviso in due sessioni, quella estiva e quella autunnale, che prevedeva anche sport invernali quali il pattinaggio di figura e l'hockey su ghiaccio. Le gare si svolsero il 28 e 29 ottobre presso il \"Prince's Skating Club Rink\" di Knightsbridge. Oltre ad occuparsi dell'organizzazione, Edgard Syers partecip\u00f2 attivamente ai Giochi come atleta. In coppia con la moglie vinse la medaglia di bronzo nella gara di pattinaggio a coppie.\nAl cinema.\nEdgar Syers appare insieme alla moglie Madge in un documentario del 1914 prodotto dalla Edison Company, \"On the Ice\", che venne girato a Wengen."}
{"id": "239220", "revid": "281779", "url": "https://it.wikipedia.org/wiki?curid=239220", "title": "Philip Jos\u00e9 Farmer", "text": "Narratore eclettico, ironico e dissacrante, \u00e8 noto per avere rotto il tab\u00f9 del sesso in questo genere letterario con i suoi romanzi e i suoi racconti. Si \u00e8 aggiudicato alcuni tra i maggiori riconoscimenti nel campo fantascientifico.\nBiografia.\nNacque il 25 gennaio 1918 a North Terre Haute nell'Indiana da una famiglia benestante e puritana di origini inglesi, olandesi e irlandesi da parte di padre scozzesi e tedesche da di madre. Il nome \"Jos\u00e9\" \u00e8 un omaggio ad una nonna materna (di nome Jose), reso maschile dall'accento.\nCerc\u00f2 sfogo da un'infanzia difficile, a causa della rigida educazione puritana paterna, nella lettura di romanzi fantastici e d'avventura. A nove anni comincia a leggere i classici della Letteratura greca e i libri di Oz, l'anno seguente scopre la fantascienza, Edgar Rice Burroughs, Verne, Sherlock Holmes e \"I viaggi di Gulliver\" di Jonathan Swift. La vista di un dirigibile all'et\u00e0 di sei anni gli fa scoprire ed amare i mezzi volanti pi\u00f9 leggeri dell'aria.\nAlle scuole superiori, oltre ad avere buone doti letterarie dimostra anche buoni doti fisiche. Durante questi anni comincia a concepire le prime idee per il ciclo di romanzi che diventer\u00e0 \"Il fabbricante di universi\" (\"The Maker of universes\"). Una volta diplomato nel 1937, si iscrive all'universit\u00e0 del Missouri per studiare giornalismo, ma deve abbandonarla a causa della bancarotta dell'azienda del padre. Per due anni lavora come operaio in una centrale elettrica, in modo da permettere a suo padre di pagare i suoi debiti.\nNel 1939, risolta la questione finanziaria, si iscrive al corso di letteratura inglese, con specializzazione in filosofia al Bradley Polytechnical Institute di Peoria (Illinois). Vince una borsa di studio come premio di scrittura creativa, ma quando scopre che la vittoria \u00e8 dovuta alle sue capacit\u00e0 di giocatore di football americano, abbandona la squadra.\nNel 1940 incontra Elizabeth Virginia Andre (l'attivit\u00e0 di compravendita e ristrutturazione di case della moglie sar\u00e0 parte delle ragioni dei frequenti spostamenti della coppia) che sposa l'anno dopo. Nel 1941 entra nell'Air Force come cadetto di aviazione, ma alla notizia dell'attacco a Pearl Harbor chiede di essere congedato dall'addestramento di pilota e torna dalla moglie a Peoria. Nel 1942 nasce il primo figlio Philip Laird e nel 1945 la secondogenita Kristen.\nNel 1946 riesce a pubblicare il suo primo racconto (una storia di guerra) \"O'Brien and Obrenov\" sulla rivista pulp \"Adventure\".\nNel 1951 ritenta la strada della fantascienza e propone il racconto breve \"Un amore a Siddo\" o \"Gli amanti di Siddo\" (\"The Lovers\") ad \"Astounding Science Fiction\" ed a \"Galaxy\" che lo rifiutano (il tema della relazione amorosa tra un umano e un'aliena era scabroso nell'America puritana e razzista degli anni cinquanta). Il racconto fu pubblicato sul numero di agosto 1952 di \"Startling Stories\" e proprio il tema lo rende il caso dell'anno, e nel 1953 ottiene il Premio Hugo come scrittore pi\u00f9 promettente.\nSulla scia del successo degli \"Amanti di Siddo\" lascia il lavoro per dedicarsi a tempo pieno alla scrittura. Con \"I owe for the Flesh\", primo germe del futuro \"Ciclo del Mondo del Fiume\", vince il concorso letterario indetto dall'editore Shasta, ma l'editore fallisce senza aver pagato i 4.000 dollari del premio e Farmer si ritrova sul lastrico. Per mantenere moglie e figli deve tornare ad un lavoro fisso. Negli anni successivi cambier\u00e0 pi\u00f9 volte residenza (Syracuse nello Stato di New York nel 1956, Scottsdale in Arizona nel 1958) e lavoro (facendo in genere lo scrittore tecnico per ditte di elettronica). Riesce comunque a pubblicare alcune opere, tra cui i primi racconti della serie di John Carmody (il primo di questi, \"Il frate e il giocatore\" \u2013 \"Attitudes\" \u2013, viene pubblicato nel 1953) e il suo primo romanzo \"The Green Odyssey\" (la storia di un astronauta naufragato su uno strano pianeta).\nNel 1959 Horace Gold, curatore di \"Galaxy\", lo contatta per chiedergli di scrivere un romanzo con tema legato al sesso per una nuova collana di libri e Farmer scrive e pubblica l'anno dopo \"Il figlio del sole\" (\"Flesh\"), la storia di un capitano d'astronavi e del suo equipaggio che tornano sulla Terra dopo un viaggio in ibernazione durato 800 anni e trovano la cultura del pianeta profondamente cambiata, con l'abbandono della tecnologia e un ritorno ai culti della fertilit\u00e0 (il romanzo si rif\u00e0 alle teorie espresse da James Frazer ne \"Il ramo d'oro\").\nLa fortuna finalmente sorride a Farmer, che ricomincia a pubblicare regolarmente e, a partire dal 1964, riesce finalmente a mantenersi con il suo lavoro di scrittore. Nel 1965 si trasferisce a Beverly Hills e pubblica \"Il fabbricante di universi\" (\"The Maker of Universes\"), il primo libro del ciclo omonimo: il professore di storia Robert Wolf suona un corno ritrovato in una vecchia casa e si ritrova catapultato in un altro universo, strutturato a forma di zigurrat, dove ritorna alla forma fisica della giovinezza.\nNel 1968 vince un secondo premio Hugo con il romanzo breve \"Il salario purpureo\" (\"Riders of the Purple Wage\"), pubblicato l'anno prima nell'importante antologia \"Dangerous Visions\".\nNel 1970 si trasferisce di nuovo a Peoria (Illinois). Nel 1971 riesce finalmente a pubblicare \"Il fiume della vita\" (\"To Your Scattered Bodies Go\"), una versione riveduta di \"I Owe for the Flesh\", il romanzo che Shasta avrebbe dovuto pubblicare anni prima.\nL'opera.\nL'opera di Farmer pu\u00f2 essere definito di \"metaletteratura\", avendo l'autore lungo tutta la sua opera continuamente rielaborato temi derivanti dalla letteratura popolare e avventurosa (ma anche da classici quali \"I viaggi di Gulliver\" o l\"'Odissea\") mediante \"pastiche\", che talvolta diventano vere e proprie riscritture (come nel caso di \"Il diario segreto di Phileas Fogg\") in cui riscrive \"Il giro del mondo in 80 giorni\" trasformandolo nello scontro tra due fazioni aliene per il possesso della Terra.\nOltre alla letteratura, i temi ricorrenti dell'autore sono il sesso e l'avventura pura, ma anche la psicologia e la religione, che di norma fonde in costruzioni molto complesse.\nConsiderato da pi\u00f9 parti uno dei massimi \"scenografi\" ed etnologi della fantascienza, Farmer ha costruito universi assolutamente alieni che \u00e8 riuscito a caratterizzare nella loro perfetta alterit\u00e0 con un numero ridotto di pennellate, talvolta perfino in brevi racconti (come nei racconti appartenenti all'antologia \"Relazioni aliene\" o nel romanzo \"Venere sulla conchiglia\").\nPeraltro, la scrittura di Farmer \u00e8 spesso arruffata e affrettata, priva di una grande cura letteraria (al punto di scordare personaggi di contorno qua e l\u00e0 nei romanzi) e per questo raramente l'autore \u00e8 apprezzato dagli amanti della bella pagina. D'altro canto, invece, l'autore \u00e8 apprezzato da un enorme pubblico che bada pi\u00f9 all'emozione e al coinvolgimento che sa comunque suscitare.\nTra le sue opere pi\u00f9 famose non si possono non citare il ciclo del Mondo del Fiume (criticato dai fondamentalisti cristiani perch\u00e9 vi compare tra i \"risorti\" anche Ges\u00f9 Cristo) e quello dei Fabbricanti di universi, a cui aggiungere i romanzi \"Un amore a Siddo\", \"Notte di luce\" e \"Venere sulla conchiglia\" (originariamente pubblicato con il nome Kilgore Trout, ispirato a un personaggio di Kurt Vonnegut).\nOpere.\nCiclo dei fabbricanti di universi (\"The World of Tiers\").\nIn ordine di scrittura\nCiclo del Mondo del Fiume (\"Riverworld\").\nIn ordine di scrittura\nNel 2003 \u00e8 stato prodotto un film per la televisione basato su \"Il fiume della vita\" intitolato \"Riverworld - Il popolo del fiume\" (\"Riverworld\"), diretto da Kari Skogland e sceneggiato da Stuart Hazeldine. Nel 2010 \u00e8 stato prodotto un secondo film per la televisione intitolato \"Riverworld\" (\"Riverworld\"), diretto da Stuart Gillard. Pur derivando l'ambientazione e alcuni dei personaggi dal ciclo farmeriano, nessuno dei due film appare direttamente in continuit\u00e0 col ciclo stesso, al punto che solo alcuni dei personaggi originali vi appaiono e talvolta con ruoli diversi (\u00e8 il caso di Burton che nel primo dei due film diventa un \"cattivo\").\nCiclo di Dayworld (\"Dayworld\").\nIn ordine di scrittura\nCiclo di Opar (\"Tarzan's Africa\").\nIn ordine di scrittura\nExorcism Trilogy.\nIn ordine di scrittura\nWold Newton.\nIn ordine di scrittura\nIl precursore.\nIn ordine di scrittura\nSi tratta non gi\u00e0 di un vero e proprio ciclo quanto di una serie di quattro opere (due romanzi, una \"novelette\" e un racconto) ambientati nello stesso universo ma totalmente indipendenti tra loro.\nAltri romanzi.\nIn ordine di scrittura\nRomanzi non di fantascienza.\nIn ordine di scrittura\nAntologie.\nIn ordine di prima pubblicazione\nRacconti.\nIn ordine di prima pubblicazione"}
{"id": "239221", "revid": "1305772", "url": "https://it.wikipedia.org/wiki?curid=239221", "title": "Purosangue", "text": ""}
{"id": "239227", "revid": "35300387", "url": "https://it.wikipedia.org/wiki?curid=239227", "title": "Giratempo", "text": ""}
{"id": "239233", "revid": "36426", "url": "https://it.wikipedia.org/wiki?curid=239233", "title": "Charas", "text": "Il Charas \u00e8 un tipo di hashish prodotto dall'estrazione della resina di Cannabis e contiene la stessa sostanza psicoattiva della Cannabis (THC) che fa parte delle cosiddette \"Droghe leggere\". Il vocabolo deriva da un'antica parola di origine himalaiana. \nIl Charas, ha origini prevalentemente indiane, e viene prodotto raccogliendo la resina delle piante di Cannabis strofinando le mani sulla parte inferiore sulle infiorescenze dalla pianta ancora fresca, e, successivamente raschiando il materiale dalla pelle, e formando delle palline. \nSi differenzia appunto dagli Hashish Marocchini per la lavorazione, che avviene, per il Charas, per estrazione della resina da pianta viva, mentre per gli hashish prodotti in Marocco, consiste nello stacco dalle infiorescenze essiccate da piante morte, mediante la loro percussione. \n\u00c8 grazie a questo tipo di lavorazione che la Charas possiede un odore molto simile alla cannabis verde per la sua alta concentrazione di THC,\nLa sua scarsa disponibilit\u00e0 \u00e8 dovuta, oltre al tipo di lavorazione, dalla distanza tra luogo di produzione e luogo di vendita, alla possibilit\u00e0 di produrre questa qualit\u00e0 di hashish soltanto nel periodo in cui le piante di cannabis sono fiorite, non essendo possibile lo stoccaggio per una successiva produzione, cos\u00ec come \u00e8 possibile per gli hashish Marocchini. La Charas \u00e8 un tipo di Hashish pregiato, da molti fumatori considerato il migliore, molto amato e ricercato dai consumatori di Cannabinoidi, data l'alta concentrazione di THC e la sua scarsissima disponibilit\u00e0.\nUno dei principali luoghi di produzione del Charas resta ad oggi ll villaggio di Malana, nel nord dell'India, dove si produce la famosa \"Malana Cream\".\nEffetti indotti.\nFra i vari effetti indotti dall'uso di tale sostanza, che viene generalmente fumata assieme al tabacco e anche ingerita, sono svariati, cambiano da persona a persona e dalle circostanze in cui la si assume e dall'esperienza del fumatore. I principali comunque sono: \nTali effetti sono profondamente condizionati da due fattori principali: il set (lo stato d'animo di chi consuma) e il setting (la compagnia con cui si trova il consumatore e il luogo dove avviene il consumo). La molecola che provoca gli effetti psicoattivi nell'hashish \u00e8 il THC, o pi\u00f9 precisamente il tetra-idro-cannabinolo, presente in quantit\u00e0 maggiore rispetto alla marijuana.\nConcentrato delle resine.\nLa Charas risulta essere un concentrato della resina ricavata dalla parte superiore delle cime della pianta cristallizzate di resina, grazie alla purissima aria che si pu\u00f2 respirare nelle altissime vette dell'Himalaya della Cannabis sativa o indica che produce la resina per difendersi dalle continue variazioni di temperatura causate dalle forti piogge alternate a lunghe ore di sole durante il periodo monsonico dell'anno. \nTale hashish viene prodotto nei seguenti paesi: India, Afghanistan, Pakistan, Nepal. A differenza dell'hashish - marocchino originario del bacino Medio-Orientale e del Nord-Africa, La Charas non \u00e8 quasi mai venduta in panetti, ma in piccoli pezzettini di 5-10g incartati in pezzetti di plastica a volte di colori diversi per determinarne la qualit\u00e0.\nOrigine etimologica.\nIl termine Charas deriva dalla composizione di queste due parole indiane \"char\" e \"ras\" letteralmente \"quattro\",\"sapori\" secondo le tradizioni dei locali del nord India si riferisce a Dio, la terra, le piante, l'uomo.\nMitologia.\nGli induisti delle zone del nord dell'India ritengono che la nascita delle piante di cannabis sia da attribuire a Shiva, una delle principali divinit\u00e0 ind\u00f9, che, giunto alla sedicesima reincarnazione ebbe la sfortuna di perdere l'amore della sua amata Parvati, altra divinit\u00e0 del luogo, che lo rinneg\u00f2. Affranto da tale perdita egli si strapp\u00f2 un seme dalla coscia e lo gett\u00f2 sulle montagne circostanti dando cos\u00ec origine alla crescita spontanea delle piante, dopodich\u00e9 per compensare la mancanza della sua amata si dedic\u00f2 fino alla sua morte al consumo della Charas che lo aiut\u00f2 a non sentire la mancanza della sua perduta donna.\nAspetti socio-culturali.\nAncora oggi la Charas viene consumata dai sadhu indiani, gli asceti, per favorire la meditazione yoga, \u00e8 frequente vederne far uso all'interno dei templi shivaiti del nord India, prima delle meditazioni. Nonostante la sostanza sia ufficialmente proibita dallo Stato indiano la sua diffusione e il suo utilizzo, radicato nelle tradizioni dei locali, \u00e8 molto diffuso. La sostanza viene consumata dai locali all'interno di pipe dritte di terra cotta chiamate cylum."}
{"id": "239234", "revid": "78273", "url": "https://it.wikipedia.org/wiki?curid=239234", "title": "Adenilciclasi", "text": ""}
{"id": "239241", "revid": "6923", "url": "https://it.wikipedia.org/wiki?curid=239241", "title": "Taharqa", "text": "Biografia.\nDurante il lungo regno di Taharqa (diciotto anni secondo Sesto Africano, venti secondo Eusebio di Cesarea, mentre la data pi\u00f9 alta da noi conosciuta \u00e8 il 26\u00ba anno) l'Egitto giunse ad un passo dalla totale riunificazione e per la prima volta dovette subire un'invasione straniera.\nFiglio di Piankhi e fratello di Shabataka Taharqa aveva guidato, durante il regno del suo predecessore, il contingente egizio inviato in aiuto alla coalizione anti-assira formata dal Regno d'Israele, da quello di Giuda e dalle citt\u00e0 di Ascalon e Sidone. Rientrato in Egitto dopo la sconfitta subita dalla coalizione ad Ashdod, sal\u00ec al trono affidando l'amministrazione dell'Alto Egitto a Montuemhat, \"Quarto Profeta di Amon\" presso il tempio di Karnak, che venne insignito dei titoli di \"Governatore di Tebe\" e \"Sovraintendente ai distretti meridionali\".\nDurante i primi anni del suo regno Taharqa rimase nel Basso Egitto da dove pot\u00e9 meglio seguire le complesse vicende dell'area palestinese, e nel contempo ottenere la sottomissione dei piccoli dinasti locali, di origine libica, che ancora governavano parte del delta del Nilo.\nNel 681 a.C. il sovrano assiro Sennacherib venne assassinato in seguito ad un complotto a cui, con probabilit\u00e0, non fu estraneo il sovrano egizio che poco dopo foment\u00f2 una rivolta, contro il dominio assiro, a Sidone, ed invase la Palestina meridionale, come narra il testo biblico.\nLa risposta di Esarhaddon, nuovo re assiro, non si fece attendere, dopo aver domato la rivolta di Sidone nel 677 a.C., prosegu\u00ec occupando il Basso Egitto, trasformato in provincia assira, per giungere, nel 671 a.C., dopo aver attraversato il deserto, a conquistare Menfi, catturando la famiglia reale.\nTaharqa si rifugi\u00f2 prima a Tebe ma quando l'espansione assira costrinse Mentuhemat a fare atto di sottomissione, consegnando tutta la regione, dovette ritirarsi a Napata.\nApprofittando dell'assenza del sovrano assiro e del suo esercito, richiamati in altre regioni del loro turbolento impero, Taharqa ritorn\u00f2 a Tebe e riusc\u00ec a coalizzare in una nuova alleanza i dinasti locali che avevano fatto atto di sottomissione all'occupante, tra i quali anche Necho I, principe di Sais e fondatore della XXVI dinastia.\nAshshurbanipal, nel frattempo succeduto al padre, rientr\u00f2 appena possibile in Egitto e sconfisse i ribelli giustiziandone molti e deportando Necho I a Ninive.\nAncora una volta Taharqa si rifugi\u00f2 nella sua terra d'origine dove mor\u00ec nel 664 a.C. A differenza degli altri sovrani della XXV dinastia, che avevano innalzato le loro piramidi nella necropoli di el-Khurru, fu sepolto a Nuri, anche se si conosce una seconda piramide, di modeste dimensioni, a lui dedicata e situata a Sedeinga."}
{"id": "239246", "revid": "122336227", "url": "https://it.wikipedia.org/wiki?curid=239246", "title": "Soanne", "text": "Soanne \u00e8 un piccolo paese montano di 140 abitanti situato in Italia nel sud della regione Emilia-Romagna. \u00c8 una frazione del comune di Pennabilli, posta a 674 m di quota nel Montefeltro.\nL'economia \u00e8 prettamente agricola, le colture principali sono: grano, erba medica e orzo. \nUna croce posta nella piazzetta del paese ricorda il passaggio nel 1828 di san Gaspare del Bufalo per le \"missioni\" (un periodo di predicazione).\nNei pressi si trova lago di Andreuccio, chiamato anche \"lago di Soanne\", dove si pratica la pesca sportiva. "}
{"id": "239268", "revid": "23013", "url": "https://it.wikipedia.org/wiki?curid=239268", "title": "Recettori endocannabinoidi", "text": ""}
{"id": "239270", "revid": "4106", "url": "https://it.wikipedia.org/wiki?curid=239270", "title": "Riche (Indre-et-Loire)", "text": ""}
{"id": "239271", "revid": "122216084", "url": "https://it.wikipedia.org/wiki?curid=239271", "title": "Monoplano", "text": "Il monoplano \u00e8 un aeroplano che dispone di una sola ala. La maggior parte degli aerei ha una sola ala, ma negli anni pionieristici dell'aviazione il monoplano era ritenuto poco affidabile e di scarse prestazioni: basti pensare che il primo aereo che abbia mai volato, il Flyer dei Fratelli Wright, era un biplano.\nIl primo monoplano fu probabilmente costruito da Felix du Temple de la Croix nel 1874. Altri monoplani furono costruiti nel 1906 da Louis Bl\u00e9riot, come il Bl\u00e9riot V e il Bl\u00e9riot VI, e dall'inventore rumeno Traian Vuia, che effettu\u00f2 un volo di 12 metri il 18 marzo 1906. Due anni dopo lo stesso Louis Bl\u00e9riot, con un suo monoplano, il Bl\u00e9riot XI, sorvol\u00f2 il Canale della Manica. Nel 1915 i caccia tedeschi della serie \"Eindecker\" furono degli ottimi aerei da combattimento.\nCon la fine della prima guerra mondiale si diffuse l'opinione che i biplani fossero pi\u00f9 manovrabili dei monoplani, e cos\u00ec molti dei progetti dalla fine della guerra agli anni trenta sono di questo tipo. Il monoplano ebbe la definitiva consacrazione durante la seconda guerra mondiale, dimostrandosi pi\u00f9 veloce, meno vulnerabile e con pi\u00f9 ampie possibilit\u00e0 di sviluppo rispetto al biplano.\nI diversi monoplani si distinguono per come l'ala \u00e8 attaccata alla fusoliera:"}
{"id": "239274", "revid": "15756", "url": "https://it.wikipedia.org/wiki?curid=239274", "title": "Joan Collins", "text": "Per anni \u00e8 stata un sex symbol del cinema hollywoodiano facendosi apprezzare sia in ruoli brillanti che in parti pi\u00f9 serie, come \"Il favorito della grande regina\" (1955), \"L'altalena di velluto rosso\" (1955), \"Missili in giardino\" (1958), \"Ester e il re\" (1960), \"La congiuntura\" (1965) e \"The Stud - Lo stallone\" (1978), film che oltre al successo, le hanno permesso di affiancare i pi\u00f9 grandi artisti di sempre come Paul Newman, Bette Davis, Gregory Peck e Robert Mitchum, solo per citarne alcuni, in veste da protagonista.\nApproda poi in televisione e dal 1981 al 1989 \u00e8 la \"perfida\" Alexis Colby nella serie TV \"Dynasty\". Torna cos\u00ec alla ribalta diventando una delle attrici pi\u00f9 pagate nel mondo della televisione, aggiudicandosi anche un Golden Globe come miglior attrice, oltre a diverse altre candidature. Dopo anni torna al cinema interpretando ruoli in produzioni come \"Nel bel mezzo di un gelido inverno\" (1995) e \"I Flintstones in Viva Rock Vegas\" (2000).\nProsegue l'attivit\u00e0 d'attrice interpretando parti in serie televisive come \"Will &amp; Grace\" (2001), \"Sentieri\" (2002), \"Le regole dell'amore\" (2010) e godendo di nuova fama grazie al ruolo della Granduchessa Alexandra di Oxford in \"The Royals\" dal 2015 al 2018.\nPer i suoi contributi al cinema e televisione possiede due stelle sulla Hollywood Walk of Fame.\nBiografia.\nJoan Collins \u00e8 nata a Londra da Joseph William Collins, un agente teatrale, e da Elsa Bessant; ha anche una sorella, la scrittrice Jackie e un fratello, Bill. Ha studiato presso la Francis Holland School e poi recitazione alla Royal Academy of Dramatic Art (RADA) insieme ad attori come Roger Moore e Michael Caine. All'et\u00e0 di 17 anni ha firmato il suo primo contratto con la \"J. Arthur Rank Film Company\", nota scuola inglese di recitazione e buone maniere.\nIl successo cinematografico.\nNel 1951 fa il suo esordio sul grande schermo con \"Nuda ma non troppo\" ed inizia cos\u00ec la sua carriera nel mondo del cinema. Grazie al successo ottenuto, dopo pochi anni, nel 1954, firm\u00f2 un contratto con la 20th Century Fox. Dopo aver partecipato ad alcuni film, nel 1955 \u00e8 co-protagonista insieme a Bette Davis de \"Il favorito della grande regina\", film storico sulla vita della regina Elisabetta I, che riscuoter\u00e0 notevole successo di pubblico e critica. Nello stesso anno interpreta \"La regina delle piramidi\" (1955) e si afferma in titoli come \"L'altalena di velluto rosso\" (1955) e \"Sesso debole?\" (1956) alternando a ruoli storici, ruoli di donne frivole. Recita inoltre in \"La sposa del mare\" con Richard Burton e nel 1958 \u00e8 con Gregory Peck nel western \"Bravados\". Sempre nel 1958 \u00e8 al fianco di Paul Newman e Joanne Woodward in \"Missili in giardino\". Nella pellicola interpreta l'amante di Newman.\nIl nuovo decennio si apre con \"I sette ladri\" (1960), seguiranno titoli come \"Ester e il re\" (1960), \"Astronauti per forza\" (1962) e l'esordio a Cinecitt\u00e0. Infatti, nel 1965 viene diretta da Ettore Scola in \"La congiuntura\" dove recita con Vittorio Gassman. Torner\u00e0 in Italia nel 1974 lavorando con Lando Buzzanca nella commedia \"L'arbitro\" e nel 1978 con \"Poliziotto senza paura\" di Stelvio Massi, interpretato accanto a Maurizio Merli. Nel 1963 viene presa in considerazione per la parte di \"Cleopatra\" nell'omonimo film, ruolo poi affidato a Elizabeth Taylor. Negli anni le due attrici furono spesso paragonate per la loro somiglianza e la comune origine britannica. Nel 1967 prese parte ad uno dei pi\u00f9 iconici episodi della serie \"Star Trek\", \"Uccidere per amore\" (\"The City on the Edge of Forever\").\nLa carriera negli anni settanta.\nPer tutti gli anni settanta recit\u00f2 in vari film europei (alcuni anche in Italia): horror come \"Racconti dalla tomba\" (1973), \"Delirious - Il baratro della follia\" (1973), \"La scala della follia\" (1974), \"Sharon's Baby\" (1975) e \"L'impero delle termiti giganti\" (1977), quest'ultimo le varr\u00e0 la candidatura come miglior attrice al Saturn Award.\nSul finire del decennio interpret\u00f2 due film erotici tratti dai romanzi della sorella Jackie Collins, \"The Stud - Lo stallone\" (1978) e \"The Bitch\" (1979), che ottennero discreto successo. Tali film, nonostante il successo commerciale che ebbero, la declassarono ad attrice di film di serie B e la Collins per un po' si ecliss\u00f2 dal panorama hollywoodiano.\nL'attrice inizi\u00f2 cos\u00ec a lavorare in TV ottenendo successo. Interpretava infatti ruoli in numerosi telefilm come \"Batman\" (1967), \"Missione impossibile\" (1969), \"Starsky &amp; Hutch\" (1977) e soprattutto la miniserie TV \"I boss del dollaro\" (andata in onda nel 1976 sulla CBS) che ottenne un grande successo, anche grazie al cast di alto livello, che comprendeva oltre alla Collins anche Kirk Douglas e Christopher Plummer.\nIl successo televisivo con \"Dynasty\".\nLa carriera di Joan Collins riprese quota negli anni ottanta, quando le venne offerta una parte nel serial TV \"Dynasty\" (1981-1989), proposta prima a Sophia Loren e ad Elizabeth Taylor (entrambe rifiutarono), prodotto da Aaron Spelling, che all'inizio stentava ad avere grande successo. In \"Dynasty\", creato da Richard &amp; Esther Shapiro, la Collins ebbe il ruolo di Alexis Colby, la vendicativa ex-moglie del magnate Blake Carrington (John Forsythe). Il ruolo di Alexis \u00e8 passato alla storia della televisione come uno dei personaggi pi\u00f9 cinici e cattivi: memorabili i suoi scontri con la rivale Krystle (Linda Evans). Grazie alla sua interpretazione si guadagn\u00f2 molte candidature a premi, portando a casa, tra gli altri, un Golden Globe e un Telegatto.\nIl ruolo di Alexis Colby rilanci\u00f2 con successo la Collins come icona dell'indipendenza femminile a 50 anni. La sua \"performance\" diede un impulso positivo e contribu\u00ec a sollevare le sorti dello \"show\", che alla fine divenne un grande successo internazionale, mettendo in difficolt\u00e0 gli altri due \"serial\" concorrenti, \"Dallas\" e \"Falcon Crest\". Nel 1985 \"Dynasty\" divenne il programma televisivo pi\u00f9 seguito negli Stati Uniti e la Collins divent\u00f2 l'attrice televisiva pi\u00f9 pagata del tempo. \"Dynasty\" and\u00f2 in onda con grande successo in pi\u00f9 di 80 nazioni ed \u00e8 ancora conosciuto a livello internazionale.\nCon \"Dynasty\" nel suo momento di maggiore successo, la Collins inizi\u00f2 anche a produrre e recitare in due miniserie per l'emittente CBS, ossia \"Peccati\" e \"Monte Carlo\". Inoltre comparve sulla copertina di \"Playboy\" all'et\u00e0 di 50 anni. Aaron Spelling, in una delle sue ultime interviste, ha detto di lei: \"Noi non avevamo scritto la parte di Joan Collins, Lei fece... Joan Collins. Non so se mi spiego... avevamo in mente un personaggio che poteva essere interpretato da 50 persone, 49 delle quali avrebbero fallito. Solo lei lo fece funzionare\".\nLa carriera dopo \"Dynasty\".\nDopo la chiusura di \"Dynasty\", nel 1989, recit\u00f2 nel film conclusivo, \"\" (1991). Per tutti gli anni novanta si dedic\u00f2 a ruoli da \"guest star\", comparendo in numerosi telefilm e serie come \"Pappa e ciccia\" (1994), \"La tata\" (1996) e molte altre. Nel 1997 comparve in numerosi episodi della \"soap opera\" \"Pacific Palisades\" sempre prodotta da Aaron Spelling, mentre nel 2001 fu ospite speciale in alcuni episodi di \"Will &amp; Grace\". Ritorn\u00f2 anche a recitare in alcuni film, tra i quali \"Nel bel mezzo di un gelido inverno\" (1995) e \"I Flintstones in Viva Rock Vegas\" (2000).\nTra il 2002 e il 2003 ha partecipato per un periodo limitato alla \"soap opera\" \"Sentieri\" nel ruolo di Alexandra Spaulding. La Collins ha fatto parte del cast della serie TV inglese \"Le mogli dei calciatori\" (2006) interpretando, in alcune puntate, il ruolo dell'elegante direttrice di una rivista. Ha anche fatto un'apparizione nella serie della BBC \"Hotel Babylon\" nel 2006, interpretando il ruolo di un'aristocratica solitaria, malata di romanticismo.\nNel 2009 \u00e8 stata protagonista di un film-TV che ha come protagonista il personaggio di Miss Marple. Il titolo \"Miss Marple - Giochi di prestigio\". In Italia il film \u00e8 stato trasmesso da Sky. Tra 2010 e il 2011, ha partecipato come \"guest-star\" ad alcuni episodi della \"soap opera\" tedesca \"Verbotene Liebe\" e della \"sitcom\" \"Le regole dell'amore\". Nel luglio 2010 presenta lo speciale \"Principessa Diana - La leggenda\", in occasione dei 50 anni dalla nascita di Lady Diana. In questo documentario, realizzato per Sky, Joan racconta gli ultimi anni della vita di Diana oltre alla parte dedicata al gossip..\nTra il 2012 e il 2013 ha interpretato alcuni episodi della sitcom \"Happily Divorced\" con Fran Drescher. Nel 2014 cre\u00f2 una linea di prodotti cosmetici che portano il suo nome, la \"Timeless Beauty Collection by Joan Collins\". Nel 2015 entr\u00f2 come \"guest star\" nella serie TV \"The Royals\", come Granduchessa Alexandra di Oxford. Il personaggio, madre della protagonista (l'attrice Elizabeth Hurley), piacque al pubblico ed entr\u00f2 ufficialmente nel cast della seconda stagione e della terza in lavorazione. Questo ruolo regal\u00f2 a Joan nuova fama anche a un pubblico pi\u00f9 adolescenziale che segue le vicende dei reali.\nTeatro.\nNel 1992 debutt\u00f2 con successo a Broadway in un adattamento di \"Private Lives\" di Noel Coward. Alla fine degli anni novanta \u00e8 apparsa in vari \"tour\" teatrali con personaggi come George Hamilton e Stacey Keach. Inoltre ha partecipato a una produzione della West End di \"Over the Moon\" con Frank Langella nel 2000. Nel 2004 \u00e8 stata in \"tour\" per la Gran Bretagna con l'opera teatrale \"Full Circle\". All'inizio del 2006 la Collins ha portato in \"tour\" per il Regno Unito lo spettacolo \"A Night With Joan Collins\", un monologo in cui racconta gli alti e bassi della sua carriera e della sua vita, con la regia del marito Percy Gibson.\nVita privata.\nAl suo arrivo ad Hollywood ricevette le \"avance\" del magnate cinematografico Darryl F. Zanuck. All'epoca Joan aveva divorziato dal suo primo marito, l'attore Maxwell Reed. Aveva chiesto il divorzio nel 1956. Il primo fidanzato, dopo il divorzio da Reed, fu il terzo figlio di Charlie Chaplin, Sydney, ma lo lasci\u00f2 per andare a convivere con l'attore Arthur Lowe. La relazione fu comunque turbolenta.\nPer la Collins cominci\u00f2 qui un periodo di tre anni in cui usc\u00ec con tanti uomini da essere ribattezzata \"The British Open\" (lett. \"l'inglese aperta\"). Ebbe fugaci relazioni con Conrad Hilton Jr., Dennis Hopper, Ryan O'Neal, Terence Stamp e Warren Beatty.\nLe voci sulla sua vita sentimentale terminarono quando la Collins lasci\u00f2 Hollywood per sposare l'attore Anthony Newley, da cui ebbe due figli: Tara e Alexander.\nNel 1972 la Collins spos\u00f2 il suo terzo marito, Ron Kass, ex presidente della Apple Records. Da lui ebbe la sua terza figlia, Katie. Il matrimonio fin\u00ec nel 1983.\nNel 1985 la Collins spos\u00f2 il cantante svedese Peter Holm, con una cerimonia a Las Vegas. Il matrimonio dur\u00f2 un anno. La Collins lasci\u00f2 dunque Los Angeles e torn\u00f2 a Londra, dove convisse con il commerciante d'arte Robin Hurlstone per dieci anni.\nNel 2001 la Collins e Hurlstone si lasciarono e lei inizi\u00f2 a frequentare il \"manager\" teatrale Percy Gibson. I due si sono sposati il 17 febbraio 2002 a Londra.\nNel 1997 \u00e8 stata nominata Dama dell'Ordine dell'Impero Britannico.\nPremi e riconoscimenti.\nGolden Globe.\nVinti:\nCandidatura:\nEmmy Awards.\nCandidatura:\nTelegatto.\nVinti:\nSoap Opera Digest Awards.\nVinti:\nCandidatura:\nSaturn Award.\nCandidatura:\nPeople's Choice Awards.\nVinti:\nCandidatura:\nRazzie Awards.\nCandidatura:\nTV Land Awards.\nCandidatura:\nDoppiatrici italiane.\nCome doppiatrice \u00e8 stata sostituita da:"}
{"id": "239277", "revid": "4175", "url": "https://it.wikipedia.org/wiki?curid=239277", "title": "Coppa del Mondo di rugby 2003", "text": "La Coppa del Mondo di rugby 2003 () fu la 5\u00aa edizione della Coppa del Mondo di rugby, massima competizione internazionale di rugby a 15 organizzata dall'International Rugby Board (IRB).\nSi tenne dal al in Australia e, oltre a essere la seconda edizione di torneo dell'epoca professionistica del rugby a 15, fu anche la seconda a svolgersi interamente in un solo Paese; come sedici anni prima, infatti, l'allestimento del torneo avrebbe dovuto essere congiuntamente in carico ai due Paesi dell'Australasia, ma questioni organizzative interne alla (NZRU) spinsero l'IRB ad affidare la conduzione dell'evento alla sola federazione australiana (ARU).\nIl torneo fu ospitato da 10 citt\u00e0 e 11 stadi: Sydney infatti forn\u00ec infatti due impianti per un totale di 12 incontri mentre la struttura pi\u00f9 impiegata fu Lang Park a Brisbane con 9 incontri ospitati.\nA laurearsi campione del mondo fu l', prima compagine dell'Emisfero Nord a vincere la competizione: la gara per il titolo fu una riproposizione di quella di dodici anni prima a Londra contro l', ma al contrario di quella fu la formazione britannica a prevalere, grazie a una segnatura nei secondi finali del tempo supplementare, al termine di una delle finali giudicate pi\u00f9 spettacolari della storia del torneo.\nDal punto di vista regolamentare, con tale edizione della Coppa si inaugur\u00f2 la formula di venti squadre su quattro gironi con le prime due di ognuno di essi a procedere alla fase a \"play-off\", e l'adozione del punteggio dell'Emisfero Sud nella fase a gironi.\nStoria.\nL'organizzazione.\nDopo l'edizione del 1999 tenutasi formalmente in casa del Galles ma ospitata da tutte le isole britanniche e la Francia, l'IRB torn\u00f2 nell'Emisfero Sud e prese in esame l'idea di un affidamento congiunto della manifestazione ad Australia e Nuova Zelanda, cos\u00ec come accadde per la prima edizione del torneo nel 1987.\nL'ARU, pertanto, chiese alla NZRU di presentare il proprio piano finanziario e operativo per ospitare 23 delle 48 partite previste nella manifestazione, ma quest'ultima fu irremovibile su questioni riguardanti l'attivit\u00e0 sportiva interna: ospitare la Coppa del Mondo avrebbe significato fermare il proprio campionato nazionale provinciale (fonte di cospicui introiti dai partner commerciali) e, soprattutto, consegnare gli stadi al comitato organizzatore della Coppa libero da pubblicit\u00e0 e posti riservati agli sponsor, il che avrebbe significato perdita di incassi sicuri.\nL'allora presidente della NZRU Murray McCaw dichiar\u00f2 che la federazione non aveva intenzione di \u00abipotecare il proprio futuro per correr dietro ai capricci del comitato organizzatore\u00bb, anche se voci interne alle due federazioni oceaniane riferivano alla stampa che i mancati introiti del campionato nazionale fossero solo il pretesto per non accettare un accordo economico che minacciava di non rendere alla NZRU quanto sperato, per di pi\u00f9 all'interno di un quadro di rapporti conflittuali con l'ARU a causa del veto neozelandese all'espansione dell'allora Super 12 (campionato professionistico per \"franchise\" australiane, neozelandesi e sudafricane).\nA seguito di ci\u00f2, a marzo 2002 l'IRB ritir\u00f2 l'invito alla NZRU e chiese all'ARU di presentare entro 4 mesi da allora il nuovo piano di organizzazione della Coppa; il mese successivo l'Australia fu ufficialmente annunciata come Paese organizzatore e nello stesso comunicato l'IRB non manc\u00f2 di criticare l'atteggiamento della NZRU.\nIl sorteggio dei gironi fu effettuato il a qualificazioni ancora in corso.\nDi conseguenza, eccezion fatta per le otto ammesse di diritto (le quartifinaliste dell'edizione 1999), sorteggiate a coppie come prime due teste di serie di ogni girone, non erano noti i nomi delle squadre che esse avrebbero affrontato.\nNel girone A, alle due teste di serie e furono abbinate Europa 1, Europa 4 (che successivamente risultarono essere e ) e Africa 1 (); nel girone B e furono sorteggiate insieme ad Asia 1 (), Oceania 1 () e Ripescaggi 1 ().\nIl girone C vide di fronte, oltre alle due qualificate e , Europa 3 (successivamente rivelatasi essere la ), Americhe 2 () e Oceania 2 (); infine, nel girone D, gli avversari di e furono Europa 2 (), Americhe 1 () e Ripescaggi 2 ().\nDue mesi dopo il sorteggio, l'ARU rese note anche le citt\u00e0 dove il torneo si sarebbe svolto: ampiamente prevedibili le scelte di popolosi centri come Sydney, Brisbane, Melbourne, Perth, Canberra o Adelaide, furono selezionate anche localit\u00e0 emergenti ma con impianti idonei a ospitare una manifestazione internazionale, che nel 2001 avevano gi\u00e0 visto esibirsi i : Townsville in Queensland, Launceston in Tasmania, Gosford e Wollongong in Nuovo Galles del Sud.\nOriginariamente, al pari di Sydney, anche Brisbane avrebbe dovuto ospitare la manifestazione con due stadi: insieme al pi\u00f9 capiente Lang Park era previsto il sostegno di Ballymore, che cos\u00ec sarebbe stato l'unico impianto ad avere ospitato le due edizioni di Coppa del Mondo tenutesi fino ad allora in Australia, ma successivamente la scelta ricadde sul solo Lang Park: quindi nessuna delle sedi australiane della fu riutilizzata nel 2003.\nIl torneo.\nLa fase a gironi.\nViste le critiche alla controversa formula dell'edizione 1999 (cinque gironi da quattro squadre e un complesso sistema di \"barrage\" che ripescava anche una terza classificata), riassunte dall'allora C.T. dell'Irlanda Warren Gatland il quale lament\u00f2 il fatto che in certe condizioni fosse pi\u00f9 conveniente perdere e accedere ai \"barrage\" per incontrare ai quarti di finale un avversario pi\u00f9 abbordabile, nel 2003, fatta salva la composizione del torneo a 20 squadre, si pass\u00f2 a quattro gironi con cinque squadre ciascuna, con passaggio ai quarti di finale riservato solo alle prime due classificate.\nDal punto di vista del risultato sportivo la competizione non riserv\u00f2 sorprese: quasi un anno prima dell'inizio del torneo l'ex rugbista gallese Jonathan Davies, dalle colonne dell\"'Independent\", dichiarava di aspettarsi alla fine della fase a gironi una griglia di \"play-off\" che vedesse accoppiate nei quarti di finale Nuova Zelanda e Sudafrica, Australia e Scozia, Francia e Irlanda e infine Inghilterra e Galles, aggiungendo di ritenere Nuova Zelanda, Australia, Francia e Inghilterra come pi\u00f9 che probabili semifinaliste.\nTutti i pronostici di Davies furono rispettati: Australia, Francia, Inghilterra e Nuova Zelanda vinsero i propri gironi con quattro vittorie su altrettanti incontri: le due squadre dell'Emisfero Sud furono le pi\u00f9 prolifiche, con i neozelandesi a vincere tutti i loro incontri con non meno di 50 punti marcati a partita (l'Italia, che quattro anni prima aveva subito un rovescio di 101 punti dagli \"All Blacks\", nel 2003 limit\u00f2 il passivo a 70); le uniche incertezze riguardarono la qualificazione ai quarti, proprio nel gruppo degli \"All Blacks\", di una tra Italia e Galles che fu decisa all'ultima partita quando i britannici prevalsero 27-15 sulla squadra azzurra e, nel gruppo dell'Inghilterra, la testa del gruppo, in palio tra quest'ultima e il Sudafrica, questione tuttavia risoltasi a favore dei Bianchi di Clive Woodward nell'incontro diretto, vinto 25-6 con Jonny Wilkinson a realizzare 20 punti.\nNel torneo si misero in luce le ampie distanze ancora esistenti tra le squadre abituate all'alto livello e quelle emergenti: nella fase a gironi due squadre marcarono almeno cento punti in un incontro Australia \u2012 Namibia 142-0, la peggiore sconfitta in assoluto della formazione africana e Inghilterra \u2012 Uruguay 111-13) e altre due almeno novanta Nuova Zelanda \u2012 Tonga 91-7 e di nuovo l'Australia, vincitrice 90-8 sulla Romania).\nI \"play-off\".\nLa prima squadra a raggiungere la semifinale fu la Nuova Zelanda che a Melbourne ebbe la meglio per 29-9 su un Sudafrica dominato sul piano fisico prima ancora che su quello del gioco: gli \"Springbok\" non andarono oltre tre calci piazzati di Hougaard mentre gli \"All Blacks\" marcarono tre mete e realizzarono altri 14 punti al piede.\nAnche l'Australia prevalse sulla Scozia a Brisbane bench\u00e9 nel primo tempo i meno accreditati britannici fossero riusciti a fissare il punteggio sul 9-9 senza mete; nella ripresa tre mete australiane di Mortlock, Gregan e Lyons in meno di venti minuti chiusero definitivamente l'incontro.\nSenza storia invece l'altro quarto disputosi a Melbourne, quello tra Francia e Irlanda, dominato nettamente 43-21 dai \"Bleus\" che chiusero il primo tempo 27-0; nel secondo tempo un rilassamento francese port\u00f2 a due tardive mete irlandesi anche se il risultato era oramai a loro sfavore.\nPi\u00f9 combattuto, altres\u00ec, il secondo quarto tenutosi a Brisbane in cui al Galles non bastarono tre mete per battere l'Inghilterra che sfrutt\u00f2 la grande precisione ai calci di Jonny Wilkinson, autore di 23 punti i quali, uniti alla meta inglese di Greenwood, diedero alla sua squadra la vittoria per 28-17.\nLe due semifinali, entrambe di scena allo Stadium Australia di Sydney, di fatto ebbero la funzione di designare una rappresentante in finale per ciascun emisfero.\nLa prima di esse fu tra gli \"All Blacks\" e i padroni di casa australiani e si instrad\u00f2 quasi subito in direzione di questi ultimi: dopo dieci minuti di gioco il mediano di mischia neozelandese Spencer tent\u00f2 un passaggio rischioso al compagno Muliaina, ma il \"Wallaby\" Mortlock lo intercett\u00f2 e and\u00f2 in meta dopo una corsa solitaria di 75 metri, marcando i primi punti australiani dell'incontro; nonostante il pareggio di mete quasi a fine primo tempo a opera di Thorne, l'Australia mostr\u00f2 pi\u00f9 disciplina guadagnando molti calci piazzati e sopravanzando gli avversari di 12 punti grazie a quattro segnature al piede, per un totale di 22-10.\nIl giorno dopo, sotto una pioggia torrenziale, un'Inghilterra molto razionale e disciplinata (trovatasi due volte in superiorit\u00e0 numerica per momentanea espulsione di due avversari, uno per tempo) riusc\u00ec a sopperire alla mancanza di segnature (al termine furono solo due le mete marcate dagli inglesi in tutta la fase a \"play-off\") con 24 punti di Jonny Wilkinson, tre \"drop\" e cinque calci franchi, mentre i rivali d'Oltremanica si fermarono a una meta di Betsen trasformata; come 12 anni prima a Londra, quindi, la finale fu, sia pure a campi invertiti, Australia \u2012 Inghilterra; per gli \"Wallabies\" si tratt\u00f2 della terza finale, prima assoluta per la squadra detentrice del titolo; per i Bianchi invece la seconda dopo quella persa di Twickenham.\nIl 22 novembre si tenne la finale, sempre allo Stadium Australia, due giorni dopo la vittoria 40-13 della Nuova Zelanda nella gara di consolazione contro la Francia.\nL'australiano Lote Tuqiri port\u00f2 avanti i campioni uscenti 5-0, ma prima della mezz'ora di gioco Wilkinson, con tre calci piazzati, ribalt\u00f2 il risultato e diede all'Inghilterra il momentaneo 9-5, consolidato a fine primo tempo con una meta di Jason Robinson per il 14-5 parziale della formazione di Woodward; nella ripresa due piazzati di Elton Flatley portarono gli \"Wallabies\" sotto di tre punti e, proprio allo scadere, un'ennesima occasione dalla piazzola port\u00f2 l'incontro 14-14 e ai supplementari.\nQuasi subito dopo l'inizio del prolungamento Wilkinson port\u00f2 nuovamente l'Inghilterra avanti 17-14, ma a tre minuti dalla fine dei supplementari Flatley trasform\u00f2 il suo quarto calcio piazzato e ristabil\u00ec per l'ennesima volta la parit\u00e0, 17-17.\nQuando ormai la partita sembrava instradata verso il terzo supplementare secco di spareggio, Jonny Wilkinson ricevette palla dal mediano di mischia Dawson in uscita da un raggruppamento avanzante e, da circa 25 metri dai pali australiani calci\u00f2 un pallone in \"drop\" di destro che fiss\u00f2 il punteggio sul 20-17 mentre il tempo scadeva.\nCon tale vittoria l'Inghilterra divenne la prima squadra dell'Emisfero Nord ad aggiudicarsi il torneo.\nIn base a un sondaggio tra tifosi di 15 Paesi condotto nel 2015 da Mastercard, uno degli sponsor del torneo, il \"drop\" di Wilkinson risult\u00f2 il momento giudicato pi\u00f9 iconico e spettacolare della Coppa del Mondo, persino pi\u00f9 della consegna del trofeo a Fran\u00e7ois Pienaar da parte di Nelson Mandela nell'edizione 1995.\nFormula.\nLe 20 squadre furono divise in 4 gironi da 5 squadre ciascuna che si affrontarono con il metodo del girone all'italiana.\nIl punteggio assegnato, per la prima volta, fu quello in vigore nel Tri Nations dell'Emisfero Sud: 4 punti per la vittoria, 2 ciascuno per il pareggio e zero per la sconfitta e, in aggiunta a ci\u00f2, un punto eventuale alla squadra sconfitta con sette o meno punti nonch\u00e9 un ulteriore punto alla squadra autrice di almeno quattro mete nell'incontro, indipendentemente dal risultato.\nLe prime due classificate di ogni girone si qualificarono ai quarti di finale: la prima e la seconda del girone A rispettivamente conto la seconda e la prima del girone B, e stesso incrocio per i gironi C e D.\nNelle fasi a eliminazione diretta, al fine di determinare la squadra vincitrice, fu istituito un terzo tempo supplementare dopo i due gi\u00e0 previsti dal regolamento generale, analogo al \"golden goal\" del calcio: la prima squadra che avesse marcato punti avrebbe vinto l'incontro.\nIn caso di ulteriore parit\u00e0 fu previsto uno spareggio ai calci piazzati: ogni squadra aveva a disposizione 5 calci dalla linea dei 22 metri per realizzare, con 5 giocatori diversi tra quelli in campo al fischio finale, il maggior numero di punti; in caso di parit\u00e0 anche dopo tale serie, si sarebbe proceduto a oltranza un calcio per squadra fino a che, a pari numero di calci, una delle due spareggiasse.\nEntrambe le semifinali, nonch\u00e9 la finale per il terzo e il primo posto, si tennero allo Stadium Australia di Sydney.\nIl post-torneo.\nNella prima mattinata del marted\u00ec successivo alla finale la squadra inglese atterr\u00f2 a Heathrow: nonostante l'ora, circa le quattro e mezzo del mattino, i giocatori furono accolti da una folla di tifosi giunti all'aeroporto londinese per salutarli.\nJonny Wilkinson fu nominato dall'IRB miglior giocatore dell'anno e della competizione, e la Corona britannica organizz\u00f2 un ricevimento a Buckingham Palace il 9 dicembre successivo: la squadra fu portata in parata per le vie di Londra e fu ricevuta dalla regina Elisabetta II, il suo consorte Filippo e i principi William e Anna; a seguire anche il primo ministro Tony Blair ricevette la squadra e i suoi dirigenti a Downing Street.\nUna folla stimata di circa persone accompagn\u00f2 l'evento, il maggiore nella storia sportiva del Regno Unito, superiore per affluenza perfino a quello del 1966 quando a diventare campione mondiale fu la nazionale di calcio.\nSingolarmente, tali due vittorie, le maggiori dell'Inghilterra negli sport di squadra, sono collegate da una relazione familiare: tra gli uomini della squadra vittoriosa in Australia figurava il tre quarti centro Ben Cohen, il cui zio, George Cohen, si laure\u00f2 campione del mondo 1966 con l' del calcio.\nTutti i giocatori della squadra ricevettero almeno l'onorificenza di membro dell'Ordine dell'Impero Britannico, tranne Martin Johnson che fu insignito del titolo di comandante e Jason Leonard e Jonny Wilkinson di quello di ufficiali; il commissario tecnico Clive Woodward fu nominato altres\u00ec Knight Bachelor.\nStatistiche.\nL' campione del mondo espresse, come detto, il miglior giocatore del torneo, Jonny Wilkinson, che vinse anche la classifica dei realizzatori con 113 punti; dietro di lui, almeno in tripla cifra, il francese Fr\u00e9d\u00e9ric Michalak con 103 punti e l'australiano Elton Flatley con 100.\nTutto neozelandese, invece, il podio dei realizzatori di mete: a quota 7 affiancati in testa Doug Howlett e Mils Muliaina, con una di meno Joe Rokocoko; a quota 5 mete un quinquetto formato da 3 australiani (Chris Latham, Mat Rogers e Lote Tuqiri) e 2 inglesi (Will Greenwood e Josh Lewsey).\nA consuntivo, l'edizione 2003 della Coppa del Mondo risult\u00f2 essere, tra quelle tenutesi fino ad allora, la pi\u00f9 seguita sia in televisione sia dagli spalti, nonch\u00e9 quella con i maggiori ricavi.\nLe presenze totali furono (media a incontro ) e il record d'affluenza fu registrato in occasione della finale di Sydney con spettatori sulle gradinate dello Stadium Australia.\nDetta gara fu anche l'evento televisivo dell'anno, con spettatori grazie ai quali fu il programma pi\u00f9 visto del 2003.\nIl comitato organizzatore stim\u00f2 anche in (circa ) il guadagno della manifestazione."}
{"id": "239287", "revid": "1272592", "url": "https://it.wikipedia.org/wiki?curid=239287", "title": "Maria Luisa d'Asburgo-Lorena", "text": "Figlia dell'imperatore del Sacro Romano Impero Francesco II (dal 1806, con la fine del Sacro Romano Impero, primo sovrano dell'Impero d'Austria come Francesco I), nel 1810 fu data in sposa a Napoleone Bonaparte per suggellare la pace di Vienna tra la Francia e l'Austria, in seguito alla sconfitta subita da quest'ultima nella battaglia di Wagram (1809). Giunta malvolentieri alla corte imperiale delle Tuileries, Maria Luisa inizi\u00f2 presto ad apprezzare la sua nuova posizione, sebbene i francesi non l'amassero. Lei stessa non riusciva a trovarsi a suo agio nel paese che, meno di vent'anni prima, aveva decapitato un'altra arciduchessa austriaca, la sua prozia Maria Antonietta.\nQuando Napoleone venne sconfitto dalla sesta coalizione, Maria Luisa decise di non seguirlo nel suo esilio all'Isola d'Elba, ma torn\u00f2 insieme al figlio alla corte di Vienna. Anche dopo i cento giorni e la decisiva sconfitta di Napoleone a Waterloo, l'imperatrice decise di rimanere fedele alla famiglia degli Asburgo. Il congresso di Vienna la ricompens\u00f2 dandole in vitalizio il Ducato di Parma e Piacenza. Aspramente criticata dai francesi per aver abbandonato Napoleone nel momento della sventura, Maria Luigia \u2013 cos\u00ec aveva deciso di italianizzare il suo nome \u2013 fu tuttavia amata dai parmigiani, che le tributarono l'appellativo di \"buona duchessa\".\nBiografia.\nInfanzia a Vienna.\nNacque nella Hofburg, il palazzo imperiale viennese, poco prima della mezzanotte del 12 dicembre 1791, figlia primogenita dell'arciduca Francesco Giuseppe Carlo e della sua seconda moglie, la prima cugina Maria Teresa di Borbone-Napoli. Il nonno paterno Leopoldo II e la nonna materna Maria Carolina erano fratelli, entrambi figli dell'imperatrice Maria Teresa d'Austria; d'altro canto il nonno materno Ferdinando I delle Due Sicilie e la nonna paterna Maria Ludovica di Borbone-Spagna erano anch'essi fratelli, entrambi figli di Carlo III di Spagna e di Maria Amalia di Sassonia. La bambina fu battezzata Maria Luisa Leopoldina Francesca Teresa Giuseppa Lucia, ma in famiglia sarebbe stata chiamata col diminutivo Louisl (Luisetta). Aveva poco pi\u00f9 di due mesi e mezzo quando, alla morte del nonno Leopoldo II, il padre divenne imperatore con il nome di Francesco II.\nLontana dalla guerra che si stava combattendo tra l'Austria e la Francia (dove la regina Maria Antonietta, sua prozia, venne ghigliottinata il 16 ottobre 1793), la giovane arciduchessa visse un'infanzia spensierata tra la Hofburg, il castello di Sch\u00f6nbrunn e quello di Laxenburg. Trascurata dalla madre Maria Teresa, che non le dava n\u00e9 affetto n\u00e9 sostegno, Maria Luisa strinse un intenso rapporto col padre Francesco, che la considerava la sua figlia prediletta. Tra la numerosa schiera di fratelli e sorelle predilesse Leopoldina, futura imperatrice del Brasile, e Francesco Carlo, futuro padre dell'imperatore Francesco Giuseppe. Inoltre, Maria Luisa strinse un profondo rapporto d'affetto con la sua istitutrice, Victoria Colloredo, e con la figlia di quest'ultima, Victoire de Poutet.\nLa giovane arciduchessa fu educata in maniera piuttosto semplice, seguendo i dettami della religione cattolica, nell'intenzione di farne una ragazza educata e ubbidiente. Studi\u00f2 le lingue, in particolare il francese, lingua internazionale dell'epoca, e l'italiano, lingua madre dei suoi genitori, mentre il suo tedesco rimase sempre scorretto. Il resto della sua cultura prevedeva nozioni generali e poco approfondite di letteratura, calcolo, geografia e storia della Casa d'Austria e delle principali dinastie europee. La famiglia imperiale viennese, che sin dai tempi di Maria Teresa conduceva una vita privata \"borghese\", apprezzava che le sue arciduchesse si dedicassero alle piccole arti femminili: Maria Luisa amava il giardinaggio, la cucina, il ricamo e la musica (il suo strumento era il pianoforte).\nNapoleone e la corte austriaca.\nSebbene fosse lontana dalla guerra, sin da bambina, Maria Luisa sent\u00ec l'eco delle battaglie combattute dall'Austria contro la Francia di Napoleone Bonaparte. Le fu instillato un odio profondo per il condottiero francese, che ai suoi occhi appariva come il diavolo. Quando, nel 1804, a Vienna giunse la notizia che Napoleone aveva rapito e fatto giustiziare il duca di Enghien, un principe della famiglia reale francese, agli Asburgo torn\u00f2 alla mente la sorte di Maria Antonietta e iniziarono a temere la caduta di altre teste coronate. Davanti agli occhi di Maria Luisa, Bonaparte era l'incarnazione della Rivoluzione, l'Anticristo che voleva distruggere la Chiesa e le monarchie europee, mentre il suo amato genitore era il difensore dell'ordine e della giustizia. Intanto per\u00f2, nel timore che Napoleone annientasse il Sacro Romano Impero, Francesco II elev\u00f2 l'arciducato d'Austria a impero e si proclam\u00f2 imperatore d'Austria come Francesco I.\nNel 1805 ci fu una svolta decisiva, poich\u00e9 Napoleone attacc\u00f2 direttamente l'Austria e inflisse una dura sconfitta all'esercito austriaco nella battaglia di Ulma (20 ottobre). Un mese dopo l'imperatore dei francesi entr\u00f2 a Vienna: Maria Luisa e i suoi fratelli ripararono in Ungheria. Da Ofen l'arciduchessa sperava che le sorti della guerra favorissero gli alleati e alla madre scrisse: \u00abLe sorti penderanno dalla parte del babbo, e giunger\u00e0 finalmente l'ora in cui quest'usurpatore verr\u00e0 umiliato. Forse Dio lo lascia arrivare a tal segno per privarlo, dopo che ha osato tanto, di ogni via d'uscita\u00bb. Le cose per\u00f2 andarono contro le sue aspettative e Napoleone vinse la famosa e decisiva battaglia di Austerlitz (2 dicembre 1805). Alla sconfitta segu\u00ec la pace di Presburgo, alquanto sfavorevole per l'Austria che veniva privata di molti territori; poco dopo, nell'agosto del 1806, il Sacro Romano Impero cess\u00f2 di esistere.\nIl 13 aprile 1807 l'imperatrice Maria Teresa mor\u00ec dopo aver dato alla luce il suo dodicesimo figlio, una bimba che mor\u00ec alla nascita. Francesco I cerc\u00f2 di nuovo moglie nell'ambito familiare e nel gennaio del 1808 spos\u00f2 sua cugina Maria Ludovica d'Asburgo-Este, figlia di Ferdinando, suo zio. Maria Luisa, che aveva solo quattro anni in meno della matrigna, era gi\u00e0 sua amica e il loro rapporto si intensific\u00f2. Maria Ludovica, che a causa di una salute fragile e delicata non poteva aver figli, consider\u00f2 suoi quelli del marito. Della maggiore disse: \u00abNon credo che potrei amarla di pi\u00f9 se l'avessi portata in grembo, del resto se lo merita, perch\u00e9 il suo carattere \u00e8 in fondo eccellente\u00bb.\nNel 1809 ripresero i conflitti armati tra Francia e Austria, che sperava di cancellare il trattato di pace di Presburgo. Ma anche stavolta Napoleone si dimostr\u00f2 uno stratega pi\u00f9 abile, volgendo la guerra a suo vantaggio. Il 4 maggio la famiglia imperiale fuggiva di nuovo da Vienna, che il 12 maggio fu nuovamente occupata dai francesi. Da Ofen Maria Luisa scriveva al padre: \u00abViviamo costantemente nella paura, senza sapere se ogni nuovo giorno ci porter\u00e0 gioia o nuovi affanni\u00bb. Le armate napoleoniche avevano la meglio su quelle austriache e gli arciduchi dovettero lasciare la citt\u00e0 per rifugiarsi pi\u00f9 a est, a Eger, dove Maria Ludovica si occup\u00f2 dell'educazione dei figliastri, che incitava all'odio contro Napoleone. Il 6 luglio 1809 Napoleone vinceva la battaglia di Wagram e l'Austria gli si arrendeva; segu\u00ec il trattato di Sch\u00f6nbrunn, che si rivel\u00f2 peggiore del precedente.\nNozze per procura a Vienna.\nA seguito di un fallito attentato, Napoleone inizi\u00f2 a pensare a cosa ne sarebbe stato dell'impero se lui fosse morto, dal momento che non aveva figli legittimi. Consapevole di non essere sterile (aveva dei figli illegittimi), l'imperatore si risolse a divorziare dalla moglie Giuseppina di Beauharnais. Quando Maria Luisa seppe la notizia, scrisse al padre: \u00abNella gazzetta ho letto del divorzio di Napoleone dalla moglie; debbo confidarLe, babbo caro, che la cosa mi ha seriamente allarmata: il pensiero che io possa esser nel novero di quelle che gli verranno forse proposte in isposa non \u00e8 un'eventualit\u00e0 inverosimile, la qual cosa mi ha indotto a farLe una confessione, che affido al Suo cuore paterno\u00bb. Maria Luisa proseguiva dicendogli che a Ofen aveva approfondito la sua conoscenza con l'arciduca Francesco, fratello dell'imperatrice Maria Ludovica, e chiedeva al padre se fosse possibile un loro matrimonio. L'arciduchessa era evidentemente agitata, giacch\u00e9 intest\u00f2 la lettera \u00abOfen, add\u00ec 5 gennaio 1809\u00bb invece di 1810. Maria Ludovica, che caldeggiava quest'unione, cerc\u00f2 di fare da tramite con l'imperatore Francesco I, senza ottenere per\u00f2 alcun risultato.\nNapoleone consider\u00f2 diciotto possibili pretendenti; poi, scartate le candidate francesi, la scelta si restrinse sulla quattordicenne Anna Pavlovna Romanova, sorella dello zar Alessandro I e la diciottenne Maria Luisa. Il diniego ostinato della zarina Maria F\u00ebdorovna e l'attivit\u00e0 politica di Metternich, che temeva un'alleanza tra Francia e Russia, fece s\u00ec che la scelta cadesse su Maria Luisa e il ministro austriaco riusc\u00ec a convincere l'imperatore Francesco I a concedere sua figlia al nemico. Maria Luisa, che non fu mai tenuta al corrente per via ufficiale delle trattative, il 23 gennaio 1810 scrisse all'amica Victoire de Poutet, figlia della contessa Colloredo: \u00abSo che mi maritano gi\u00e0 a Vienna col grande Napoleone, spero che questo rester\u00e0 un discorso e vi sono ben grata, cara Victoire, degli auguri; a questo proposito formulo dei controvoti affinch\u00e9 questo non avvenga e se si dovr\u00e0 fare, credo che sar\u00f2 la sola che non se ne rallegrer\u00e0\u00bb.\nQuando Metternich inform\u00f2 ufficialmente l'arciduchessa delle sue prossime nozze, Maria Luisa and\u00f2 a lamentarsi dal padre, che si giustific\u00f2 dicendo che l'accordo era stato preso dai suoi ministri senza che lui ne sapesse niente: la cosa non era vera, poich\u00e9 era impensabile che le trattative si fossero svolte senza informare l'imperatore, ma alla fine Maria Luisa, educata all'obbedienza come tutte le arciduchesse, accett\u00f2 \u00abpazientemente e ragionevolmente la propria sorte\u00bb, come ebbe a dire suo zio Ranieri. Le diplomazie di Francia e d'Austria ebbero una gran fretta nel concludere il matrimonio, mentre Napoleone era a Parigi ad aspettare la sua giovanissima sposa austriaca. Il matrimonio venne officiato, per procura, nella Augustinerkirche, la chiesa del palazzo imperiale della Hofburg, l'11 marzo 1810. Al braccio di Maria Luisa, al posto di Bonaparte, c'era l'arciduca Carlo, l'ex comandante delle truppe austriache che avevano trionfato contro Napoleone ad Aspern, ma che erano state umiliate a Wagram.\nIl congedo di Maria Luisa dal padre e dalla corte austriaca avvenne la sera del 13 marzo a Sankt P\u00f6lten, da dove la sposa part\u00ec alla volta di Soissons, luogo previsto per l'incontro con lo sposo. Dal momento che simili nozze non avvenivano da decenni, Napoleone volle che la cerimonia della \"remise\" seguisse il protocollo utilizzato quarant'anni prima con Maria Antonietta. La costruzione in legno fatta di tre vani (austriaco, neutrale e francese), in cui Maria Luisa doveva entrare come arciduchessa d'Austria e uscirne come imperatrice di Francia, fu innalzata tra Altheim e Braunau am Inn. Dopo aver attraversato la Baviera e il W\u00fcrttemberg nel generale tripudio delle popolazioni, ben disposte verso la Francia, e aver ricevuto l'omaggio delle genti francesi d'oltre Reno, il 27 marzo venne raggiunta a Courcelles-sur-Vesles da Napoleone che volle dimostrarle la propria impazienza anticipando l'incontro, dopo aver galoppato velocemente sotto la pioggia. Maria Luisa, dapprima spaventata e poi sorpresa, rimase in imbarazzo fino alla fine del viaggio.\nGiunti in carrozza al castello di Compi\u00e8gne, alle ore 21:30, Maria Luisa venne presentata alla corte riunita. Napoleone decise di infrangere il protocollo, consumando quella sera stessa la prima notte di nozze: aveva chiesto al vescovo di Nantes se il matrimonio per procura a Vienna gli avesse conferito i diritti di un marito sulla moglie; ricevuta una risposta positiva, aveva deciso di unirsi alla moglie prima della cerimonia a Parigi. Dopo essersi assicurato circa gli intendimenti collaborativi della sposa, Napoleone incaric\u00f2 la sorella Carolina di riassumerle brevemente i doveri muliebri per quella notte. Ricorder\u00e0 poi l'imperatore, nell'esilio dell'isola d'Elba: \u00abAndai da lei ed essa fece tutto ridendo. Ha riso tutta la notte\u00bb.\nNozze ufficiali al Louvre.\nIl matrimonio civile di Napoleone Bonaparte e Maria Luisa ebbe luogo nel castello di Saint-Cloud il 1\u00ba aprile 1810. In un primo momento Bonaparte aveva pensato di sposarsi a Versailles, ma poi aveva scelto il castello dove, nel 1799, aveva compiuto il suo colpo di Stato, proclamandosi Primo console della Repubblica. Cinque anni dopo, sempre a Saint-Cloud, era stato nominato imperatore. Alla cerimonia si verific\u00f2 la prima spaccatura nel collegio cardinalizio: quattordici cardinali presero parte alle nozze, quattordici si rifiutarono.\nL'indomani, il 2 aprile, nel Salon Carr\u00e9 del Louvre, trasformato in cappella, avvenne la cerimonia religiosa, officiata dal cardinale Joseph Fesch, zio materno dello sposo. La spaccatura nel clero divenne pi\u00f9 evidente, poich\u00e9 ai quattordici assenteisti se ne erano aggiunti altri tre: i porporati, infatti, non vollero presenziare al matrimonio, perch\u00e9 Napoleone era ancora sotto scomunica, che aveva ricevuto nel 1809, ed era considerato da loro \"bigamo\", mancando la ratifica del papa Pio VII al suo divorzio da Giuseppina di Beauharnais. Napoleone fu molto infastidito da questa ribellione cardinalizia e fece confinare in provincia i cardinali ribelli, sotto la sorveglianza della polizia. Lo scontento si verific\u00f2, per\u00f2, anche all'interno della corte: le sorelle e le cognate di Napoleone non volevano portare lo strascico dell'Austriaca, come veniva chiamata Maria Luisa con lo stesso appellativo riservato un tempo a Maria Antonietta. L'imperatrice non sapeva che si parlava di lei in tale modo gi\u00e0 in tutta Parigi: i bonapartisti preferivano Giuseppina, i repubblicani l'odiavano in quanto nipote della regina ghigliottinata, i monarchici non le perdonavano di dare con le sue nozze una sorta di pseudolegittimit\u00e0 alla casata di Bonaparte.\nI festeggiamenti furono imponenti e molto costosi. Soltanto i fuochi d'artificio che illuminarono il cielo di Parigi costarono franchi.\nVita da imperatrice.\nNapoleone inizi\u00f2 subito ad affezionarsi a Maria Luisa, che da un lato ammirava per la nobilt\u00e0 dei suoi natali, dall'altro per le virt\u00f9 domestiche di cui era dotata. Maria Luisa si rivelava la moglie ideale per l'imperatore: educata sin dall'infanzia all'ubbidienza, era devota e affettuosa e non si intrometteva negli affari politici. Maria Luisa era, usando le parole di Napoleone, una \u00abbambina deliziosa\u00bb, dava del tu al marito con grande sgomento dei cortigiani e lo chiamava \"Nan\u00e0\" o \"Pop\u00f2\". Metternich cerc\u00f2 di influenzare l'imperatrice affinch\u00e9 esercitasse un certo controllo sul marito e lo indirizzasse verso una politica filo-austriaca, ma Maria Luisa non solo non desiderava agire in tal senso, ma era anche impossibilitata a farlo.\nSebbene fosse apprezzata dall'imperatore, Maria Luisa era per i francesi la nuova \"Autrichienne\" (austriaca), nipote dell'odiata Maria Antonietta, ascesa al patibolo con gioia dei parigini. Lei stessa, per quanto nelle lettere al padre asserisse di essere felice, lasciava talvolta trasparire una certa amarezza. Il poeta Lamartine ne parl\u00f2 come di una \u00abstatua della malinconia del Settentrione abbandonata in mezzo a un accampamento francese, tra lo strepito delle armi\u00bb. Abituata da sempre ad appoggiarsi a qualcuno di pi\u00f9 forte e autoritario, l'imperatrice inizi\u00f2 a trovare in Napoleone quella figura carismatica che per tanti anni era stata rappresentata da Francesco I.\nAlle Tuileries le furono riservate quattro stanze in cui aveva vissuto la regina Maria Antonietta ai tempi della Rivoluzione: Maria Luisa non si sentiva a casa propria in quel paese e, come ricord\u00f2 Napoleone, \u00abaveva sempre paura di stare tra i francesi che avevano ammazzato sua zia\u00bb. L'imperatrice non amava l'ambiente di corte e tutta quella cerchia di nobili compiacenti e accomodanti; nel suo diario scrisse: \u00abNon amo che mi si elogi in faccia, soprattutto quando l'elogio non \u00e8 veritiero, come quando mi dicono che sono bella\u00bb. In compenso Maria Luisa trovava di suo gradimento la sua prima dama di compagnia, la duchessa di Montebello. I cortigiani iniziarono presto a disprezzarla: Maria Luisa era molto timida e non aveva il fascino e la disinvoltura dell'imperatrice Giuseppina e, a differenza di quest'ultima, preferiva l'intimit\u00e0 alla vita di societ\u00e0 parigina. Si accontentava di recitare la sua parte di prima donna accanto al consorte, mostrando il contegno rigido insegnatole alla corte di Vienna. Si sentiva inadeguata in quella corte che sentiva straniera ed essere al centro dell'attenzione le pesava: \u00abIl nostro stato \u00e8 veramente infelice; quando si \u00e8 stanchi, si \u00e8 costretti a ricevere; quando si ha voglia di piangere, bisogna ridere e non si viene neppure compatiti\u00bb.\nNell'ambito familiare Maria Luisa dovette ben presto scontrarsi col clan Bonaparte, che prima di lei aveva ricoperto d'odio Giuseppina. Se la madre di Napoleone, Letizia Ramolino, si accontentava di lanciare occhiate sprezzanti all'austriaca, le sue figlie desideravano ridicolizzarla a corte. L'unica persona con la quale andava d'accordo era Ortensia di Beauharnais, regina d'Olanda. Quanto alla famosa Giuseppina, Maria Luisa la temeva e non desiderava incontrarla. Le due imperatrici erano molto diverse e Napoleone stesso fece dei confronti: \u00abNell'una [Giuseppina] tutto era arte e grazia; l'altra [Maria Luisa] era l'innocenza fatta a persona\u00bb; Giuseppina era rimasta \u00absempre pi\u00f9 o meno lontana dalla verit\u00e0\u00bb, mentre Maria Luisa \u00abnon sapeva simulare e dalla verit\u00e0 non si allontanava mai\u00bb. Altra grande differenza tra le due furono le spese di corte in abiti e gioielli: Giuseppina superava in numero Maria Antonietta, famosa per i suoi sperperi, e, per esempio, tra il 1804 e il 1806, spese franchi. Maria Luisa invece restava sempre al di sotto dei franchi l'anno accordatile.\nNella vita privata l'imperatrice si dedic\u00f2 a quelle attivit\u00e0 che avevano riempito le sue giornate a Vienna e che risultavano gradite a Napoleone. Maria Luisa continu\u00f2 a occuparsi di ricamo e lavori di cucito; suonare rimase la sua attivit\u00e0 preferita e si dedic\u00f2 ad arpa, clavicembalo e pianoforte. L'italiano Ferdinando Pa\u00ebr le impartiva lezioni di canto e Maria Luisa lo aiut\u00f2 nella sua carriera parigina: nel 1812 divenne direttore del \"Th\u00e9\u00e2tre de l'Op\u00e9ra italien du Th\u00e9\u00e2tre de l'Imp\u00e9ratrice\". Prud'hon e Isabey furono invece suoi maestri di disegno. La lettura fu per lei un importante passatempo, ma anche strumento di apprendimento e di educazione. Seppur biasimata, amava leggere le opere di Chateaubriand: \"Atala\", \"Ren\u00e9\", \"Il genio del cristianesimo o le bellezze della religione cristiana\". Con delle riserve si dedicava anche alla lettura di testi pi\u00f9 frivoli, come quelli di Madame de Genlis e di Restif de la Bretonne, dei quali non amava per\u00f2 la civetteria tipicamente francese.\nMaria Luisa dava molta importanza ai pasti ed era estremamente golosa di dolci, cosa che non faceva bene alla sua linea. Le piaceva giocare a biliardo, passeggiare nei giardini dell'Eliseo, correre a cavallo a Saint-Cloud. La caccia non l'aggradava e seguiva le partite solo in carrozza. Nei confronti di Versailles mostrava di essere dicotomizzata: amava il parco del Petit Trianon, che le ricordava Laxenburg, ma allo stesso tempo tutto sembrava ancora fortemente permeato dall'aura malinconica di Maria Antonietta. Cresciuta nell'ambiente devoto di Vienna, l'imperatrice frequentava la messa domenicale e nelle varie festivit\u00e0 religiose. Nei limiti consentitile dal marito e sotto lo stretto controllo dell'apparato statale, si occup\u00f2 anche di beneficenza.\nNascita dell'Aiglon e prima reggenza.\nNel luglio 1810, tre mesi dopo la prima notte trascorsa a Compi\u00e8gne, Maria Luisa scrisse al padre di essere incinta. La gravidanza non present\u00f2 particolari problemi e per il nascituro era gi\u00e0 pronto un titolo speciale: re di Roma se fosse stato un maschio, principessa di Venezia se fosse stata una - - femmina. Il parto fu lungo e doloroso e si dovette ricorrere ai ferri: il 20 marzo 1811, dopo dodici ore di travaglio, Maria Luisa partor\u00ec un bambino. Il 9 giugno 1811, nella cattedrale di Notre-Dame, fu battezzato Napoleone Francesco Giuseppe Carlo, in onore del padre, del nonno materno, dello zio paterno e del nonno paterno. Suoi padrini furono il granduca di Toscana Ferdinando III di Lorena (in rappresentanza dell'imperatore), Letizia Ramolino, Giuseppe Bonaparte e Ortensia di Beauharnais. Maria Luisa, come molte altre sovrane prima di lei, non ebbe modo di occuparsi direttamente del bambino; anzi, Napoleone aveva gi\u00e0 programmato la sua formazione ed educazione tenendo la moglie in disparte. A una delle sue dame confid\u00f2: \u00abMi rubano il mio bambino, mi piacerebbe tanto cullarlo, portarlo in carrozzina, essere io a mostrarlo all'imperatore. Sono certa che in Austria avrei il diritto di passare le giornate con mio figlio\u00bb.\nNel maggio 1812 Napoleone part\u00ec alla volta della campagna di Russia; Maria Luisa lo segu\u00ec sino a Dresda, dove pot\u00e9 incontrare suo padre e la matrigna. Mentre Napoleone procedeva in quella che sarebbe stata la sua rovina, Maria Luisa ebbe modo di viaggiare nei territori dell'impero paterno: a giugno si rec\u00f2 a Praga, per poi ripartire a luglio. Il 18 di quel mese rientr\u00f2 ufficialmente a Parigi. Durante tutto il periodo della spedizione, l'imperatore e l'imperatrice si scrissero molte lettere e rimasero costantemente in contatto. Il 19 ottobre 1812 inizi\u00f2 la ritirata di Napoleone dalla Russia, mentre a Parigi Maria Luisa era sempre pi\u00f9 in ansia: se Napoleone fosse morto, lei sarebbe diventata reggente per il figlio. Il 18 dicembre, poco prima di mezzanotte, Napoleone si present\u00f2 a sua moglie, dopo aver perso un enorme numero di soldati.\nL'anno nuovo, il 1813, si apr\u00ec con le dichiarazioni di guerra contro la Russia, la Prussia e l'Inghilterra. Napoleone si prodigava pertanto affinch\u00e9 Maria Luisa intervenisse presso la corte di Vienna chiedendo aiuto. Il 5 febbraio 1813 fu introdotta la clausola della reggenza e il 30 marzo Maria Luisa fu nominata reggente dell'impero. Il 15 aprile Napoleone part\u00ec alla volta della Germania. La reggenza fu un peso per l'imperatrice, sebbene il suo ruolo fosse solo di rappresentanza: tutte le decisioni sullo Stato erano prese da Napoleone e attivate tramite i suoi fedelissimi. I compiti ufficiali della reggente erano presiedere il Senato, il Consiglio di Stato, il Consiglio dei ministri e il Consiglio privato. Nel frattempo, sotto le pressanti sollecitazioni di Napoleone, l'imperatrice continuava a richiedere aiuti bellici a suo padre, ma senza risultati. L'Austria rimaneva neutrale e portava avanti delle inutili trattative di pace tra gli Stati in conflitto. Napoleone non accett\u00f2 le condizioni della pace di Praga e l'11 agosto 1813 anche l'Austria scese in guerra a fianco degli alleati. Dopo l'entrata in guerra dell'Austria, la posizione dell'imperatrice peggior\u00f2. Maria Luisa era sempre pi\u00f9 additata come l\"'Autrichienne\" e i coscritti di ottobre, voluti da Napoleone per chiamare alle armi nuove reclute, furono detti \"marialuigini\". Tra il 16 e il 19 ottobre si svolse la decisiva battaglia di Lipsia: Napoleone perse e il 9 novembre rientr\u00f2 a Parigi.\nSeconda reggenza e crollo dell'impero.\nLe conseguenze della sconfitta furono notevoli: la Francia fu ridimensionata ai confini che aveva al tempo della Repubblica. All'interno del paese ormai erano molte le persone che non inneggiavano pi\u00f9 all'imperatore, soprattutto a causa del raddoppio delle tasse e del reclutamento di uomini. L'Austria intervenne a favore della Francia per evitare che fosse invasa: gli alleati si impegnavano a riconoscere la dinastia dei Bonaparte e i confini naturali in cambio della rinuncia al dominio su Olanda, Germania, Polonia, Italia e Spagna. Napoleone, per\u00f2, rifiut\u00f2 la proposta. In risposta a ci\u00f2 gli alleati si preparavano a invadere la Francia.\nIl 1814 non si apr\u00ec in maniera positiva; Maria Luisa era affranta dalla disperazione e confid\u00f2 a Ortensia: \u00abPorto sfortuna dovunque vado. Tutti coloro con cui ho avuto a che fare ne sono stati pi\u00f9 o meno toccati, e fin dall'infanzia non ho fatto che passar la vita a scappare\u00bb. Il 23 gennaio Maria Luisa fu nominata reggente per la seconda volta. La mattina del 25 Napoleone disse addio al figlio e alla moglie in lacrime. Non si sarebbero mai pi\u00f9 rivisti. Nelle lettere che la reggente inviava al marito non mostrava affatto una situazione positiva: lei era molto malinconica, donne e bambini abbandonavano Parigi, i quadri e i tesori del Louvre venivano messi al sicuro. L'8 febbraio 1814 Napoleone scrisse a suo fratello Giuseppe che se lui fosse morto, l'imperatrice e il principe ereditario sarebbero dovuti andare a Rambouillet piuttosto che finire nelle mani degli austriaci: \u00abPreferirei che mio figlio venisse strozzato, anzich\u00e9 vederlo mai a Vienna, educato da principe austriaco\u00bb.\nMaria Luisa scriveva al marito confidando nella pace: \u00abAdesso non bramo che la pace; lontano da te mi sento cos\u00ec derelitta e cos\u00ec triste, che tutti i miei desideri si restringono a questo solo\u00bb. Napoleone invogli\u00f2 di nuovo la moglie a scrivere a suo padre chiedendogli di cambiar partito, ma Francesco I fu irremovibile. Un'ennesima trattativa di pace, iniziata gi\u00e0 il 5 febbraio a Ch\u00e2tillon-sur-Seine, si rivel\u00f2 fallimentare. Tra il 20 e il 21 marzo Napoleone fu sconfitto nella battaglia di Arcis-sur-Aube; in seguito, fece l'errore di cercare di cogliere il nemico alle spalle invece di fermarlo davanti a Parigi. Gli alleati mandarono uomini dietro a Napoleone, puntavano sulla capitale. La citt\u00e0 era nel caos e il 28 marzo, durante il Consiglio, il Ministro della Guerra avanz\u00f2 l'ipotesi di far evacuare l'imperatrice e il principe ereditario. Gli altri ministri, per\u00f2, decisero che la reggente rimanesse a Parigi. Intervenne allora Giuseppe che lesse gli espliciti ordini dell'imperatore scrittigli in una lettera del 16 marzo: se fosse stato impossibile difendere la citt\u00e0, sua moglie e suo figlio avrebbero dovuto lasciare la capitale e dirigersi verso la Loira.\nLa mattina del 29 marzo 1814 il corteo imperiale lasciava Parigi, minacciata a ovest dove i cosacchi avevano gi\u00e0 invaso Neuilly-sur-Seine. Il giorno dopo Parigi capitol\u00f2. Il viaggio dell'imperatrice termin\u00f2 la sera del 2 aprile a Blois, dove si trasfer\u00ec la corte e continuarono a tenersi le sedute del Consiglio. Era il quarto anniversario del loro matrimonio e Maria Luisa scrisse a Napoleone, che si trovava a Fontainebleau: \u00abCredo che la pace mi restituir\u00e0 tutta la mia serenit\u00e0. Bisogna davvero che tu ce ne faccia presto dono\u00bb. Lo stesso giorno a Parigi, il Senato dichiar\u00f2 decaduto l'imperatore. Napoleone sollecit\u00f2 la moglie a scrivere una lettera a Francesco I per raccomandare s\u00e9 stessa e il figlio. Maria Luisa scrisse: \u00abLo stato delle cose \u00e8 talmente triste e spaventoso per noi, che io cerco con mio figlio rifugio presso di Lei. \u00c8 dunque nelle Sue mani, babbo carissimo, che io rimetto la mia salvezza\u00bb. Il 6 aprile Napoleone abdic\u00f2 senza condizioni, senza nessuna successione per Napoleone II n\u00e9 una reggenza per Maria Luisa. Il giorno dopo la notizia arriv\u00f2 a Blois insieme a una missiva di Napoleone per Maria Luisa: \u00abAddio, mia brava Louise, mi dispiace per te. Scrivi a tuo padre e chiedigli di darti la Toscana; quanto a me, non voglio che l'isola d'Elba\u00bb.\nInizialmente Maria Luisa prese la decisione di raggiungerlo a Fontainebleau, poi fu convinta a restare a Blois. Scrisse al marito chiedendo istruzioni perch\u00e9 alcuni protendevano affinch\u00e9 lo raggiungesse, altri affinch\u00e9 tornasse dal padre. Napoleone non rispose e a Blois si presentarono un aiutante dello zar e un rappresentante del governo provvisorio francese che la convinsero a partire per Orl\u00e9ans. Nella citt\u00e0 le furono confiscati gli oggetti di valore, non solo i beni di Stato, ma anche i regali fattile dal marito. Maria Luisa era terrorizzata, temeva di fare la fine di Maria Antonietta e scrisse a Napoleone che aveva la febbre, che sputava sangue e che aveva bisogno d'aiuto. L'11 aprile Napoleone le scrisse e le rifer\u00ec le decisioni prese con gli alleati: lui avrebbe avuto l'Elba, lei e suo figlio il ducato di Parma, Piacenza e Guastalla. Continuava dicendole che avrebbe preferito che le dessero la Toscana, dimodoch\u00e9 potesse raggiungerlo per un soggiorno permanente all'isola d'Elba. Maria Luisa non segu\u00ec il marito nella sventura e il 16 aprile si incontr\u00f2 col padre a Rambouillet.\nFrancesco I torn\u00f2 a rioccupare il suo ruolo di guida che per quattro anni era spettato all'imperatore dei francesi. Il 24 aprile 1814 inizi\u00f2 il viaggio di ritorno in Austria di Maria Luisa. Il 2 maggio pass\u00f2 il Reno e lasci\u00f2 la Francia; sul suo diario scrisse: \u00abAuguro ogni bene alla povera Francia. Che possa godersi la pace di cui ha bisogno da tanto tempo e provare talvolta un po' di compassione per una persona che l'\u00e8 rimasta affezionata e che rimpiange il proprio destino e gli amici che deve necessariamente abbandonare l\u00e0\u00bb. Durante il resto del viaggio le sue condizioni psicofisiche peggiorarono sensibilmente: dimagriva sempre pi\u00f9, aveva una continua febbriciattola e si augurava la \u00abpace che si trova soltanto nella tomba\u00bb. In Austria fu riaccolta con manifestazioni di gioia da parte della popolazione e inizi\u00f2 a riprendersi. Per il futuro si aspettava di trovare appoggio a Vienna, un regno a Parma e qualche soggiorno all'Elba col consorte.\nCongresso di Vienna e incontro con Neipperg.\nA Vienna Maria Luisa fu accolta inizialmente con grandi dimostrazioni d'affetto; passati i primi tempi, per\u00f2, la sua serenit\u00e0 inizi\u00f2 a indispettire l'opinione pubblica e i suoi familiari, poich\u00e9 non si mostrava nemmeno un po' afflitta per la sventura accorsa a suo marito. Nel giugno 1814 Francesco I concesse a Maria Luisa una vacanza nella localit\u00e0 termale di Aix-les-Bains; al fianco della figlia pose un suo generale di fiducia, Adam Albert von Neipperg. Verso la fine d'agosto l'ex-imperatrice mostr\u00f2 l'intenzione di tornare a Vienna per discutere del suo futuro e di quello di suo figlio. Napoleone le scrisse che l'aspettava all'Elba per settembre, ma Maria Luisa non aveva desiderio di recarvisi e comunque non lo avrebbe fatto senza il consenso paterno. Durante il viaggio di ritorno attraverso la Svizzera, Maria Luisa manifest\u00f2 i sentimenti d'amore che aveva iniziato a provare per Neipperg, con cui si un\u00ec tra il 25 e il 26 settembre. Quando la notizia divenne di dominio pubblico, Maria Luisa fu aspramente criticata sia dai francesi sia dagli austriaci.\nIntanto le potenze europee si stavano impegnando a riordinare i paesi \"sconvolti\" dalle conquiste napoleoniche e fu convocato il congresso di Vienna per il 1\u00ba ottobre 1814. Maria Luisa fu tenuta lontano dalle iniziative del congresso e fu condotta a far vita di corte nel castello di Sch\u00f6nbrunn. A difendere le sue rivendicazioni sul Ducato di Parma, che le veniva contestato dai Borboni, ci pens\u00f2 Metternich. L'8 marzo 1815 Maria Luisa venne informata della fuga di Napoleone dall'isola d'Elba: l'ex-imperatrice croll\u00f2 emotivamente poich\u00e9 temeva di dover tornare in Francia. Scrisse a suo padre chiedendogli aiuto, che presto giunse da parte degli alleati. Le potenze del congresso dichiararono subito guerra a Napoleone e Maria Luisa sperava che la perdesse. Il marito le scrisse che l'aspettava per aprile e la richiese indietro ufficialmente a Francesco I; ma n\u00e9 l'imperatore, n\u00e9 sua figlia erano intenzionati ad accettare. Da parte sua Maria Luisa era ormai convinta del suo futuro a Parma con Neipperg, mandato a combattere in Italia, e al padre scrisse: \u00abMi sarebbe estremamente utile per via dell'andamento della mia casa e anche perch\u00e9 mi fido di lui e perch\u00e9 mi piacerebbe avere [a Parma] uno di qui, visto che non voglio fare nuove conoscenze!\u00bb.\nIl 31 maggio 1815 Maria Luisa fu rasserenata dal patto stretto tra Austria, Prussia e Russia: le tre grandi potenze riconobbero il Ducato di Parma a Maria Luisa e a suo figlio; una volta finita la guerra, avrebbero ottenuto anche il riconoscimento di Inghilterra, Francia e Spagna. Meno di un mese dopo, il 18 giugno 1815, Napoleone fu definitivamente sconfitto nella battaglia di Waterloo. Il 15 agosto 1815, mentre Napoleone era in viaggio per Sant'Elena, Maria Luisa scrisse a suo padre: \u00abSpero che venga trattato con bont\u00e0 e con clemenza, e La prego, babbo carissimo, di adoperarsi perch\u00e9 ci\u00f2 avvenga; questa \u00e8 l'unica cosa che io osi chiedere per lui ed \u00e8 l'ultima volta che mi prendo a cuore il suo destino, poich\u00e9 devo essergli riconoscente per la tranquilla indifferenza nella quale mi ha lasciato vivere invece di farmi infelice\u00bb. Napoleone giunse a Sant'Elena il 17 ottobre; il 12 dicembre, ventiquattresimo compleanno di Maria Luisa, l'ex-imperatrice si ricongiunse al suo amante Neipperg.\nQuando i lavori del congresso ripresero, Inghilterra, Francia e Spagna rifiutarono di concedere Parma a Maria Luisa e a suo figlio, visto come un pericoloso idolo per la rinascita del bonapartismo. Il bambino, in realt\u00e0, non rappresentava alcun pericolo dal momento che veniva ormai trattato ed educato come un arciduca austriaco e addirittura era chiamato Francesco (Franz). Alla fine i ducati furono concessi in vitalizio a Maria Luisa, ma non le fu permesso di portare suo figlio in Italia. Fu privata della dignit\u00e0 imperiale, di cui continuava a fregiarsi, e le fu dato il titolo di \"Sua Maest\u00e0 l'arciduchessa Maria Luisa d'Austria, duchessa di Parma, Piacenza e Guastalla\". Suo figlio, il cui futuro era ancora incerto, fu momentaneamente definito \"Altezza serenissima il principe di Parma\".\nDuchessa di Parma, Piacenza e Guastalla.\nLa nuova duchessa part\u00ec per l'Italia il 7 marzo 1816. Al suo fianco c'era l'amato e fidato Neipperg. In territorio italiano non le sarebbero mancati appoggi: il Regno Lombardo-Veneto era alle dirette dipendenze di Vienna; il Granducato di Toscana era governato da Ferdinando III, uno dei suoi zii pi\u00f9 cari; a Modena regnava Francesco IV, fratello dell'imperatrice Maria Ludovica. Sul trono di Napoli sedeva suo nonno Ferdinando I delle Due Sicilie. Prima per\u00f2 di prendere possesso del suo ducato, l'ex-imperatrice francese volle anche italianizzare il suo nome. Dopo il tedesco Marie Luise e il francese Marie Louise scelse l'italiano Maria Luigia e il 29 febbraio 1816 rese pubblica la sua scelta con un decreto. Durante il viaggio ci fu un grave lutto: la ventottenne imperatrice Maria Ludovica, da tempo malata di tisi, si spense il 7 aprile 1816 a Verona. L'entrata ufficiale nel ducato avvenne il 19 aprile, poco dopo scrisse al padre: \u00abIl popolo mi ha accolto con tale entusiasmo che mi sono venute le lacrime agli occhi\u00bb. La sua prima destinazione fu il palazzo ducale di Colorno, la sua futura residenza estiva. Il giorno dopo entr\u00f2 a Parma. Un cronista del tempo scrisse: \u00abFece il suo ingresso in questa capitale alle ore 5 pomeridiane. Si part\u00ec da Colorno in treno di campagna e prese quello di gala al casino del Tenente colonnello Fedolfi. Dietro lettera ministeriale, la Cattedrale fu magnificamente ornata. Fu pregato a supplire in questa funzione dall'Em. Vescovo, alquanto incomodato, mons. Scutellari e questo prelato coi canonici e con dodici Consorziali si appar\u00f2 nella cappella del Consorzio. Sua Maest\u00e0 fu ricevuta, sotto baldacchino, e condotta che in santuario, si di\u00e8 principio alla funzione\u00bb.\nMaria Luigia non si occup\u00f2 mai veramente di politica; era Neipperg, suo primo maggiordomo e ministro degli Esteri, a muovere il governo, tenendo anche conto delle direttive che Metternich gli inviava da Vienna.. Tra i suoi collaboratori si possono citare Stefano Sanvitale e Vittorio Paolucci de Calboli, discendente da un'antica famiglia nobile di Forl\u00ec. La Duchessa si limitava alle funzioni rappresentative che aveva gi\u00e0 ricoperto in passato. Maria Luigia desiderava soltanto \u00abpoter trascorrere qui la mia esistenza nella pi\u00f9 gran tranquillit\u00e0\u00bb e i suoi sudditi erano d'accordo con lei. Il 1\u00ba maggio 1817, dalla relazione con Neipperg, nacque una bambina, Albertina, a cui diede il titolo di contessa di Montenuovo (italianizzazione di Neuberg, da Neipperg). Il 22 aprile 1818 nacque una seconda bambina, Matilde Maria, che mor\u00ec bambina. L'8 agosto 1819 ebbero un altro figlio, Guglielmo. Ovviamente non pot\u00e9 riconoscere i suoi figli, che erano illegittimi, e per questo non poterono abitare a palazzo. La situazione la faceva soffrire, anche perch\u00e9 la loro esistenza era nota a Vienna e ai parmigiani.\nQuanto all'altro figlio, a Vienna, era stato deciso il suo destino: Francesco non sarebbe succeduto alla madre sul trono di Parma, che sarebbe tornato ai Borboni alla morte della duchessa. Maria Luigia scrisse al padre: \u00ab\u00c8 mio dovere di madre e mia ferma volont\u00e0 di veder posti mentr'io sono in vita i fondamentali della futura sistemazione di mio figlio\u00bb, richiedendo i territori palatino-bavaresi di Boemia appartenenti allo zio Ferdinando III di Toscana. Alla fine al bambino furono dati quei territori e il titolo di \"Altezza serenissima il duca di Reichstadt\". Per ritirare le patenti imperiali che stabilivano i titoli e il rango di suo figlio, Maria Luigia and\u00f2 sino a Vienna. Vi rimase dal 2 luglio al 1\u00ba settembre 1818; fu per lei una gioia poter riabbracciare Francesco, amato sinceramente dal nonno, e fu un dolore il doverlo lasciare di nuovo. Lo avrebbe rivisto due anni dopo e poi nel 1823, nel 1826, nel 1828, nel 1830 e infine nel 1832, sul letto di morte.\nMorte di Napoleone e seconde nozze.\nIl 5 maggio 1821 Napoleone mor\u00ec. Maria Luigia venne a conoscenza della morte del marito leggendo la \"Gazzetta del Piemonte\" del 19 luglio, mentre si trovava a Villa Sala con Neipperg e i figli. Allora si confid\u00f2 con la sua amica, Victoire de Poutet, contessa di Crenneville, alla quale scrisse: \u00abSono oggi in una grande incertezza, la \"Gazzetta del Piemonte\" ha annunciato in una maniera cos\u00ec positiva la morte dell'Imperatore Napoleone che non \u00e8 quasi pi\u00f9 possibile di dubitarne; confesso che ne sono stata estremamente colpita, poich\u00e9 anche se non ho mai avuto sentimenti molto vivi di alcun genere per lui, non posso dimenticare che \u00e8 il padre di mio figlio e che lontano dal maltrattarmi come il mondo crede, mi ha sempre testimoniati tutti i riguardi, la sola cosa che si possa desiderare in un matrimonio politico. Ne sono dunque stata molto afflitta e bench\u00e9 si debba essere contenti che Egli abbia finito la sua esistenza disgraziata in una maniera cos\u00ec cristiana, io gli avrei nonostante desiderato molti anni di fortuna e vita, purch\u00e9 fosse lontano da me. Nell'incertezza di quella che sia la verit\u00e0, mi sono stabilita a Sala, non volendo andare a teatro, sinch\u00e9 non si sappia qualcosa di sicuro\u00bb. \nPochi giorni dopo, il 24 luglio, Maria Luigia scrisse al figlio Francesco: \u00abSono certa che sentirete questo dolore profondamente, come lo sento io, perch\u00e9 sareste un ingrato se dimenticaste tutta la bont\u00e0 che Egli ha avuto per voi nella vostra tenera infanzia; sono anche certa che cercherete di imitare le sue virt\u00f9, evitando nello stesso tempo gli scogli che finirono col perderlo\u00bb. Napoleone non lasci\u00f2 in eredit\u00e0 alla moglie e al figlio del denaro liquido, ma delle reliquie affettive. Maria Luigia, per\u00f2, tent\u00f2 invano di ottenere parte del patrimonio per suo figlio.\nOrmai vedova, Maria Luigia poteva legalizzare la sua relazione con Neipperg che spos\u00f2 l'8 agosto 1821 con nozze morganatiche segrete, poich\u00e9 il rango del marito era inferiore al suo. I bambini di Maria Luigia andarono ad abitare in una d\u00e9pendance del Palazzo Ducale e furono seguiti da una governante e da un istitutore. A Parma Maria Luigia pot\u00e9 cos\u00ec replicare l'ambiente borghese e Biedermeier che aveva caratterizzato la sua infanzia a Vienna.\nIl marito mor\u00ec per problemi cardiaci otto anni dopo le nozze, il 22 febbraio 1829. Maria Luigia pianse molto la sua morte, ma da Vienna le fu vietato di portare pubblicamente il lutto. Il testamento di Neipperg parlava in termini chiari del matrimonio e dei figli, che la duchessa avrebbe voluto adottare. Vienna riconobbe ufficialmente la loro esistenza per mezzo di una confessione scritta, resa da Maria Luigia il 17 marzo 1829, che fu inserita negli \"Acta segreta\" degli archivi di Stato. Tuttavia, non le fu permesso di riconoscere n\u00e9 di adottare i suoi figli. L'imperatore Francesco I rivel\u00f2 al duca di Reichstadt che Neipperg, l'uomo che veniva a visitarlo di tanto in tanto e che lui stimava, era stato invero il suo patrigno. Quando poi seppe dei due fratellastri, il principe afferm\u00f2 di avere una madre \u00abbuona ma debole\u00bb.\nMoti rivoluzionari del 1831.\nNel 1830 la rivoluzione di luglio scacci\u00f2 per sempre i Borboni restaurati dal trono di Francia. Da l\u00ec, la rivolta dilag\u00f2 anche nel resto d'Europa: nei primi giorni del febbraio 1831 ci furono dei moti nel ducato di Modena e nelle Legazioni apostoliche di Bologna, Forl\u00ec, Ferrara e Ravenna. Successivamente fu coinvolta anche Parma. Maria Luigia aveva sempre avuto una visione piuttosto mite nei confronti dei carbonari rispetto a suo padre e al cugino reazionario Francesco IV di Modena. Tuttavia, era Vienna a comandare a Parma, attraverso il barone Josef von Werklein, e non la duchessa regnante. Il 4 febbraio 1831 si sollev\u00f2 Bologna, il giorno successivo fu la volta di Forl\u00ec, due citt\u00e0 che appartenevano allo Stato pontificio, e pochi giorni dopo anche i parmigiani manifestarono di fronte al Palazzo Ducale col grido: \u00abCostituzione e morte a Werklein!\u00bb. Non era la rispettata duchessa l'oggetto delle loro proteste; il 12 febbraio Maria Luigia scrisse al padre: \u00abTra le 6 e le 7 di sera incominci\u00f2 sulla piazza grande uno strepito terribile, che poi s'incanal\u00f2 per tutte le vie arrivando fino al Palazzo, dove, accanto a voci di evviva al mio indirizzo, si sono sentite parole scellerate contro Werklein e le autorit\u00e0\u00bb.\nFurono schierati i cannoni, ma una delegazione di notabili chiese alla duchessa di non far sparare sul popolo. Maria Luigia, che non voleva ricorrere alla violenza, tuttavia non sapeva come agire e decise di lasciare la citt\u00e0, cosa che le fu impedita dai parmigiani, che vedevano in lei la garante dell'accettazione delle loro richieste. Tra il 14 e il 15 febbraio, per\u00f2, riusc\u00ec a lasciare Parma, scortata dai granatieri ducali e dalla neocostituita Guardia nazionale; a Parma nel frattempo si insediava un governo provvisorio affidato al conte Claudio Linati. Da Piacenza Maria Luigia scrisse al padre di trovare un altro impiego a Werklein, \u00abche non pu\u00f2 servire a nulla, ma pu\u00f2 nuocere assai\u00bb. Francesco I mand\u00f2 le sue truppe e il 2 marzo a Fiorenzuola d'Arda ci fu il primo e ultimo fallimentare tentativo dei rivoltosi. L'8 agosto la duchessa rientr\u00f2 nella capitale: i parmigiani erano scontenti, non tanto per il ritorno di Maria Luigia, quanto per la presenza delle truppe austriache in citt\u00e0. Onde evitare altri tumulti, Maria Luigia decise di non condannare i capi dei rivoltosi e il 29 settembre 1831 proclam\u00f2 lei stessa un'amnistia.\nMorte del figlio e terze nozze.\nIl duca di Reichstadt Francesco era stato educato secondo i princ\u00ecpi degli Asburgo e aveva perseguito la carriera militare, diventando ufficiale nel 1828. Tuttavia, la sua salute era estremamente cagionevole, soprattutto a causa di una crescita prematura che lo aveva fatto diventare un esile ragazzo alto quasi un metro e novanta centimetri. La sua sorte sventurata di figlio d'un imperatore decaduto e la sua bellezza delicata e malinconica, gli valsero simpatia e compassione, in particolare dalla zia acquisita Sofia di Baviera. A vent'anni si ammal\u00f2 di tisi, che lo consum\u00f2 sino alla morte. Il suo stato all'inizio di giugno del 1832 peggior\u00f2 notevolmente. Maria Luigia fu tenuta completamente all'oscuro della salute del figlio, poich\u00e9 si desiderava che lei restasse a Parma, visto il delicato momento politico. Non appena da Vienna giunsero notizie pi\u00f9 gravi, Maria Luigia non esit\u00f2 a partire, bench\u00e9 avesse febbre e tosse, ma perse del tempo a Trieste perch\u00e9 l'imperatore giunse in ritardo. Il 24 giugno rivide finalmente il figlio, che l'abbracci\u00f2. Francesco si spense il 22 luglio 1832, invocando la madre che era al suo capezzale. La sua morte fu pianta con grande costernazione della madre, del nonno e di tutta la corte austriaca.\nA Parma, dopo la dipartita di Werklein, Metternich invi\u00f2 come suo sostituto Wenzel Philipp von Mar\u00e9schall. Il nuovo ministro inizi\u00f2 presto a criticare la duchessa, che non solo non voleva adottare un regime repressivo, ma anche si comportava troppo liberamente nella sua vita privata. Maria Luigia aveva amato molto ed era stata riamata da Neipperg; dopo la sua morte, la duchessa si consol\u00f2 iniziando a circondarsi di numerosi amanti. Mar\u00e9schall fu sostituito nel 1833 e al suo posto fu inviato un francese, il conte Charles-Ren\u00e9 de Bombelles (1785-1856). Sei mesi dopo il suo arrivo, il 17 febbraio 1834, Maria Luisa e Bombelles contrassero in segreto un matrimonio morganatico. Le nuove nozze non furono dettate dall'amore, ma dalla convenienza di avere un marito accanto, che fosse anche il primo uomo dello Stato.\nIl 2 marzo 1835 Francesco I mor\u00ec; Maria Luisa scrisse all'amica Victoire: \u00abHo perduto l'essere che nelle circostanze pi\u00f9 difficili della mia vita mi \u00e8 stato padre, amico e consigliere\u00bb. Con il nuovo imperatore, suo fratello Ferdinando I, Maria Luigia ebbe rapporti puramente formali.\nUltimi anni e morte.\nNel 1839 Maria Luisa disse che la sua felicit\u00e0 era tutta \u00abnella consolazione che possono darmi i miei bravi figli e nello sforzo d'adempiere, per quanto m'\u00e8 consentito dalle mie deboli forze, i doveri che Iddio m'impone\u00bb. Il resto della sua vita fu relativamente tranquillo: Maria Luigia era circondata dall'affetto dei suoi cari, un marito che la rispettava e dei figli che l'amavano. Albertina si spos\u00f2 con Luigi Sanvitale, conte di Fontanellato, ed ebbero quattro figli. Guglielmo, invece, spos\u00f2 la contessa Giuliana Batthy\u00e1ny-Strattmann, da cui ebbe tre figli (nati dopo la morte della duchessa).\nLa borghesizzazione economica e sociale che si era operata sotto il governo di Maria Luigia, inizi\u00f2 a dare i suoi frutti poco prima delle rivoluzioni del 1848. Anche a Parma ci furono manifestazioni d'entusiasmo per l'elezione di papa Pio IX, mentre la presenza austriaca in Italia era sempre pi\u00f9 biasimata. La stessa duchessa, per quanto amata nel corso del suo trentennale governo, si sentiva trattata con pi\u00f9 freddezza rispetto al passato. Il 9 dicembre 1847, Maria Luigia, una donna invecchiata anzitempo, accus\u00f2 dei dolori al petto che peggiorarono la sera quando sopraggiunsero brividi e febbre. Nonostante questo, la duchessa volle presiedere il Consiglio e quando si ritir\u00f2 disse in italiano: \u00abAddio, amici miei\u00bb. Il 12 dicembre, giorno del suo cinquantaseiesimo compleanno, sembr\u00f2 riprendersi per poi peggiorare di nuovo. L'intera citt\u00e0 era costernata dal dolore e davanti al palazzo si radun\u00f2, in silenzio, una gran folla. Chiese l'estrema unzione e il Viatico, poi fece dar lettura del suo testamento: nominava erede universale del suo patrimonio suo cugino, l'arciduca Leopoldo Luigi (figlio di suo zio Ranieri, vicer\u00e9 del Lombardo-Veneto); ai due figli, che in quanto illegittimi non potevano essere suoi eredi, fece avere fiorini ciascuno e degli oggetti personali. Accanto a lei c'erano suo marito, la figlia e il genero (il figlio stava prestando servizio come ufficiale in una guarnigione austriaca). Il giorno della sua morte era perfettamente lucida: verso le dodici del 17 dicembre 1847, dopo aver avuto molti conati di vomito, si assop\u00ec serenamente per non svegliarsi pi\u00f9. Alle diciassette era morta. Il suo medico Fritsch indic\u00f2 come causa della morte una pleurite reumatica. La salma fu imbalsamata dal dottor Giuseppe Rossi, l'uomo che trent'anni prima aveva allevato i suoi due figli prima delle nozze con Neipperg. Alla vigilia di Natale fu celebrato il rito funebre. Il feldmaresciallo Josef Radetzky, comandante in capo delle truppe austriache in Italia, invi\u00f2 a Parma uno squadrone di centocinquanta ussari come scorta d'onore. Accompagnata da questi soldati l'ex-imperatrice dei francesi e duchessa di Parma inizi\u00f2 il suo ultimo viaggio verso Vienna. Dei suoi fratelli e sorelle le erano sopravvissuti soltanto Maria Clementina, principessa di Salerno, Ferdinando I, imperatore d'Austria, e Francesco Carlo, arciduca d'Austria.\nSecondo quanto stabilito dal congresso di Vienna il titolo di duca di Parma e Piacenza pass\u00f2 al principe Carlo II di Parma, nipote dell'ultimo regnante prima di Maria Luigia, ma quello di duca di Guastalla pass\u00f2 al duca Francesco V d'Asburgo-Este. \nLa duchessa Maria Luigia fu sepolta nella Cripta Imperiale a Vienna, vicino a suo figlio, il duca di Reichstadt e al padre, l'imperatore Francesco I. Nel 1940 Hitler fece traslare le spoglie di Napoleone II a Les Invalides, accanto a quelle del padre. Tra il 1960 e il 1962 ci fu un nuovo riordinamento delle salme e il corpo di Maria Luigia fu trasferito nella nuova cappella (), di fronte a quello di suo nipote, lo sventurato imperatore del Messico Massimiliano.\nOpere.\nFin dall'inizio del suo governo Maria Luigia dimostr\u00f2 di essere una sovrana illuminata. Si interess\u00f2 subito, per esempio, in modo molto attento, della prevenzione e della lotta alle epidemie, con una serie di regolamenti del 4 marzo 1817 che dovevano servire a contrastare un'epidemia di tifo. Maria Luigia dedic\u00f2 anche un particolare interesse alla condizione femminile e nel settembre del 1817 inaugur\u00f2 l'Istituto di maternit\u00e0 e la Clinica Ostetrica Universitaria. Pens\u00f2 anche ai malati di mente, che fece trasferire in un ambiente ampio e confortevole, chiamato l'Ospizio dei Pazzerelli, che fu ubicato in un convento cittadino. Dal 1831 cur\u00f2 predisposizioni per una eventuale epidemia di colera e quando questa arriv\u00f2 nel giugno del 1836, ella l'affront\u00f2 coraggiosamente. Maria Luigia visitava gli ammalati per confortarli e si inginocchi\u00f2 accanto a quelli che, per mancanza di letti, erano stati deposti sui pavimenti dei corridoi. Nello stesso anno cre\u00f2 inoltre una medaglia per premiare coloro che seppero contrastare l'epidemia attraverso consigli e provvedimenti. Per aiutare la citt\u00e0 fece anche fondere la preziosa toilette d'argento dorato regalatole dalla citt\u00e0 di Parigi per le nozze con Napoleone e ne ricav\u00f2 franchi. Alla fine l'epidemia fu debellata nel settembre dello stesso anno, con un totale di 438 morti.\nLa prima opera architettonica realizzata durante il governo di Maria Luigia fu la costruzione del ponte sul fiume Taro, progettato dall'ingegnere Antonio Cocconcelli. I lavori, avviati nel 1816, durarono tre anni, non senza lunghe sospensioni a causa di una serie di piene del fiume. L'inaugurazione avvenne il 10 ottobre 1819, alla presenza della duchessa e in quell'occasione furono sorteggiate 24 \"ragazze da marito\" alle quali fu assegnata una dote di 250 nuove lire di Parma.\nIl 22 maggio 1819 Maria Luigia ordin\u00f2 la costruzione di un ponte sulla Trebbia e affid\u00f2 di nuovo la stesura del progetto all'architetto Antonio Cocconcelli, ingegnere capo dei Ducati, affiancato dall'ingegner Giambattista Ferrari. Il progetto iniziale prevedeva un ponte in legno con piloni e altre opere in pietra, ma venne modificato su pressione dei piacentini che chiesero che il ponte fosse costruito in cotto. Maria Luigia accolse tali suppliche con il Sovrano Rescritto del 5 dicembre 1821. La costruzione venne ultimata quattro anni dopo e il Ponte di Trebbia venne inaugurato dalla Dichessa nel giugno del 1825, alla presenza di Francesco I d'Austria e dell'Imperatrice (genitori di Maria Luigia), del Vicer\u00e9 e della Viceregina del Lombardo-Veneto arrivati direttamente da Castel San Giovanni.\nNon furono gli unici ponti fatti costruire da Maria Luigia per ovviare ai disagi causati dalle piene del Taro, della Trebbia e dei loro affluenti. Tra il 1835 e il 1836 venne eretto il ponte sul Nure a Ponte dell\u2019Olio, detto \"di Maria Luigia d'Austria\", che sostitu\u00ec il precedente caduto in rovina. Nel 1837 fu inaugurato il ponte sull\u2019Arda a Fiorenzuola d'Arda, nel 1838 fu aperto quello sul Nure a Pontenure. Nel 1843 il ponte sul Tidone, presso Sarmato, che sostitu\u00ec il precedente manufatto in legno.\nDopo aver fatto riadattare il Teatro Farnese, Maria Luigia, che amava la musica, fece costruire il nuovo Teatro Ducale, ora Teatro Regio, che fu iniziato nel 1821 e terminato nel 1829, con una spesa complessiva astronomica di lire. Fu inaugurato il 13 maggio 1829 con \"Zaira\", un'opera nuova di Vincenzo Bellini. Il sipario fu dipinto da Giovan Battista Borghesi con un'allegoria rappresentante la corte ducale, in cui Maria Luigia \u00e8 raffigurata nella figura centrale con le sembianze di Minerva. La duchessa impose prezzi d'ingresso bassi per aprire il teatro anche ai meno abbienti. Sempre nel 1821 Maria Luigia fond\u00f2 anche il Conservatorio di Parma, dove molti anni dopo avrebbe studiato il grande direttore d'orchestra Arturo Toscanini. Il compositore simbolo del Risorgimento Giuseppe Verdi, al quale Maria Luigia aveva donato una borsa di studio, le dedic\u00f2 una delle sue prime opere, \"I Lombardi alla prima crociata\".\nMaria Luigia rinnov\u00f2 anche il Palazzo Ducale di Parma, fece ampliare il Casino dei Boschi a Sala Baganza e nei pressi fece costruire la villa del Ferlaro per i suoi figli. Nel Palazzo della Pilotta, invece, fece allestire una biblioteca, un museo archeologico e una pinacoteca, poi diventata Galleria nazionale di Parma. Tra le numerose opere c'\u00e8 anche la statua della duchessa nelle sembianze della Concordia, di Antonio Canova. Nel 1833 fu creata una sala per l'Archivio di Stato e nel 1834 fu terminato l'ampliamento della biblioteca. La sovrana fuse inoltre il collegio Lalatta e il collegio dei Nobili in una sola istituzione, il collegio ducale Maria Luigia (ribattezzato nel 1896 convitto nazionale Maria Luigia), con sede nell'omonimo palazzo, affidato ai padri Barnabiti.\nGrazie alla sua azione governativa, il popolo soprannomin\u00f2 presto Maria Luigia la \"buona duchessa\". A Maria Luigia \u00e8 dedicato il Convitto nazionale di Parma.\nIl Museo Glauco Lombardi.\nA Parma c'\u00e8 un museo interamente dedicato al ricordo della duchessa di Parma e Piacenza. \u00c8 il museo fondato nel 1912 da Glauco Lombardi (1881 - 1970) il massimo raccoglitore di cimeli di Maria Luigia. \u00c8 allestito in quello che un tempo era chiamato \"Palazzo di Riserva\" e che si trovava proprio di fronte al Palazzo Ducale, distrutto dai bombardamenti durante la seconda guerra mondiale. Nel museo sono raccolti tra gli altri il manto azzurro da duchessa e un frammento del suo manto imperiale d'argento, un braccialetto con la miniatura di Neipperg, gli oggetti che teneva sullo scrittoio, i pennelli e i colori che usava per dipingere, i suoi acquerelli, gli oggetti da cucito e da ricamo, il suo fortepiano e ciocche di capelli suoi e dei figli."}
{"id": "239288", "revid": "782495", "url": "https://it.wikipedia.org/wiki?curid=239288", "title": "Deposizione chimica da vapore", "text": "La deposizione chimica da vapore (in inglese \"Chemical Vapor Deposition\" o CVD) \u00e8 una tecnica di sintesi che permette di ottenere su supporto solido un deposito a partire da un precursore molecolare, introdotto in forma gassosa e che si decompone sulla superficie del substrato. Il trasporto del precursore avviene mediante l'uso di un gas di trasporto come ossigeno, argon, idrogeno o azoto, grazie al quale vengono poi allontanati dal sistema anche i prodotti di decomposizione gassosi. \nCaratteristiche.\nLe caratteristiche principali del precursore consistono in un'alta tensione di vapore ed una buona stabilit\u00e0 termica, tale da evitare la decomposizione durante la fase di trasporto. In aggiunta esso deve essere anche facilmente reperibile ed economico, nonch\u00e9 non presentare particolari problemi ambientali. La scelta del precursore viene effettuata, naturalmente, in previsione del materiale finale che si vuole ottenere, e rappresenta a tutt'oggi uno dei campi di ricerca pi\u00f9 rilevanti. \nVantaggi.\nI principali vantaggi che si hanno nell'uso del processo del CVD si distinguono nell'alta velocit\u00e0 di deposizione, nell'omogeneit\u00e0 e nella purezza dello strato distribuito sul supporto. Lavorando in condizioni lontane dall'equilibrio termodinamico, esso inoltre permette di ottenere dei depositi con caratteristiche difficilmente ottenibili per altre vie sintetiche. La scalabilit\u00e0 industriale del processo \u00e8 gi\u00e0 realt\u00e0 visto la presenza di reattori industriali gi\u00e0 attivi nel campo dell'elettronica e optoelettronica. \nSvantaggi.\nGli svantaggi di questa tecnica sono nell'utilizzo di complessi apparati strumentali, controllo del processo e dallo sviluppo di opportuni precursori molecolari con le caratteristiche gi\u00e0 descritte. \nI tipi pi\u00f9 comuni di reazioni coinvolte nella tecnica del CVD sono:\nTale tecnica si \u00e8 rivelata rivoluzionaria per soddisfare le richieste di diamanti, in quanto \u00e8 un metodo di sintesi del prezioso cristallo.\nIn questa tecnica, una miscela di idrogeno e un gas contenente carbonio, come il metano (CH4) viene decomposta riscaldandola a 2200\u00a0\u00b0C, con microonde o un filamento riscaldato.\nGli atomi di carbonio si depositano su una lamina (tipicamente di silicio) nella camera di deposizione e formano lentamente un sottile strato di minuscoli diamanti.\nLe nazioni pi\u00f9 attive nella sintesi di diamanti con il CVD sono USA, Russia e Giappone. Le applicazioni vanno dagli utensili di precisione, agli abrasivi, al rivestimento di altoparlanti.\nOltre che per la deposizione di film sottili, la tecnica CVD sta ricoprendo sempre pi\u00f9 importanza anche per la sintesi di nanosistemi supportati, con svariate applicazioni dalla sensoristica alla catalisi.\nMicroelettronica.\nLa CVD \u00e8 una tecnica molto utilizzata anche nella fabbricazione di dispositivi microelettronici, per la deposizione di film sottili su un substrato semiconduttore (solitamente silicio), grazie alla quale \u00e8 possibile depositare una grande variet\u00e0 di materiali diversi. Consiste nell'inserimento all'interno di una camera ad alta temperatura di precursori del materiale che si vuole deporre, i quali diffonderanno al suo interno e andranno a reagire sulla superficie della fetta di Silicio, rilasciando prodotti volatili e un prodotto non volatile che rimarr\u00e0 sulla superficie.\nAlcuni dei motivi per i quali \u00e8 ampiamente utilizzata sono:\nA questi pregi pu\u00f2 opporsi il difetto che il film pu\u00f2 avere dello stress residuo dovuto al fatto che il materiale deposto \u00e8 composto da molecole con passo reticolare maggiore (o minore) di quello del substrato di silicio e per questo potrebbe essere stressato in compressione (o in tensione); il rilascio di questo stress potrebbe andare a creare delle dislocazioni o difetti al reticolo del substrato, che solitamente \u00e8 monocristallino.\nUn esempio pu\u00f2 essere fatto con la deposizione di nitruro di silicio, che avviene intorno agli 800-900 \u00b0C in condizioni di bassa pressione (LPCVD) inserendo nella camera silano ed ammoniaca:\n&lt;chem&gt;3SiH4 + 4NH3 -&gt; Si3N4 + 12H2&lt;/chem&gt;\nCi possono essere delle varianti con pressioni o temperature diverse, tra cui le pi\u00f9 importanti sono:"}
{"id": "239289", "revid": "1776051", "url": "https://it.wikipedia.org/wiki?curid=239289", "title": "Aerei statunitensi nella seconda guerra mondiale", "text": "Aerei impiegati dalle forze armate americane, USAAF, USAAC, USN e USMC durante la Seconda guerra mondiale."}
{"id": "239290", "revid": "109824247", "url": "https://it.wikipedia.org/wiki?curid=239290", "title": "Fokker Eindecker", "text": "Per Fokker Eindecker, o anche \"serie Eindecker\", si intende una famiglia di aerei da caccia monoplani (\"Eindecker\" significa appunto \"monoplano\" in tedesco) che nacquero per mano del progettista olandese Anthony Fokker.\nCi\u00f2 che li rese famosi fu il primo dispositivo di sincronizzazione delle mitragliatrici: permetteva al pilota di sparare attraverso le pale dell'elica senza danneggiarla. Grazie a questa capacit\u00e0, gli aerei di questa serie possono essere definiti come i primi caccia della storia: inizialmente furono progettati come ricognitori (Fokker M.5), ma dotarli di questa nuova invenzione li rese delle macchine micidiali. L'innovazione inoltre fu introdotta quando gli aerei inglesi e francesi avevano ancora pochissime capacit\u00e0 di difesa, rendendoli quindi dei facili bersagli; l'elevato numero di perdite gett\u00f2 nel panico i comandi alleati e fece guadagnare ai Fokker il soprannome \"Scourge\", \"flagello\". Molti degli Assi tedeschi conquistarono la loro fama a bordo di questi aerei, come ad esempio Max Immelmann. La supremazia ebbe termine nei primi mesi del 1916, con l'entrata in servizio dei nuovi Nieuport francesi, degli Airco DH.2 e Royal Aircraft Factory F.E.2 britannici, che ristabilirono l'equilibrio delle forze in campo."}
{"id": "239292", "revid": "17351", "url": "https://it.wikipedia.org/wiki?curid=239292", "title": "Eindecker", "text": ""}
{"id": "239294", "revid": "126257", "url": "https://it.wikipedia.org/wiki?curid=239294", "title": "Miranti all'infuori", "text": ""}
{"id": "239295", "revid": "2175", "url": "https://it.wikipedia.org/wiki?curid=239295", "title": "2-AG", "text": ""}
{"id": "239296", "revid": "1516566", "url": "https://it.wikipedia.org/wiki?curid=239296", "title": "Mondo (araldica)", "text": "Mondo \u00e8 un termine utilizzato in araldica per indicare una palla cerchiata e centrata, sostenente un globetto cimato da una crocetta d'Avellana o patente.\nLa figura \u00e8 pi\u00f9 nota come \"globo imperiale\". Il globo imperiale, insieme con lo scettro, \u00e8 classico emblema di sovranit\u00e0. In taluni casi il termine indica il globo stellato."}
{"id": "239297", "revid": "242434", "url": "https://it.wikipedia.org/wiki?curid=239297", "title": "Globo imperiale", "text": ""}
{"id": "239302", "revid": "1543377", "url": "https://it.wikipedia.org/wiki?curid=239302", "title": "Amelia Rosselli", "text": "Biografia.\nAmelia Rosselli nacque a Parigi, figlia dell'esule antifascista Carlo Rosselli, teorico del Socialismo Liberale, e di Marion Catherine Cave, nata in Inghilterra e attivista del partito laburista britannico, sorella del musicologo John Rosselli. Nel 1940, dopo l'assassinio del padre e dello zio, ordinato da Mussolini e Ciano, da parte delle milizie fasciste (cagoulards) in Francia (1937), esul\u00f2 con la famiglia, esperienza che determin\u00f2 il carattere apolide e insieme personalissimo della sua opera.\nAmelia Rosselli si trasfer\u00ec dapprima in Svizzera e quindi negli Stati Uniti. Comp\u00ec all'estero (senza regolarit\u00e0) studi letterari, filosofici e musicali, ultimandoli in Inghilterra, poich\u00e9 in Italia, dove era tornata nel 1946, non le poterono essere riconosciuti.\nNegli anni quaranta e cinquanta si occup\u00f2 di teoria musicale, etnomusicologia e composizione, trasponendo le sue ricerche in alcuni saggi.\nNel 1948 cominci\u00f2 a lavorare come traduttrice dall'inglese per alcune case editrici di Firenze e Roma e per la Rai; nel frattempo continu\u00f2 a dedicarsi a studi letterari e filosofici. In questi anni frequent\u00f2 gli ambienti letterari romani (tramite gli amici Carlo Levi e Rocco Scotellaro, conosciuto nel 1950) e gli artisti che avrebbero successivamente dato vita all'avanguardia del Gruppo 63.\nNegli anni sessanta si iscrisse al PCI e inizi\u00f2 a pubblicare i suoi testi principalmente su riviste, attirando l'attenzione di Zanzotto, Raboni e Pasolini.\nNel 1963 ventiquattro sue poesie furono pubblicate in \"Il Menab\u00f2\". L'anno successivo usc\u00ec la sua prima raccolta di versi, \"Variazioni belliche\", edita da Garzanti, e nel 1969 la raccolta \"Serie ospedaliera\", comprensiva del poemetto di difficile gestazione e inedito \"La Libellula\". Nel 1966 inizi\u00f2 a pubblicare numerose recensioni letterarie su giornali come \"Paese Sera\" e \"L'Unit\u00e0\". Nel 1981 usc\u00ec \"Impromptu\", un lungo poema diviso in tredici sezioni, e nel 1983 \"Appunti sparsi e persi\", scritti tra il 1966 e il 1977. Notevole anche la sua ricerca plurilinguistica in poesia (poesie e prose giovanili in francese e in inglese, la successiva raccolta in inglese \"Sleep\"). Alcune prose italiane, autobiografiche, di vari periodi, furono raccolte e pubblicate nel 1990, con il titolo \"Diario ottuso\".\nLa morte della madre (avvenuta nel 1949) e altre drammatiche vicende biografiche le causarono ricorrenti esaurimenti nervosi. Non accett\u00f2 mai la diagnosi di schizofrenia paranoide che le venne fornita da cliniche svizzere e inglesi, ma parl\u00f2 per lo pi\u00f9 di lesioni al sistema extrapiramidale, connesse alla malattia di Parkinson, il cui esordio si manifest\u00f2 gi\u00e0 a 39 anni.\n\u00c8 rimasta una figura di scrittrice unica per il suo plurilinguismo e per il tentativo di fondere l'uso della lingua con l'universalismo della musica. Ha vissuto gli ultimi anni della sua vita a Roma, nella sua casa a via del Corallo, dove \u00e8 morta suicida l'11 febbraio 1996 per cause connesse a una grave depressione. La data del suicidio segna forse volontariamente un nesso indelebile con quella di Sylvia Plath, autrice che la Rosselli tradusse e am\u00f2, dedicandole anche diverse pagine critiche. Il suo archivio, insieme a molti suoi disegni, sono conservati presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia. "}
{"id": "239303", "revid": "767487", "url": "https://it.wikipedia.org/wiki?curid=239303", "title": "Montante (araldica)", "text": ""}
{"id": "239307", "revid": "1372005", "url": "https://it.wikipedia.org/wiki?curid=239307", "title": "Bigamia", "text": "La bigamia \u00e8 la condizione di chi, essendo legamente coniugato, contrae un ulteriore matrimonio, o di chi, non coniugato, contrae matrimonio con persona gi\u00e0 coniugata.\nConsentita in diversi Paesi del mondo, in Italia costituisce un delitto contro la famiglia, previsto dall'art. 556 del codice penale.\nOrdinamento italiano.\nSecondo l'art. 556 c.p., \"Chiunque, essendo legato da matrimonio avente effetti civili, ne contrae un altro, pur avente effetti civili, \u00e8 punito con la reclusione da uno a cinque anni. Alla stessa pena soggiace chi, non essendo coniugato, contrae matrimonio con persona legata da matrimonio avente effetti civili.\"\n\"La pena \u00e8 aumentata se il colpevole ha indotto in errore la persona, con la quale ha contratto matrimonio, sulla libert\u00e0 dello stato proprio o di lei.\"\n\"Se il matrimonio, contratto precedentemente dal bigamo, \u00e8 dichiarato nullo, ovvero \u00e8 annullato il secondo matrimonio per causa diversa dalla bigamia, il reato \u00e8 estinto, anche rispetto a coloro che sono concorsi nel reato, e, se vi \u00e8 stata condanna, ne cessano l'esecuzione e gli effetti penali.\"\nI figli nati da una relazione coniugata bigama seguono le sorti dell'elemento psicologico dei genitori. In caso di buona fede anche solo unilaterale i figli nati si considerano legittimi solo a favore del coniuge di buona fede, saranno considerati naturali rispetto al coniuge di mala fede."}
{"id": "239310", "revid": "1419531", "url": "https://it.wikipedia.org/wiki?curid=239310", "title": "Delitto", "text": "Il delitto (dal latino \"delictum\", participio passato del verbo \"delinqu\u0115re\", 'venire meno [al dovere]', composto dal prefisso \"de-\" e da \"linqu\u0115re\", 'tralasciare') \u00e8, nel diritto, un particolare tipo di illecito.\nUtilizzo.\nIn particolare, il termine viene utilizzato con due diversi significati:\nDelitto civile.\nNel diritto civile di alcuni ordinamenti di \"civil law\" (Francia, Spagna ecc.) il \"delitto\" \u00e8 una delle due categorie in cui si dividono gli illeciti civili extracontrattuali essendo l'altra quella del quasi delitto. La distinzione risale al diritto romano ed \u00e8 stata accolta dal \"Code Napol\u00e9on\", donde si \u00e8 diffusa agli altri codici civili che lo hanno preso a modello, tra i quali il Codice civile italiano del 1865. Non \u00e8 stata, invece, ripresa dal Codice civile italiano del 1942; scelte analoghe sono state fatte anche da altre codificazioni del XX secolo. La distinzione tra delitti e quasi delitti non \u00e8 stata accolta nemmeno dal codice civile tedesco (BGB).\nL'accezione di delitto come illecito civile \u00e8 la pi\u00f9 antica, risalendo al diritto romano dove il \"delictum\" (detto anche \"maleficium\") era un atto illecito, fonte di obbligazioni (\"obligati\u00f2nes ex delicto\"). Il \"delictum\" era considerato un'offesa arrecata al singolo individuo e legittimava una reazione individuale, in ci\u00f2 differenziandosi dal \"crimen\", figura corrispondente all'odierno reato. In epoca classica erano considerati \"delicta\" il \"furtum\", l'\"iniuria\", il \"damnum iniuria datum\" e la rapina (\"bona vi rapta\"). In seguito il pretore accord\u00f2 l'azione anche per altre figure di illecito, che in epoca postclassica furono fatte rientrare tra i \"quasi delicta\".\nDelitto penale.\nNegli ordinamenti che adottano la classificazione tripartita, di origine francese, i \"delitti\" sono reati di gravit\u00e0 intermedia tra le contravvenzioni, pi\u00f9 lievi, e i crimini, pi\u00f9 gravi. Tale tripartizione, risalente alle codificazioni napoleoniche e, pi\u00f9 precisamente, al \"Code d'instruction criminelle\" del 1808 e al \"Code penal\" del 1810, \u00e8 stata poi adottata da molti altri ordinamenti di \"civil law\", tra i quali quello italiano con il codice penale del 1865. Il criterio di classificazione \u00e8 basato sulla pena: le pene vengono distinte in \"criminali\", \"correzionali\" e \"di polizia\" e i reati puniti con le medesime vengono classificati rispettivamente come crimini, delitti e contravvenzioni (ad esempio, il Codice penale italiano del 1865 annoverava tra le pene criminali: la pena di morte, i lavori forzati a vita, i lavori forzati a tempo, la reclusione, la relegazione e l'interdizione dai pubblici uffici; tra le pene correzionali: il carcere, la custodia, il confino, l'esilio locale, la sospensione dall'esercizio dei pubblici uffici e la multa; tra le pene di polizia: gli arresti e l'ammenda).\nCon il tempo taluni ordinamenti hanno introdotto deviazioni dal modello originario. In particolare, in alcuni ordinamenti si \u00e8 passati dalla tripartizione a una bipartizione, eliminando la categoria dei crimini e facendola confluire in quella dei delitti (cos\u00ec nei codici penali vigenti di Italia, Spagna e Paesi Bassi), oppure eliminando la categoria delle contravvenzioni (cos\u00ec in Germania, dove, a seguito delle riforme del 1974-1975, sono state trasformate in illeciti amministrativi). Tra i paesi in cui \u00e8, invece, rimasta la classificazione tripartita si possono ricordare Francia, Svizzera e Belgio.\nSimili alla contrapposizione tra delitto e contravvenzione sono nei paesi di \"common law\" quella tradizionale tra \"felony\" e \"misdemeanor\", ancora usata in vari ordinamenti soprattutto negli Stati Uniti, e quelle che altrove l'hanno sostituita (ad esempio, tra \"indictable offence\" e \"summary offence\", adottata da Regno Unito, Canada, Australia e altri paesi del Commonwealth delle nazioni).\nOrdinamento italiano.\nNel vigente Codice penale italiano, come gi\u00e0 nel codice Codice Zanardelli del 1889, i reati sono distinti in \"delitti\" e \"contravvenzioni\". Il criterio distintivo \u00e8 di carattere prettamente formale, essendo basato sulla pena prevista. Stabilisce, infatti, l'art. 39 c.p. che \"i reati si distinguono in delitti e contravvenzioni, secondo la diversa specie delle pene per essi rispettivamente stabilite da questo codice\", mentre l'art. 17 c.p. precisa che pene per i delitti sono l'ergastolo, la reclusione e la multa (alle quali, nel testo originario, si aggiungeva la pena di morte), mentre pene per le contravvenzioni sono l'arresto e l'ammenda. Sono, inoltre, delitti tutti i reati militari (art. 37, 3\u00b0 comma, del Codice penale militare di pace).\nTra i pi\u00f9 noti esempi di delitti si possono ricordare: l'omicidio, la strage, le lesioni personali, la rapina, l'estorsione, il furto, la truffa, il sequestro di persona, la violenza sessuale, la concussione, le varie forme di corruzione, il peculato, gli atti osceni, la bancarotta fraudolenta, l'abbandono di minore, l'omissione di soccorso, l'associazione per delinquere.\nDistinzione dalle contravvenzioni.\nAnche se dottrina e giurisprudenza hanno variamente cercato un discrimine tra delitti e contravvenzioni, fino adesso il criterio formale appare l'unico in grado di distinguerli. Tra i criteri di distinzione sostanziali proposti si possono ricordare quello, pi\u00f9 risalente nel tempo, secondo cui i delitti offenderebbero diritti naturali, preesistenti alla legge (\"mala in se\") mentre la repressione delle contravvenzione sarebbe una scelta del legislatore, in vista della promozione del bene pubblico (\"mala quia prohibita\"); oppure quello secondo cui i delitti produrrebbero lesioni giuridiche mentre le contravvenzioni costituirebbero solamente un pericolo per un diritto altrui o per il bene pubblico. Nessuno di questi criteri, per\u00f2, si \u00e8 dimostrato convincente, trovando controesempi nel diritto positivo. Un vero e proprio criterio sostanziale di distinzione non viene fornito nemmeno dalla circolare della Presidenza del Consiglio dei ministri del 5 febbraio 1986 che, nell'indicare criteri orientativi per la scelta tra delitti e contravvenzioni in sede di redazione dei testi legislativi, raccomanda di ascrivere alle seconde le fattispecie di carattere preventivo-cautelare e quelle concernenti la disciplina di attivit\u00e0 sottoposte ad un potere amministrativo.\nIn linea di massima, i delitti sono considerati pi\u00f9 gravi e sono puniti pi\u00f9 severamente delle contravvenzioni, ma non mancano casi di delitti che paiono meno gravi, e sono dunque puniti meno severamente di certe contravvenzioni: ad esempio, il delitto di minaccia \u00e8 punito dall'art. 612 c.p. con la multa fino ad \u20ac 51, risultando in una pena pi\u00f9 leggera della contravvenzione di radunata sediziosa, per la quale l'art. 655 c.p. commina l'arresto fino a un anno.\nDisciplina specifica.\nCome detto, il codice penale stabilisce diverse pene per delitti e contravvenzioni, anche se le differenze sono pi\u00f9 nominali che di sostanza (si pensi alla multa e all'ammenda). Oltre alle pene detentive (ergastolo e reclusione) e pecuniaria (multa) possono essere previste per i delitti specifiche pene accessorie (art. 19 c.p.):\nLa distinzione tra delitti e contravvenzioni ha anche altre conseguenze di rilievo, poich\u00e9 varie sono le disposizioni di parte generale del codice penale che li trattano diversamente. Si possono ricordare le seguenti differenze:"}
{"id": "239311", "revid": "36426", "url": "https://it.wikipedia.org/wiki?curid=239311", "title": "Contravvenzione", "text": "La contravvenzione, nel diritto penale di vari ordinamenti di civil law, \u00e8 un reato appartenente alla categoria di minore gravit\u00e0, tra le due o tre nelle quali si dividono i reati.\nIn certi ordinamenti (ad esempio, in Italia e Spagna) le contravvenzioni si contrappongono ai delitti, in altri (ad esempio, in Francia, Svizzera e Belgio) a delitti e crimini.\nStoria e classificazione.\nLa classificazione tripartita dei reati in \"crimini\", \"delitti\" e \"contravvenzioni\" risale alle codificazioni napoleoniche e, pi\u00f9 precisamente, al \"Code d'instruction criminelle\" del 1808 e al \"Code penal\" del 1810; \u00e8 stata poi adottata da molti altri ordinamenti di civil law, tra i quali quello italiano con il codice penale del 1865.\nIl criterio di classificazione \u00e8 basato sulla pena: le pene vengono distinte in \"criminali\", \"correzionali\" e \"di polizia\" e i reati puniti con le medesime vengono classificati rispettivamente come crimini, delitti e contravvenzioni. In seguito, per\u00f2, taluni ordinamenti hanno eliminato la categoria delle contravvenzioni (cos\u00ec in Germania, dove, a seguito delle riforme del 1974-1975, sono state trasformate in illeciti amministrativi).\nSimili alla contrapposizione tra delitto e contravvenzione sono nei paesi di common law quella tradizionale tra \"felony\" e \"misdemeanor\", ancora usata in vari ordinamenti soprattutto negli Stati Uniti, e quelle che altrove l'hanno sostituita (ad esempio, tra \"indictable offence\" e \"summary offence\", adottata da Regno Unito, Canada, Australia e altri paesi del Commonwealth delle nazioni).\nOrdinamento italiano.\nNel vigente Codice penale italiano, come gi\u00e0 nel codice Codice Zanardelli del 1889, i reati sono distinti in \"delitti\" e \"contravvenzioni\". Il criterio distintivo \u00e8 di carattere prettamente formale, essendo basato sulla pena prevista. Stabilisce, infatti, l'art. 39 c.p. che \"i reati si distinguono in delitti e contravvenzioni, secondo la diversa specie delle pene per essi rispettivamente stabilite da questo codice\", mentre l'art. 17 c.p. precisa che pene per i delitti sono l'ergastolo, la reclusione e la multa (alle quali, nel testo originario, si aggiungeva la pena di morte), mentre pene per le contravvenzioni sono l'arresto e l'ammenda.\nDistinzione dai delitti.\nAnche se dottrina e giurisprudenza hanno variamente cercato un discrimine tra delitti e contravvenzioni, finora il criterio formale appare l'unico in grado di distinguerli. Un vero e proprio criterio sostanziale di distinzione non viene fornito nemmeno dalla circolare della Presidenza del Consiglio dei ministri del 5 febbraio 1986 che, nell'indicare criteri orientativi per la scelta tra delitti e contravvenzioni in sede di redazione dei testi legislativi, raccomanda di ascrivere alle seconde le fattispecie di carattere preventivo-cautelare e quelle concernenti la disciplina di attivit\u00e0 sottoposte a un potere amministrativo.\nIn linea di massima, i delitti sono considerati pi\u00f9 gravi e sono puniti pi\u00f9 severamente delle contravvenzioni, ma non mancano casi di delitti che paiono meno gravi e sono, in effetti, puniti meno severamente di certe contravvenzioni: si pensi al delitto di minaccia ex art. 612, comma 1 c.p., punito con una multa fino a \u20ac 1.032 (in assenza delle condizioni previste dal comma 2), meno severamente della contravvenzione di radunata sediziosa, per la quale l'art. 655 c.p. commina l'arresto fino a un anno.\nDisciplina specifica.\nCome detto, il codice penale stabilisce diverse pene per delitti e contravvenzioni, anche se, talvolta, la differenza \u00e8 pi\u00f9 nominale che di sostanza (si pensi alla multa e all'ammenda). Oltre alla pena detentiva (arresto) e pecuniaria (ammenda) possono essere previste per le contravvenzioni specifiche pene accessorie (art. 19 c.p.):\nLa distinzione tra delitti e contravvenzioni ha anche altre conseguenze di rilievo, poich\u00e9 varie sono le disposizioni di parte generale del codice penale che li trattano diversamente. Si possono ricordare le seguenti differenze:\n\"Contravvenzioni\" stradali.\nNel linguaggio corrente vengono denominate comunemente, ma erroneamente dal punto di vista giuridico, contravvenzioni le infrazioni al Codice della strada o ad altre varie norme che non rientrano nell'ambito del diritto penale; \u00e8 anche in uso l'espressione \"elevare una contravvenzione\" nel senso di contestare una di queste infrazioni da parte del competente pubblico ufficiale. In realt\u00e0, si tratta quasi sempre di un uso improprio perch\u00e9 nel vigente Codice della strada la maggior parte di tali infrazioni non sono contravvenzioni ma illeciti amministrativi sanzionati dalla pubblica amministrazione - e non dall'Autorit\u00e0 giudiziaria - con una sanzione pecuniaria amministrativa (anche essa impropriamente definita \"multa\", mentre il suddetto termine in ambito giuridico identifica strettamente la pena pecuniaria prevista per i delitti). Fanno eccezione alcune fattispecie come le ipotesi pi\u00f9 gravi di guida in stato di ebbrezza alcolica o di guida sotto l'effetto di stupefacenti, comprese nel Codice della strada come contravvenzioni nel senso proprio del termine, dunque reati la cui punizione \u00e8 demandata all'Autorit\u00e0 giudiziaria al termine di un procedimento penale."}
{"id": "239322", "revid": "1516566", "url": "https://it.wikipedia.org/wiki?curid=239322", "title": "Monte (araldica)", "text": "Il Monte \u00e8 una figura araldica. Pu\u00f2 avere una \"vetta\" o \"cima\" (e non si dice) o pi\u00f9. Si rappresenta con triangoli ondulati, che accennino al suo profilo naturale, oppure a foggia \"tedesca\" come trifogliate, o all\"italiana\" con cilindri coperti da calotte sferiche che si sovrappongono alternandosi e si dicono \"colli\". Questi monti possono uscire dalla punta dello scudo, o di una partizione o pezza, o essere isolati; in questo caso, si dicono \"ristretti\". I monti, o monticelli, ristretti, si dicono anche \"colli\", quelli all'italiana si blasonano col numero dei colli: \"monte (3)\", \"monte (6)\", \"monte (10)\" ecc.\nQuando i colli sono posti in fascia, e non sovrapposti, occorre blasonarlo. La figura simboleggia possedimenti montani. Nell'araldica militare italiana si incontrano frequentemente monti, a testimonianza delle azioni belliche svolte in ambiente alpino."}
{"id": "239326", "revid": "122740715", "url": "https://it.wikipedia.org/wiki?curid=239326", "title": "DELAG", "text": "La DELAG (Deutsche Luftschiffahrts-Aktiengesellschaft - \"Societ\u00e0 Tedesca Dirigibili da Trasporto\") era una compagnia aerea con sede a Francoforte sul Meno, nell'allora Impero Tedesco.\nFondata il 16 novembre 1909 ad opera, tra gli altri, dell'iniziativa del Conte Ferdinand von Zeppelin e del Dottor Hugo Eckener, fu la prima compagnia aerea del mondo.\nStoria.\nIl capitale iniziale della societ\u00e0 ammontava a tre milioni di Marchi, in maggioranza investiti da grandi citt\u00e0 tedesche sotto la guida dei sindaci di Francoforte sul Meno e D\u00fcsseldorf, Franz Adickes e Wilhelm Marx rispettivamente. Il capitale restante di 400.000 Marchi era rappresentato dalle stesse aeronavi.\nIl primo dirigibile ad entrare in servizio con la DELAG fu l'LZ6, che rimase accidentalmente distrutto in un incidente nel suo hangar a Baden-Oos. Fu con l'LZ 7 \"Deutschland\" che ebbe inizio il servizio passeggeri da Francoforte sul Meno a Baden-Baden, successivamente la tratta si estese fino a D\u00fcsseldorf.\nL'anno successivo, 1910, con lo LZ 10 \"Schwaben\" venne introdotta per la prima volta la figura dello steward, per occuparsi della comodit\u00e0 dei passeggeri. Questa aeronave trasport\u00f2 4354 passeggeri in oltre 200 voli senza un singolo incidente nella sua breve carriera.\nAltri tre dirigibili entrarono in servizio per la DELAG prima dello scoppio della prima guerra mondiale: LZ 11 \"Viktoria Luise\", LZ 13 \"Hansa\" e lo LZ 17 \"Sachsen\"; con l'inizio delle ostilit\u00e0 i tre zeppelin furono presi in consegna dall'esercito tedesco.\nNel luglio del 1914, un mese prima dello scoppio della guerra, i dirigibili commerciali della DELAG avevano trasportato complessivamente 34.208 passeggeri su 1.588 viaggi, per un tempo di volo complessivo di 3.176 ore su 172.535\u00a0km.\nAll'epoca le rotte della DELAG toccavano D\u00fcsseldorf, Baden-Oos, Berlino, Gotha, Francoforte sul Meno, Amburgo, Dresda e Lipsia. Il progetto di connettere le capitali europee fu interrotto proprio dallo scoppio della prima guerra mondiale.\nAl termine del conflitto, nel 1919, vennero realizzate due nuove aeronavi per consentire alla DELAG di riprendere i collegamenti: LZ 120 \"Bodensee\" e LZ 121 \"Nordstern\". L'LZ 120, grazie al progettista austriaco Paul Jaray, rappresentava lo stato dell'arte dal punto di vista dell'aerodinamica dei dirigibili, diventando il dirigibile pi\u00f9 veloce del suo tempo. Nella sua carriera con la DELAG effettu\u00f2 circa 100 voli passeggeri tra Friedrichshafen e Berlino.\nNel 1921, in base al trattato di Versailles, fu ceduto all'Italia come riparazione di guerra, dove venne ribattezzato \"Esperia\".\nAnaloga sorte tocc\u00f2 al LZ 121, ceduto alla Francia e ribattezzato \"M\u00e9diterran\u00e9e\".\nNumerosi altri dirigibili della Luftstreitkr\u00e4fte ed altri in via di completamento, tra cui l'LZ 126 \"Los Angeles\", furono ceduti alle potenze vincitrici, ma nessuno di questi faceva o era destinato a far parte della flotta della DELAG.\nGrazie all'impegno di Hugo Eckener, successore del Conte Ferdinand von Zeppelin alla guida della DELAG, il 18 settembre 1928 fu possibile varare l'LZ 127 \"Graf Zeppelin\". Dopo una serie di voli promozionali, la DELAG riprese servizi regolari, inaugurando il primo servizio aereo transatlantico regolare.\nL'LZ 127 fu anche l'ultima aeronave a prestare servizio con la DELAG, trasportando, tra il 1928 ed il 1935, complessivamente 12.000 passeggeri su un percorso complessivo di 1,35 milioni di chilometri senza incidenti.\nCon il consolidarsi del nazismo nel 1935 le attivit\u00e0 relative agli zeppelin vennero nazionalizzate. Hugo Eckener era infatti inviso ai nazisti poich\u00e9 figura di primo piano che non nascondeva la sua antipatia verso il regime.\nLa nuova compagnia aerea venne battezzata Deutsche Zeppelin-Reederei GmbH (DZR), Compagnia di Navigazione Tedesca Zeppelin. Sotto le sue insegne volavano l'LZ 127 \"Graf Zeppelin\" e l'LZ 129 \"Hindenburg\" varato il 4 marzo 1936.\nNel 2001 il nome Deutsche Zeppelin-Reederei GmbH rinasce sotto le insegne della Zeppelin Luftschifftechnik GmbH (ZLT), l'azienda produttrice degli Zeppelin NT.\nAeronavi della DELAG.\nAntecedenti alla prima guerra mondiale:\nSuccessivi alla prima guerra mondiale:"}
{"id": "239327", "revid": "1606071", "url": "https://it.wikipedia.org/wiki?curid=239327", "title": "Cantone di Grecia", "text": "Il Cantone di Grecia \u00e8 un cantone della Costa Rica facente parte della provincia di Alajuela.\nConfina ad est con i cantoni di Po\u00e1s e Alajuela, a nord e ad ovest con Sarch\u00ed e Naranjo, a sud con Alajuela e Atenas.\nI primi abitanti di questa parte della Costa Rica, in epoca precolombiana, furono gli indigeni \"Huetares\". Successivamente, all'inizio del XVIII secolo si formarono alcuni nuclei abitati, ad ovest del fiume Po\u00e1s. La zona inizi\u00f2 ad essere sfruttata per la coltivazione del caff\u00e8 e della canna da zucchero.\nIl cantone di Grecia fu fondato per legge il 17 aprile del 1838.\nL'economia \u00e8 basata sulla coltivazione di caff\u00e8, canna da zucchero, ananas, ortaggi, piante ornamentali, ma anche sull'allevamento del bestiame (ovini, polli) e sul turismo.\nAttrattive turistiche nei pressi di Grecia sono il Rifugio Naturale \"Bosque Alegre\" formato da un insieme di piccole lagune, ad 8 km dal vulcano Po\u00e1s e il Parco \"Los chorros\".\nGeografia antropica.\nSuddivisioni amministrative.\nIl cantone \u00e8 suddiviso in 8 distretti:"}
{"id": "239329", "revid": "580197", "url": "https://it.wikipedia.org/wiki?curid=239329", "title": "Barbara McClintock", "text": "Negli anni cinquanta, con esperimenti sulle pannocchie di granturco ha scoperto l'esistenza dei trasposoni, ovverosia porzioni di DNA in grado di spostarsi da un cromosoma all'altro; questa scoperta le valse il Premio Nobel per la medicina nel 1983.\nBiografia.\nBarbara McClintock nacque ad Hartford, nel Connecticut nel 1902, da Sara Hardy McClintock, pianista e pittrice, e da Thomas McClintock, di professione medico. Si appassion\u00f2 alla scienza fin dalle scuole superiori, e si iscrisse poi alla Cornell University, intenzionata a proseguire gli studi in genetica. A quell'epoca, tuttavia, gli unici corsi di genetica erano quelli del Dipartimento di miglioramento vegetale, il cui accesso era vietato alle donne. La McClintock dovette perci\u00f2 aggirare il problema, iscrivendosi al Dipartimento di botanica e specializzandosi poi in citologia, portando genetica come materia accessoria. Dopo la laurea, lavor\u00f2 per breve tempo per la stessa Cornell University, come assistente retribuito, occupandosi della citogenetica del mais. Alcuni dei suoi lavori sui cromosomi della pianta di mais vennero pubblicate su \"Science\".\nNel 1927 consegu\u00ec il Ph.D. e venne assunta dalla Cornell University come insegnante non di ruolo; continu\u00f2 a dedicarsi agli studi sulla genetica del mais, insieme ad altri colleghi, e sulla ricombinazione genetica in queste piante. Nel 1931 pubblic\u00f2 i risultati delle sue ricerche in un lavoro in cui dimostrava che la ricombinazione era dovuta ad uno scambio fisico di parti di cromosomi omologhi, lavoro, questo, che apport\u00f2 un notevole contributo allo studio della genetica, all'epoca ancora agli albori.\nNel 1936 abbandon\u00f2 la Cornwell per trasferirsi all'Universit\u00e0 del Missouri, che le aveva offerto un posto di professore. Qui la McClintock lavor\u00f2 per sei anni concentrando i suoi studi sui cromosomi di mais danneggiati dalla esposizione ai raggi X. Successivamente, nel 1941, si trasfer\u00ec nuovamente, questa volta per lavorare come ricercatrice al Dipartimento di genetica del Carnegie Institute of Technology a Washington. Qui continu\u00f2 i suoi studi sulle mutazioni cromosomiche del mais, e fu durante gli anni trascorsi al Carnegie che inizi\u00f2 ad interessarsi ad alcuni comportamenti anomali dei cromosomi che l'avrebbero portata alla sua scoperta pi\u00f9 importante, quella dell'esistenza dei trasposoni. Nel frattempo fu eletta, nel 1944, membro della Accademia Nazionale delle Scienze, e nel 1945 divenne presidentessa della Societ\u00e0 Genetica d'America. Concluse sempre al Carnegie i suoi studi sui trasposoni, dimostrando la loro esistenza e la loro capacit\u00e0 di spostarsi da una posizione all'altra all'interno dei cromosomi e a dar luogo a mutazioni instabili. Present\u00f2 i suoi lavori nel 1951 e li pubblic\u00f2 in seguito su diverse riviste scientifiche, ma la reazione della comunit\u00e0 scientifica fu diffidente, quando non apertamente ostile. In quegli anni, le donne venivano ancora sottostimate in ambito scientifico, e questo non aiut\u00f2 la McClintock ad essere creduta. In aggiunta a questo, le sue conclusioni erano tanto innovative e rivoluzionarie da essere in contrasto con la visione scientifica del tempo, che voleva i geni come entit\u00e0 fisse sui cromosomi, incapaci di spostarsi. Va ricordato che, agli inizi degli anni cinquanta, le conoscenze in genetica erano ancora alquanto nebulose: basti pensare che la scoperta della struttura a doppia elica del DNA avvenne nel 1953, dunque due anni dopo la pubblicazione dei lavori della McClintock. Frustrata dalla risposta negativa alle sue ricerche, la McClintock continu\u00f2 ugualmente i suoi studi sui trasposoni per molti anni, fino al suo pensionamento.\nFu solo nei primi anni settanta, quando aveva ormai abbandonato il lavoro, che la Mc Clintock vide riconosciuti i suoi meriti. Gli enormi passi in avanti compiuti dalle tecniche di genetica e di biologia molecolare permisero di evidenziare l'esistenza degli elementi trasponibili in molti esseri viventi, oltre che nel mais, e gli studi della McClintock vennero rivalutati e apprezzati. Ricevette cos\u00ec la National Medal of Science nel 1970, l'Horwitz Prize ed il Premio Wolf nel 1981 e infine il Premio Nobel per la medicina nel 1983, 35 anni dopo la prima pubblicazione dei suoi lavori sui trasposoni.\nBarbara McClintock mor\u00ec a New York nel 1992, a 90 anni."}
{"id": "239330", "revid": "1305772", "url": "https://it.wikipedia.org/wiki?curid=239330", "title": "Delag", "text": ""}
{"id": "239332", "revid": "767487", "url": "https://it.wikipedia.org/wiki?curid=239332", "title": "Punto di non ritorno (film)", "text": "Punto di non ritorno (\"Event Horizon\") \u00e8 un film horror fantascientifico distribuito nelle sale cinematografiche nel 1997, diretto da Paul W. S. Anderson, che narra le vicende legate al tentativo di una squadra di astronauti di soccorrere l'equipaggio di un'astronave data per dispersa, la \"Event Horizon\". Ambientato cinquant'anni dopo la data di distribuzione, il film invoca tematiche di natura scientifica (come l'eventualit\u00e0 di universi paralleli) e metafisica (la visione dantesca dell'inferno, perlopi\u00f9).\nTrama.\nNell'anno 2047 una trasmissione rivela l'insperata riapparizione dell'astronave \"Event Horizon\", ufficialmente andata distrutta in seguito ad un incidente sette anni prima. Viene cos\u00ec inviata a investigare, l'astronave di soccorso \"Lewis and Clark\", con il suo equipaggio costituito dal capitano Miller, il tenente Starck, il pilota Smith, l'ufficiale medico Peters, l'ingegnere Justin, il dottor D.J., l'esperto in tecniche di soccorso Cooper e, infine, il dottor William Weir, ospite.\nDopo il lungo viaggio alla volta del pianeta Nettuno, nella cui orbita \u00e8 riapparsa la \"Event Horizon\", il dottor Weir rivela al resto della squadra di essere il costruttore dell'astronave e che quest'ultima, in realt\u00e0, era il risultato di un progetto segreto con lo scopo di realizzare un mezzo capace di oltrepassare la velocit\u00e0 della luce. Weir spiega di aver dotato la \"Event Horizon\" di un trasferitore gravitazionale: quest'ultimo \u00e8 in grado di generare un buco nero artificiale, la cui gravit\u00e0 viene usata per curvare lo spazio-tempo e permettere cos\u00ec all'astronave di saltare verso un qualsiasi punto dell'universo. Raggiunta per\u00f2 la distanza di sicurezza e aperto un ingresso dimensionale alla volta di Proxima Centauri, la \"Event Horizon\" spar\u00ec senza lasciare traccia.\nLa sola trasmissione pervenuta dopo il ritorno dell'astronave \u00e8 un audio confuso in cui si distinguono grida terrificanti e una voce che, secondo D.J., pronuncia la frase latina \"liberate me\" (\"salvatemi\"). Saliti a bordo della \"Event Horizon\", i membri della squadra di soccorso rinvengono evidenti tracce di un massacro e strane letture che indicano forme di vita imprecisate e diffuse in tutta l'astronave. Justin entra nella sala motori, dove il trasferitore gravitazionale si riattiva autonomamente risucchiandolo nell'ingresso dimensionale risultante. Subito dopo, una violenta onda d'urto fuoriesce dal trasferitore danneggiando gravemente la \"Lewis and Clark\" e costringendone l'equipaggio a rifugiarsi sulla \"Event Horizon\".\nNel frattempo Justin riemerge dall'ingresso dimensionale in uno stato catatonico e viene portato in infermeria. Sull'astronave, per\u00f2, l'ossigeno scarseggia e la squadra ha pochissimo tempo a disposizione per riparare la \"Lewis and Clark\". Ripresosi, Justin tenta il suicidio lanciandosi nello spazio, terrorizzato da ci\u00f2 che ha visto dall'altra parte dell'ingresso dimensionale. Viene tuttavia salvato dal capitano Miller e, ferito gravemente, posto in stasi. Intanto ogni membro della squadra incomincia a vedere le proprie paure e i propri demoni materializzarsi sotto forma di allucinazioni: Miller rivede Corrick, un uomo che fu costretto ad abbandonare lasciando che morisse arso vivo, Peters ha visioni del figlio con le gambe pesantemente lesionate, e Weir \u00e8 perseguitato dalla figura di sua moglie priva degli occhi, la quale si suicid\u00f2 per l'assenza prolungata del marito quand'era impegnato nella progettazione dell'astronave.\nBen presto i soccorritori ritrovano il filmato del giornale di bordo, dove l'equipaggio originale della \"Event Horizon\" si prepara al salto di collaudo verso Proxima Centauri e, immediatamente dopo, lo si vede impegnato in atti di tortura, cannibalismo e ogni genere di pratiche nefaste; al termine della registrazione, il capitano lancia un ammonimento mostrando gli occhi che apparentemente si \u00e8 estirpato: \"liberate tutemet ex inferis\" (\"salvatevi dall'inferno\"). Secondo D.J., il trasferitore gravitazionale port\u00f2 l'astronave a superare i confini dell'universo conosciuto dalla scienza, conducendola in una dimensione di oscurit\u00e0 e perdizione, ritornandone poi cambiata. Starck intuisce che i segni vitali rilevati sono indice che l'astronave \u00e8 in qualche modo viva e senziente, intenzionata a sterminare anche il nuovo equipaggio riportandolo nella dimensione alternativa.\nMiller decide quindi di distruggere la \"Event Horizon\", ma Weir viene invaso dalla presenza malvagia e, dopo essersi strappato gli occhi durante una nuova visione del suicidio della moglie, fa esplodere la \"Lewis and Clark\" con un ordigno prelevato dal corridoio centrale della \"Event Horizon\". Nell'esplosione Smith rimane ucciso e Cooper scagliato nello spazio; anche Peters \u00e8 vittima dell'astronave, portata a lanciarsi in una profonda intercapedine dall'allucinazione del figlio. Weir trucida D.J. vivisezionandolo, e rapisce Starck conducendola sul ponte di comando. Miller affronta Weir faccia a faccia e, nello scontro, quest'ultimo sfonda accidentalmente la vetrata della sala venendo risucchiato nello spazio. Trattisi in salvo, Miller e Starck ritrovano Cooper, che \u00e8 riuscito a tornare facendo esplodere la bombola d'ossigeno della tuta. Con orrore, essi scoprono inoltre che Weir ha attivato il trasferitore gravitazionale e che l'astronave attraverser\u00e0 nuovamente l'ingresso dimensionale in meno di dieci minuti. Miller decide di far esplodere, mediante gli appositi ordigni, il corridoio della \"Event Horizon\" in modo da separare i ponti residui dalla sala del trasferitore.\nStarck e Cooper raggiungono la prua dell'astronave, dove si trova - in stasi - anche Justin, inviando un segnale di soccorso, mentre Miller \u00e8 costretto a fuggire, detonatore alla mano, nella sala macchine dall'apparizione di Corrick. Quest'ultimo si trasfigura in un Weir orrendamente mutilato, che inizia a mostrare a Miller le atrocit\u00e0 cui saranno destinati una volta raggiunta la dimensione infernale. L'ingresso dimensionale si spalanca e Miller, in un ultimo gesto disperato, attiva il detonatore distruggendo il corridoio centrale. La prua della \"Event Horizon\" si allontana con a bordo Starck, Cooper e Justin, mentre i restanti ponti esplodono e Miller muore nell\u2019esplosione.\nMolti giorni pi\u00f9 tardi, Starck viene fatta uscire dalla stasi da una squadra di soccorso, inviata in seguito alla ricezione del loro segnale, ma uno dei soccorritori scopre il proprio volto rivelando di essere Weir. In preda al panico, Starck si risveglia da quello che era un incubo, in presenza di Cooper, Justin e della vera squadra di soccorso. Il film si conclude con le porte della sala di stasi che si richiudono sulla scena, lasciando l'inquietante presagio che la diabolica presenza sull'astronave viva ancora.\nLa fisica di \"Punto di non ritorno\".\nIl nome dell'astronave in cui \u00e8 ambientato il film, \"Event Horizon\" (che d\u00e0 il nome al titolo originale), fa riferimento al cosiddetto orizzonte degli eventi, la superficie di un buco nero che delimita la regione dello spazio-tempo in cui l'attrazione gravitazionale \u00e8 tanto forte che nulla, neppure la luce, \u00e8 in grado di sfuggirne.\nLa \"Event Horizon\", attraverso il trasferitore gravitazionale, \u00e8 capace di sfruttare la gravit\u00e0 di un buco nero artificiale per creare un punto di contatto fra due luoghi molto distanti dello spazio, riuscendo cos\u00ec ad attraversare istantaneamente distanze interstellari; \u00e8 a grandi linee ci\u00f2 che viene trattato, nell'ambito della relativit\u00e0 generale, dalla fisica degli ipotetici ponti di Einstein-Rosen (o, in inglese, \"wormholes\").\nIl film vuole che l'astronave, anzich\u00e9 raggiungere altri sistemi stellari, abbia valicato i confini della realt\u00e0 conosciuta dall'uomo ritrovandosi in una dimensione alternativa, che il personaggio di Weir definisce \"una dimensione di puro caos, [...] di puro male\", simile all'inferno dantesco. Weir diviene cos\u00ec la personificazione in chiave moderna dell'Ulisse della Divina Commedia, spinto da un'insaziabile sete di conoscenza a violare i limiti umani (di cui Nettuno diventa rappresentazione, in riferimento alle Colonne d'Ercole) e, per questo, condannato all'inferno.\nLa squadra di soccorso compie il viaggio in una forma di animazione sospesa, che il personaggio di D.J. definisce indispensabile anche per ammortizzare gli effetti dell'accelerazione prodotta dal trasferitore ionico dell'astronave. L'astronave \"Lewis and Clark\" prende il nome da due naturalisti americani dell'Ottocento, tra i primi a esplorare il West statunitense e riportare notizie scientifiche (spedizione di Lewis e Clark).\nAccoglienza.\nIl film fu un flop al botteghino incassando solo 26.000.000 dollari sul budget di 60.000.000. Fu generalmente recensito negativamente dai critici, alcuni dei quali accusarono il film di copiare idee e concetti da altre pellicole come \"Alien\", \"\", \"Solaris\", \"The Black Hole - Il buco nero\" e \"Hellraiser\". Sul sito di Rotten Tomatoes detiene solo il 24% di critica generale positiva.\nRoger Ebert diede al film il voto di 2 stelle su 4 scrivendo: \"La sceneggiatura crea un senso di presagio e presentimento, ma nessun vero sentimento. Alla base di \"Punto di non ritorno\" c'\u00e8 la diffidenza verso la scienza. Forse \u00e8 per questo che i personaggi sanno cos\u00ec poco.\"\nNel corso degli anni, tuttavia, \"Punto di non ritorno\" ha generato una schiera di appassionati ed \u00e8 considerato un film \"cult\", venendo parodiato e citato in videogiochi e altri media."}
{"id": "239337", "revid": "439868", "url": "https://it.wikipedia.org/wiki?curid=239337", "title": "Ambiente costruito", "text": ""}
{"id": "239364", "revid": "2023819", "url": "https://it.wikipedia.org/wiki?curid=239364", "title": "Galactus", "text": "Galactus, il cui vero nome \u00e8 Galan, \u00e8 un personaggio dei fumetti creato da Stan Lee e Jack Kirby nel 1966, pubblicato dalla Marvel Comics. \u00c8 noto come il Divoratore di Mondi o anche il Distruttore. La sua prima apparizione \u00e8 nella storia \"L'arrivo di Galactus\" (\"The coming of Galactus!\") in \"Fantastic Four\" (vol. 1) n. 48 del marzo 1966, dove compare dopo l'arrivo di Silver Surfer. Recentemente si \u00e8 classificato quinto nella classifica dell'IGN dei pi\u00f9 grandi villain nella storia dei fumetti.\nCi\u00f2 che rende la sua presenza un pericolo \u00e8 il fatto che per nutrirsi deve mangiare continuamente mondi ricchi di vita.\nNonostante questo, Galactus non \u00e8 un supercattivo. Non prova nessun piacere o rimorso nel nutrirsi di pianeti, semplicemente \u00e8 il suo ruolo nell'ecosistema cosmico.\nUtilizzando la sua astronave, assorbe tutta l'energia vitale presente sulla superficie di essi, per poi convertirla in un determinato tipo che egli stesso possa assorbire. Tra i pianeti distrutti vi \u00e8 anche quello degli Skrull, che in seguito all'evento si diedero alla guerra e alla conquista di nuovi mondi, specialmente la Terra.\nBiografia del personaggio.\nOrigini.\nPrima dell'universo Marvel ne esisteva un altro, e in questo universo esisteva un pianeta chiamato Taa. Taa era al culmine del suo splendore quando giunse la fine, sotto forma di onde di distruzione universale. Alcuni degli abitanti di quel pianeta, con una navicella, raggiunsero il punto dove scaturiva quell'energia, volendo morire assieme al loro Universo. Sopravvisse solo l'alieno Galan, che venne trasformato nel nuovo universo, noto come Galactus. Sebbene non lo sappia, fu Fenice a chiedere al suo avatar universale di fondersi con Galan per lasciare una testimonianza dell'esistenza del mondo di Taa nel nuovo cosmo.\nIl risveglio.\nMiliardi di anni dopo il Big Bang, il nuovo avatar di Galan vag\u00f2 nello spazio assieme alla sua astronave, precipitando infine su un pianetino dove vi era uno dei primi Osservatori, Ecce. Sebbene fosse vulnerabile, Galactus venne risparmiato, poich\u00e9 l'alieno doveva mantenere la sua promessa di non interferire con nessun essere vivente. Questo mentre l'entit\u00e0 si svegli\u00f2 per la prima volta, ritornando nello spazio. Trasformando l'intera navicella in una camera incubatrice, decise di indossare un'armatura con cui regolare i suoi poteri cosmici e si rimise di nuovo in letargo per diversi secoli, fino a che raggiunse il pianeta Archeopia. Gli abitanti del pianeta non lo videro come una minaccia e non lo disturbarono anche dopo il suo risveglio.\nOttenendo la forma che esiste ancora oggi, Galactus cominci\u00f2 a sentire i primi morsi della fame. Inizialmente prefer\u00ec mangiare pianeti disabitati, ma col passare dei secoli, all'aumentare della forza aumentava anche il suo fabbisogno energetico, costringendolo a distruggere i primi pianeti civilizzati, tra questi Skrullus, pianeta natale degli Skrull.\nZenn La e la nascita del Silver Surfer.\nQuando Galactus attacc\u00f2 il pianeta Zenn La, un umanoide di nome Norrin Radd offr\u00ec la sua vita in cambio della salvezza del pianeta. Venne portato al suo cospetto e trasformato nel primo araldo del Divoratore di Mondi (escludendo il ribelle Caduto). Venne chiamato da questi Silver Surfer, a causa dell'epidermide argentea che lo avrebbe reso invincibile ad ogni magia o colpo. Nonostante l'aggiunta successiva di araldi, come Terrax o Nova, il Surfer ha sempre detestato portare alla rovina mondi civilizzati e quando possibile cerca sempre pianeti disabitati per il suo signore. I suoi sentimenti verranno mostrati finalmente durante la prima visita della Terra, dove incontra i Fantastici Quattro. Inizialmente ostile, diventa alla fine un loro alleato e assieme all'aiuto di Uatu recupera il Nullificatore Assoluto, arma tanto potente da uccidere anche Galactus stesso. Riesce a risparmiare la Terra, ma come punizione \u00e8 costretto a rimanervi in esilio.\nAnnihilation.\nDurante Annihilation, utilizzando un colpo d'energia, ha distrutto tre sistemi solari ed un osservatore. Viene catturato da Annihilus, creatore dell'onda di annientamento, affiancato da Thanos, Aegis e il Tenebroso. Viene liberato da Silver Surfer e da altri suoi araldi e distrugge l'onda di annientamento.\nSilver Surfer: \"Requiem\".\nNella miniserie \"Requiem\" Silver Surfer \u00e8 colpito da un male incurabile e torna su Zenn-La, il suo pianeta natale, per morire. Galactus lo raggiunge per rendergli l'estremo saluto, dimostrando che Norrin Radd (il nome di Silver Surfer) \u00e8 l'unica persona a cui abbia mai tenuto veramente. Dopo aver promesso a Silver Surfer di non cercare mai pi\u00f9 di distruggere Zenn-La, Galactus crea una stella luminosissima in ricordo del suo araldo.\nMorte di Galactus.\nGalactus sent\u00ec cambiare la propria fame: ora doveva cibarsi di energia vitale. Consumato dalla sua fame e dalle energie vitali assorbite dalla sua nave, Galactus mor\u00ec sul pianeta Shi'ar, dando origine ad una nuova stella. L'osservatore, tuttavia, ha affermato che la morte di Galactus presto porter\u00e0 a enormi conseguenze nell'Universo, non necessariamente gradevoli, ma molto probabilmente egli entrer\u00e0 nel corpo di qualcuno di cui assorbir\u00e0 le conoscenze fino ad ucciderlo, continuer\u00e0 cos\u00ec di corpo in corpo.\nIl seme di Galactus.\nGalactus ritorna pi\u00f9 affamato che mai dopo il ferimento di Yggdrasill da parte di Thor. Manda il suo araldo nel trattare con gli asgardiani riguardo al seme dell'albero, abbastanza potente da poterlo nutrire per sempre, ma rifiutano subito, sapendo che in tal modo egli sarebbe divenuto immortale. Come se non bastasse lo attaccano, ritenendolo una minaccia per tutti i Nove Mondi. Quando gli asgardiani vengono respinti da dei demoni cosmici evocati dalle sue mani, Odino parte all'attacco e cerca di entrare nella sua psiche, cercando di affaticarlo mentalmente. Entrambi i due esseri divini si stancano velocemente dello sforzo mentale e il Padre di Tutti colpisce con la testa il suo avversario, facendolo precipitare sulla Terra. Stufo di venire stuzzicato, Galactus decide di farla finita e di prendere il seme una volta per tutte, ignorando anche le umili preghiere di un pastore di nome Mike, incuriosito dalla sua natura divina. Il tentativo viene per\u00f2 impedito da Loki che, rinato bambino, precipita all'interno dell'albero assieme al seme, rendendo impossibile ogni recupero. L'indomani, dopo una notte di riflessione, Galactus accetta una tregua con gli asgardiani e a malincuore trasforma il Silver Surfer in un essere umano, poich\u00e9 questi vuole controllare il seme e allo stesso tempo rimanere sulla Terra. Per controbilanciare la perdita, trasforma il pastore Mike, sotto il suo consenso, in un nuovo araldo dalla pelle dorata chiamato Praeter.\nNuovissimo Universo Marvel.\nDopo gli eventi di Secret Wars, Galactus viene raggiunto nello spazio dagli Ultimates (Carol Danvers, Pantera Nera, Miss America, Blue Marvel e Spectrum), la squadra di eroi terrestri con il compito di trovare una soluzione alle questioni di portata cosmica prima che insorgano, i quali gli propongono di risolvere il problema della sua fame perenne: il procedimento riesce trasformando Galactus nell'esatto opposto di ci\u00f2 che era, ovvero il portatore di vita nei mondi sterili da lui divorati in precedenza. Nella sua nuova veste Galactus si rende conto della nuova condizione in cui l'universo si trova, riuscendo a percepire Eternit\u00e0 (avatar rappresentante l'intero universo Marvel) in catene, imprigionato da una qualche misteriosa entit\u00e0 che punta a prendere il suo posto. Decide cos\u00ec di convocare nuovamente i responsabili della sua recente trasformazione, in modo che lo aiutino a risolvere il mistero e salvare cos\u00ec tutto ci\u00f2 che esiste.\nAspetto e personalit\u00e0.\nGalactus \u00e8 un essere da cui dipende l'equilibrio dell'Universo intero. Concepito come una forza della natura cosciente, le sembianze apparenti di Galactus sono il risultato dell'interpretazione che il cervello degli umani d\u00e0 a tale forza.\nGeneralmente gli esseri senzienti vedono l'entit\u00e0 come un umanoide corazzato e dal caratteristico elmetto a due lobi. Sotto l'elmetto si dice che vi sia pura energia, ma almeno una volta ha mostrato il suo vero volto, molto simile a quello di Galan.\nEssendo un'entit\u00e0 cosmica che rappresenta l'equilibrio tra la vita e la morte non gli va attribuita alcuna etica: egli \u00e8 oltre il bene e male, divora pianeti per pura esigenza di sopravvivere, sebbene conscio che ci\u00f2 sia doloroso e distruttivo. Si \u00e8 dimostrato capace di sentimenti solo nei confronti di personaggi come il suo araldo preferito, Silver Surfer.\nPoteri e abilit\u00e0.\nEsseri dai poteri quasi divini come Tyrant, Silver Surfer e gli altri suoi araldi sono stati creati con una piccola parte della sua energia: ci\u00f2 pu\u00f2 dare un'idea del livello delle sue capacit\u00e0.\nGalactus \u00e8 il detentore per eccellenza del Potere Cosmico, di cui dispone in quantit\u00e0 quasi infinite. Ci\u00f2 lo rende approssimativamente onnipotente ed \u00e8 praticamente invulnerabile. Pu\u00f2 creare, distruggere e manipolare qualsiasi corpo celeste, creare materia ed energia dal nulla e manipolarla a piacimento, conferire poteri quasi divini a qualsiasi organismo, come fa coi suoi araldi.\nPer le sue dimensioni che pu\u00f2 modificare a piacimento (di solito spaziano dai 25-30 metri a pi\u00f9 di un pianeta), dispone di forza e resistenza incalcolabili: ha resistito facilmente ai raggi di Thanos, ai colpi di Ego, di Odino, di Tyrant e anche a quelli dei suoi araldi come Silver Surfer.\nHa sconfitto facilmente Thanos (in quel momento senza Guanto dell'infinito), Beta Ray Bill e Silver Surfer ed inoltre \u00e8 riuscito a sbaragliare senza sforzo i Fantastici Quattro e Thor insieme.\nSolitamente non serba rancore, quando ritiene che combattere sia inutile ai suoi scopi si ritira dallo scontro.\nA meno che non sia consumato dalla fame e affrontato da avversari degni di lui, raramente ha perso una battaglia. Nelle occasioni in cui \u00e8 sazio solo le pi\u00f9 potenti entit\u00e0 dell'Universo, ossia: Morte, Eternit\u00e0, Infinit\u00e0, Oblio, Fenice Bianca della Corona e le quattro entit\u00e0 che sono di gran lunga superiori a tutto il resto, Tribunale vivente, l'Arcano e il Supremo, riescono a sovrastarlo ma il suo potere \u00e8 comunque tale che pu\u00f2 affrontare i primi quattro quasi alla pari.\nAltre versioni.\nMarvel Zombi.\nIn \"Marvel Zombi\" \u00e8 stato ucciso con un cannone a potere cosmico e mangiato dagli zombi, che ne hanno cos\u00ec acquisito i poteri.\nUltimate.\nNell'universo Ultimate \u00e8 chiamato Gah Lak Tus ed \u00e8 una coscienza collettiva costituita da milioni di corpi robotici dalla forma della testa del Galactus classico. Per distruggere la vita organica sui pianeti, che odia, si serve degli araldi argentati e di proiettili che spargono epidemie. \u00c8 sensibile alla telepatia umana e il suo 20% viene distrutto da un cannone alimentato da un big bang. Questa versione \u00e8 stata assimilata e poi trasformata nel nuovo Araldo dal Galactus originale dell'Universo Marvel nella miniserie \"Cataclisma\", giunto dell'Universo Ultimate dopo gli sconvolgimenti di \"Age of Ultron\". Gah Lak Tus viene trasportato in un universo morente da Rick Jones e qui apparentemente sconfitto da lui e dagli X-Men dell'Universo Ultimate.\nAmalgam.\nGalactus esiste anche nell'universo Amalgam, dove viene unito a Brainiac, nemico di Superman, formando \"Galactiac\".\nBullet Points.\nIn questo \"What if...?\" Galactus arriva sulla Terra insieme a Silver Surfer per divorarla e si scontra con tutti gli eroi e con tutti i criminali, sconfiggendoli. Ma all'arrivo di Peter Parker (che in questo universo \u00e8 Hulk), arrivato per proteggere Zia May, Galactus \u00e8 costretto a mostrare il suo vero potere per ucciderlo. Silver Surfer si commuove per il suo sacrificio e decide di ribellarsi, cacciando via Galactus dal Pianeta.\nVendicatori/JLA.\nNel \"crossover\" con la DC Comics Vendicatori/JLA, Galactus viene evocato dall'alieno DC Krona per carpirne i segreti dietro la nascita dell'universo: dopo l'inevitabile scontro, Krona trasforma Galan in un'enorme fortezza, luogo dello scontro tra gli eroi dei due universi e l'alieno."}
{"id": "239365", "revid": "287204", "url": "https://it.wikipedia.org/wiki?curid=239365", "title": "Philip Jose Farmer", "text": ""}
{"id": "239370", "revid": "254401", "url": "https://it.wikipedia.org/wiki?curid=239370", "title": "Cronologia delle opere di William Shakespeare", "text": "Shakespeare, fatta eccezione per i due poemetti giovanili \"Venere e Adone\" e \"Il ratto di Lucrezia\", non cur\u00f2 mai la pubblicazione delle proprie opere.\nI \"Sonetti\" e altre sedici composizioni teatrali, frutto probabilmente di trascrizioni clandestine, furono pubblicate senza il consenso dell'autore prima della morte di Shakespeare (1616).\nNel 1623 gli attori ed amici di Shakespeare John Heminge e Henry Condell curarono un'edizione in-folio intitolata \"Mr. William Shakespeare's Comedies, Histories &amp; Tragedies\", successivamente denominata \"First Folio\". La stampa include tutte le opere teatrali di Shakespeare attualmente riconosciutegli, fatta eccezione per il \"Pericle\" - inserito nella successiva edizione insieme ad altri sei drammi poi ritenuti apocrifi - e per I due nobili congiunti.\nA causa di queste vicende si \u00e8 rivelato estremamente difficoltoso dare una cronologia certa alle opere di Shakespeare. Esclusi quei rari casi in cui \u00e8 stato possibile fornire con certezza la data di composizione, si \u00e8 proceduto all'identificazione della data principalmente tramite due canali: considerazioni stilistiche e richiami presenti in documenti del tempo.\nCronologia.\nRiportiamo le date stimate per ogni opera seguite dalle fonti del tempo che ci permettono d'ipotizzare una datazione. I titoli originali fra le parentesi si riferiscono a quelli dell'edizione del 1623.\nI documenti pi\u00f9 frequentemente citati sono:\nProblemi.\n\"Cardenio\".\n\"Cardenio\" (\"The History of Cardenio\") \u00e8 una commedia non pervenutaci, messa in scena dai King's Men nel 1613. Il libraio Humphrey Moseley inser\u00ec l'opera nel 1653 nello \"Stationers' Register\", attribuendola a William Shakespeare e John Fletcher. Moseley \u00e8 conosciuto per avere utilizzato falsamente il nome di Shakespeare in altre voci dello \"Stationers' Register\", dunque la sua testimonianza non \u00e8 ritenuta attendibile dagli studiosi.\nIl contenuto della commedia non \u00e8 conosciuto, ma era probabilmente basato sulle disavventure che coinvolgevano il personaggio Cardenio del Don Chisciotte. A supporto d'una possibile autenticit\u00e0, \u00e8 stato messo in rilievo che John Fletcher bas\u00f2 diverse delle sue ultime commedie sul lavoro di Miguel de Cervantes.\nNel 1727 un'opera dal titolo \"Doppio inganno\" (\"Double Falsehood, or the Distrest Lovers\") venne presentata al pubblico londinese come trascrizione, da parte del drammaturgo britannico Lewis Theobald, della perduta \"Cardenio\". Tuttavia la correlazione tra le due opere \u00e8 stata sempre contestata, a partire dall'accusa di falsificazione subito avanzata dal poeta Alexander Pope. Nei primi anni del XXI secolo \u00e8 stata oggetto di ulteriori analisi da parte dello studioso Brean Hammond che ritiene di aver individuato tratti stilistici caratteristici di Shakespeare. Dal 2010 l'autorevole collana Arden Shakespeare include il titolo \"Double Falsehood\", curato dallo stesso Hammond, tra le opere di Shakespeare, poich\u00e9 essa \u00abrappresenta in qualche modo la persa Cardenio\u00bb, ammettendo tuttavia che si tratta di una scelta editoriale molto controversa.\n\"La bisbetica domata\".\n\"Di tutte le commedie del canone shakespeariano \u00e8 forse la pi\u00f9 difficile da datare\"; opinione prevalente fra gli studiosi moderni \u00e8 che \"La bisbetica domata\" sia una delle prime opere di Shakespeare; questi studiosi ritengono che una commedia stampata nel 1594 con il titolo \"The Taming of a Shrew\" (\"Una bisbetica domata\") sia la ricostruzione mnemonica della commedia di Shakespeare vista rappresentare. Se \u00e8 cos\u00ec, \u00e8 singolare che Francis Meres non la citi nel \"Palladis Tamia\" (1598); \"ma nulla d\u00e0 l'assoluta certezza che Meres intendesse indicare \"tutte\" le opere di Shakespeare\".\n\"Pene d'amore vinte\".\nNel \"Palladis Tamia\", Francis Meres inserisce nella lista di opere di Shakespeare una commedia a noi sconosciuta Pene d'amore vinte (\"Love's Labour's Won\"). Diverse speculazioni sono state fatte su quest'opera: alcuni lo ritengono un lavoro a noi non pervenuto, altri considerano la citazione di Meres un titolo alternativo di una commedia shakespeariana a noi giunta. In questo secondo caso, sono state proposte: \"Come vi piace\", \"Molto rumore per nulla\" e \"Tutto \u00e8 bene quel che finisce bene\".\nPer molti anni si \u00e8 ritenuto che \"Pene d'amore vinte\" fosse un titolo alternativo per \"La bisbetica domata\", che si presume scritta diversi anni prima del \"Palladis Tamia\" e che non si trova nella lista di Meres. Tuttavia, nel 1953, Solomon Pottesman, un antiquario e collezionista inglese, scopr\u00ec un in quarto contenente la lista dei libri del libraio Christopher Hunt; questa lista, datata agosto 1603, conteneva \"Il Mercante di Venezia\", \"La bisbetica domata\", \"Pene d'amor perdute\" e \"Pene d'amore vinte\", il che significa come \"La bisbetica domata\" e \"Pene d'amore vinte\" siano lavori separati.\n\"Sir Tommaso Moro\".\nUn'altra opera a cui Shakespeare collabor\u00f2 (ma solo in piccola parte) fu il dramma mai rappresentato \"Sir Tommaso Moro\" (\"Sir Thomas More\"), incappato subito nella censura che ne impose tali e tanti tagli da renderne impossibile la rappresentazione. Stampato per la prima volta nel 1844, \u00e8 un esempio della perizia degli uomini di teatro elisabettiani in questo genere di scrittura collaborativa, in cui, nonostante le diverse mani e le numerose revisioni e aggiunte, l'insieme ha una struttura coerente ricca di rimandi e di corrispondenze."}
{"id": "239376", "revid": "124980236", "url": "https://it.wikipedia.org/wiki?curid=239376", "title": "Frederick Rolfe", "text": "Biografia.\nRolfe nacque a Cheapside, Londra, figlio di un produttore di pianoforti; lasci\u00f2 la scuola a quattordici anni per diventare un insegnante. Insegn\u00f2 brevemente alla King's School, a Grantham, dove strinse amicizia con l'allora direttore, Ernest Hardy. Si convert\u00ec alla religione cattolica nel 1886, e per tutta la vita volle seguire la propria vocazione per il sacerdozio, nonostante la frustrazione dovuta al continuo rifiuto degli organi clericali: fu espulso da due corsi di studi, prima ad Oscott nel 1887 e poi a Roma nel 1889, a causa della sua incapacit\u00e0 di concentrarsi sugli studi sacerdotali, dei suoi bizzarri comportamenti e della sua manifesta omosessualit\u00e0. \nEntr\u00f2 quindi nel circolo della duchessa Sforza Cesarini, che lo adott\u00f2 come un nipote e gli diede il titolo di \"Baron Corvo\", che divenne il suo pi\u00f9 conosciuto pseudonimo. Si faceva chiamare anche \"Frank English\", \"Frederick Austin\", \"A. Crab Maid\" e con numerosi altri pseudonimi. Spesso abbreviava il suo nome in \"Fr. Rolfe\", che pu\u00f2 essere letto anche come abbreviazione di \"fra' Rolfe\", in quanto non abbandon\u00f2 mai l'idea di essere quel prete che aveva sperato di diventare. Rolfe fu per gran parte della sua vita uno scrittore freelance, prima in Inghilterra e poi a Venezia. Visse nell'indigenza e dovette sempre far affidamento su benefattori, ma la sua natura polemica e la tendenza a spettacolari litigate con la maggior parte delle persone che provavano ad aiutarlo, lo portarono a finire, nei suoi ultimi anni a Venezia, senza aiuti. Mor\u00ec a Venezia per un infarto il 25 ottobre 1913, in completa povert\u00e0, e fu seppellito sull'isola di San Michele.\nLa sua biografia forn\u00ec la base del romanzo \"Alla ricerca di Baron Corvo\", di A. J. A. Symons, un \"esperimento in biografia\" come lo stesso autore lo defin\u00ec.\nCome \"Baron Corvo\" o con altri nomi collabor\u00f2 alla celebre rivista \"Yellow Book\", pubblicata da John Lane. Rolfe fu anche pittore e fotografo, ed ha lasciato alcune pitture devozionali e varie foto di nudo maschile.\nRolfe fu omosessuale e numerosi dei suoi testi possono essere letti come velate descrizioni dell'omosessualit\u00e0; padroneggi\u00f2 comunque completamente la propria sessualit\u00e0, che riusc\u00ec a coniugare perfettamente con la propria religiosit\u00e0 e le proprie relazioni sociali. Intrecci\u00f2 molte relazioni con uomini inglesi, e scrisse un numero cospicuo di poesie idealistiche e sentimentali circa ragazzi martirizzati; sia queste sia il suo primo libro (i sei racconti che componevano \"Stories Toto told me)\" contenevano elementi di pederastia, anche se tutti i giovani ragazzi ai quali Rolfe fece da insegnante hanno sempre ricordato, all'unanimit\u00e0, che non ci fu mai alcun comportamento inappropriato da parte sua.\nRolfe tent\u00f2 di caratterizzare le relazioni tra i personaggi dei suoi romanzi come esempi di \"amore Greco\" tra un uomo adulto ed un efebo, dotando quindi tali relazioni di una certa tradizione greca antica molto familiare a tutti gli edoardiani con un'educazione classica.\nRolfe ha scritto un certo numero di romanzi piuttosto eccentrici. Se alcuni dei suoi lavori trovano ancor oggi lettori interessati, ci\u00f2 avviene soprattutto per lo stile della sua prosa: erudito, ornato, e in qualche modo \"prezioso\", dello stesso tipo della prosa poetica del Simbolismo.\nFra i suoi lavori appare \"Adriano VII\" (1904), il suo romanzo pi\u00f9 autobiografico, o per meglio dire, un'autobiografia fantastica in cui un oscuro letterato inglese \u00e8 eletto papa e parte con un programma ambizioso ed eccentrico per rifare il mondo a sua immagine."}
{"id": "239377", "revid": "108550258", "url": "https://it.wikipedia.org/wiki?curid=239377", "title": "CAD/CAM (odontotecnica)", "text": "In odontotecnica la tecnologia CAD-CAM permette, attraverso uno scanner 3D la lettura del modello di un moncone naturale ricavato dall'impronta fornita dall'Odontoiatra o ricavato direttamente da uno scanner intraorale 3D sempre a cura dell'Odontoiatra (del dente preparato) o di Abutment (moncone/i implantare) realizzati in titanio (generalmente) oppure in acciaio chirurgico, oro, o in casi con problematiche estetiche (settori anteriori) con allumina o con i nuovi materiali quali la Zirconia (nome commerciale dell'ossido di zirconio, rinforzato con Ittrio) oppure con la ceramica integrale di recente introduzione Disilicato di Litio.\nEffettuata la lettura, attraverso il software del computer vengono elaborati i dati ed inviati alla macchina utensile \nCAM che estrude , fresa dal pieno oppure sinterizza con un laser dedicato la cappetta o il ponte del materiale scelto per la ricostruzione protesica. Terminata la lavorazione CAD-CAM si procede alla consegna della struttura allo studio odontoiatrico per la prova del manufatto . A seconda che il manufatto sia gi\u00e0 ceramizzato 1\u00b0(disilicato di litio) o non ancora ceramizzato 2\u00b0 (Zirconia o CR-CO ecc.) si procede:\n-alla cementazione , 1\u00ba caso \n- alla presa di fotografie o identificazione colore colore ; 2\u00ba caso."}
{"id": "239379", "revid": "23390", "url": "https://it.wikipedia.org/wiki?curid=239379", "title": "Baron Corvo", "text": ""}
{"id": "239380", "revid": "220471", "url": "https://it.wikipedia.org/wiki?curid=239380", "title": "Diritto di superficie", "text": "Il diritto di superficie (lat. \"superficies\"), nell'ordinamento giuridico italiano, \u00e8 un diritto reale di godimento (o diritto reale minore) disciplinato a partire dall'articolo 952 fino all'articolo 956 del codice civile italiano, che consiste nell'edificare e nel mantenere una costruzione al di sopra o al di sotto di un fondo di propriet\u00e0 altrui e di rivendicare la propriet\u00e0 della costruzione o dell'opera, in base alla legge. \nLa costituzione di questo diritto vale a sospendere il principio di accessione, il quale afferma che un qualsiasi elemento appartiene al proprietario del fondo su cui giace tale elemento.\nPost edificazione si parla, impropriamente, di propriet\u00e0 superficiaria e non pi\u00f9 di diritto di superficie, La propriet\u00e0 superficiaria identifica l'opera realizzata sul fondo altrui, mentre per il suolo resta l'iscrizione di un onere (in questo caso il gravame, identificato come diritto di superficie).\nAnalisi.\nIl diritto di superficie, ereditato dall'antico diritto romano e diffuso in tutto il continente (\"(Erb)baurecht\" in tedesco, \"droit de superficie\" in francese o \"derecho de superficie\" in spagnolo), risulta in tempi recenti rivalutato ed apprezzato, per consentire di poter dividere il potenziale edificatorio di un fondo, dal semplice possesso del terreno. Risulta pertanto possibile sfruttare le caratteristiche urbanistiche del suolo, conservando nel contempo il valore patrimoniale dell'immobile nel medio-lungo termine. Notevole vantaggio \u00e8 dato, inoltre, dalla gestione delle risorse economiche, visto che chi intende sfruttare una costruzione cos\u00ec realizzata non ha l'obbligo di pagare in pieno il sedime (vedesi politica delle case popolari).\n\u00c8 anche possibile che il diritto di superficie riguardi la sopraelevazione di un preesistente edificio.\nDurata.\nSe non diversamente specificato dal contratto, il diritto si intende concesso a tempo indeterminato. In caso di cessione a tempo determinato, una volta scaduto il termine il diritto di superficie si estingue e riprende vigore il principio di accessione, con la conseguenza dell'acquisto della propriet\u00e0 della costruzione da parte del proprietario del suolo (la cosiddetta \"elasticit\u00e0 del dominio\").\nDiversamente, il diritto di superficie su suolo pubblico segue il criterio che, se l'immobile non ha caratteristiche utili per bene comune, lo stesso andrebbe dismesso e posto tra gli immobili disponibili dell'Amministrazione, in base alle norme in materia, per essere venduto o trasferito. Nel caso contrario, l'Amministrazione preposta potrebbe temporaneamente (di anno in anno o per alcuni anni) cedere l'uso del bene pubblico a terzi. \u00c8 da rilevare che per una coerente gestione del patrimonio pubblico, non \u00e8 sempre corretto vincolare l'uso dell'immobile per un periodo troppo lungo, condizionando diverse politiche di futuri amministratori del bene pubblico o ponendo false aspettative al privato.\nCon la procedura di esproprio lo Stato e gli Enti locali hanno (in ogni caso) la facolt\u00e0 di acquisizione, in ogni momento (\"eventualmente\" \"con procedure d'urgenza\") immobili, ritenuti di pubblica utilit\u00e0; pertanto sembra incoerente la gestione di beni, senza una fattiva e concreta destinazione di pubblica utilit\u00e0.\nCostruzione su terreno gravato dal diritto.\nPer la costruzione di edifici in diritto temporaneo di superficie, il proprietario ha la possibilit\u00e0 di riscattare i diritti di superficie ed ottenere il pieno godimento della propriet\u00e0 del bene, pagando al proprietario del terreno per la cessione dei relativi diritti di superficie. Diversamente, il diritto di superficie \u00e8 prevalente rispetto ai diritti di propriet\u00e0 di quanto costruitovi sopra.\nAllo stesso modo si pu\u00f2 alienare la propriet\u00e0 della costruzione gi\u00e0 esistente separatamente dalla propriet\u00e0 del fondo vendendo, insieme al manufatto, il relativo diritto di superficie.\nIl diritto di mantenere una costruzione (non quello di edificare) \u00e8 suscettibile di usucapione: costruita la casa, opera il principio di accessione, ma l'usucapione opera in forza del possesso ventennale della costruzione accompagnato da atti di riconoscimento dell'altruit\u00e0 del fondo (altrimenti si avrebbe usucapione della propriet\u00e0 del fondo).\nSe la costruzione perisce, il superficiario avr\u00e0 diritto di ricostruire, ma dal momento del perimento della costruzione comincer\u00e0 a decorrere il termine ventennale di prescrizione.\nDiritto di superficie su suolo del demanio o del patrimonio indisponibile.\nIl diritto di superficie, data la sua natura, \u00e8 spesso esercitato per la regolarizzazione possessoria di manufatti insistenti sul terreno del demanio o del patrimonio indisponibile.\nA differenza di quanto praticato sul suolo privato, il diritto di superficie sul suolo pubblico considera sia il diritto privato che il diritto amministrativo pubblico; avr\u00e0 carattere temporaneo e dovr\u00e0 disporre di una concessione che disciplina l'occupazione del suolo pubblico.\nIn definitiva risulta possibile la regolarizzazione possessoria di un manufatto su suolo pubblico, attraverso l'alienazione del diritto di superficie (diritto reale minore al pari di una vendita del diritto di servit\u00f9, ma con durata legata alla scadenza della concessione) nonch\u00e9 contestuale assegnazione in concessione (una specie di locazione) del suolo, dietro pagamento di un canone periodico. La regolarizzazione deve necessariamente valutare e verificare le relative autorizzazioni o/e permessi comunali, come i certificati di agibilit\u00e0 e \"concessioni edilizie\" che per competenza spettano all'Amministrazione comunale, in base all'art. 27 del D.P.R. 6/06/2001 n. 380.\nDa notare che il pagamento della concessione (canone) potrebbe essere semplicemente del tipo \"ricognitorio\" per alcuni usi identificati come di \"pubblico interesse\"; il tutto per meglio disciplinare l'occupazione e l'uso della propriet\u00e0 pubblica e la gestione del suolo, a cura di privati competenti. L'alienazione del diritto di superficie dovr\u00e0 in ogni caso essere in stretta relazione con la concessione per l'uso del suolo (vedi art. 8 bis L.P. 18/76).\nSpesso l'Amministrazione pubblica inserisce nel proprio disciplinare condizioni e vincoli sull'eventuale vendita tra privati, del diritto di superficie (su suolo pubblico) e sul trasferimento della concessione dell'area, su cui grava il diritto di superficie.\nRisulta importante non confondere il diritto di superficie con il manufatto ivi eretto. Il fabbricato costituisce entit\u00e0 autonoma (al pari di normale edificio realizzato su area della stessa propriet\u00e0). L'edificio, che in virt\u00f9 al diritto di superficie ha il sedime su propriet\u00e0 di terzi, \u00e8 concettualmente simile ad un prefabbricato o ad un camper e la propriet\u00e0 del bene non si estende al possesso del suolo. (Valore di mercato di un immobile eretto con diritto di superficie: Vmi = Vm edificio* - Vm suolo).\nVa da s\u00e9 che alla scadenza della concessione avr\u00e0 termine anche il diritto di superficie; in tale contesto riparte il diritto di accessione, con facolt\u00e0 da parte dell'Ente pubblico di rivendicare il possesso delle infrastrutture non rimosse prima.\n\"*) Considerando l'edificio, valutato ai normali prezzi di mercato e come se lo stesso fosse eretto sul suolo in propriet\u00e0.\"\nDiritti correlati.\nIl proprietario del terreno ha il diritto di chiedere la corresponsione di un canone (lat. \"salarium\"), cos\u00ec come di disporre una diversa destinazione d'uso del terreno, che potrebbe comportare la demolizione di quanto costruito al di sopra di esso, qualora non conforme ai precedenti accordi.\nNei condominii accade che i condomini siano comproprietari dell'area su cui insiste l'edificio (parte comune)ed abbiano, individualmente, diritto di propriet\u00e0 della propria unit\u00e0 immobiliare, circostanza ben diversa dall'errata supposizione che siano superficiari dell'area di sedime (sono pertanto pieni ed esclusivi proprietari dei loro appartamenti, come d'altronde emerge dagli atti notarili di acquisto, con cui si vende la piena propriet\u00e0 degli appartamenti, con relative parti comuni e non la vendita di un diritto di superficie).\nCasi di esclusione.\nNel codice civile in vigore non \u00e8 pi\u00f9 consentito, come per il codice civile italiano del 1865, il diritto di superficie per le piantagioni. A tale proposito si ricorda di non confondere il diritto di superficie con Enfiteusi, diritto esercitato in agricoltura."}
{"id": "239381", "revid": "14691", "url": "https://it.wikipedia.org/wiki?curid=239381", "title": "Igisoro", "text": ""}
{"id": "239382", "revid": "1543377", "url": "https://it.wikipedia.org/wiki?curid=239382", "title": "Babilonia (periodico)", "text": "Babilonia \u00e8 stata una rivista mensile italiana rivolta al pubblico LGBT, fondata da Felix Cossolo ed Ivan Teobaldelli nel 1982 e chiusa nel maggio 2009 dopo 281 numeri. \u00c8 stato il pi\u00f9 longevo periodico italiano a tematica gay.\nGli inizi.\nIl nome deriva, scherzosamente, dalla baraonda che caratterizz\u00f2 il progetto alla sua nascita, ma esprime anche il desiderio originario di dare spazio alla \"confusione delle lingue\", ospitando anche interventi di giornalisti eterosessuali su temi non gay. Nel giro di pochi mesi, per\u00f2, la redazione constat\u00f2 la mancanza d'interesse da parte dei giornalisti eterosessuali verso il pubblico gay, e soprattutto l'interesse prevalente del pubblico gay per argomenti gay trattati da persone che conoscessero il mondo gay dall'interno. Il progetto di una rivista-macedonia fu pertanto abbandonato dopo i primi numeri, e da allora \"Babilonia\" si \u00e8 sempre caratterizzata come rivista diretta esclusivamente a settori pi\u00f9 o meno ampi della comunit\u00e0 LGBT.\nAlla sua nascita \"Babilonia\" inglob\u00f2 il periodico del movimento di liberazione omosessuale \"Lambda\", fondato nel 1977 da Felix Cossolo e che si era avvalso della collaborazione, fra gli altri, di Gigi Malaroda, Francesco Gnerre, Beppe Ramina, Mattia Moretta, Roberto Polce. Aderiscono all'iniziativa anche Mario Mieli, Corrado Levi, Gianni de Martino, Massimo Consoli, il poeta Dario Bellezza, e Pier Vittorio Tondelli, il massimo scrittore gay italiano del momento.\nLa caratteristica nuova di \"Babilonia\" rispetto ai periodici gay che l'avevano preceduta fu puntare ad una distribuzione in edicola, e non pi\u00f9 soltanto nelle librerie alternative o per abbonamento. La sfida ebbe successo. Nel suo periodo di massima diffusione, alla fine degli anni novanta, \"Babilonia\" vendeva fra le 4000 e le 5000 copie al mese, cifra mai raggiunta prima di allora in Italia e non pi\u00f9 raggiunta dopo che il lancio dei periodici gratuiti e le vicende politiche delle rivista ebbero eroso buona parte del lettorato tradizionale. Per un confronto, nelle librerie le vendite di \"Lambda\" (che veniva spedito anche in abbonamento) raggiungevano appena le 500 copie a numero.\nDalla rivista \"Babilonia\" \u00e8 stata fondata la Libreria Babele, specializzata in editoria a carattere LGBT.\nIl primo cambio di editore.\nAlla fine degli anni Ottanta prima Felix Cossolo (che con una divisione della societ\u00e0 divent\u00f2 proprietario unico della Libreria Babele) e successivamente Ivan Teobaldelli lasciarono per altri progetti la rivista, che venne acquistata dai collaboratori che gi\u00e0 vi lavoravano.\nPer molti anni \"Babilonia\" conosce una crescita costante, che le permette di lanciare la prima casa editrice LGBT italiana, \"La libreria di Babilonia\", che pubblica libri fotografici, romanzi, manuali, saggi e guide, oltre ad un bimensile di nudo maschile, \"Speciale foto\" e un annuario di cultura gay, \"La fenice di Babilonia\". Infine, la redazione mette in cantiere il progetto di lanciare nel 1999 un mensile gratuito destinato ai locali gay italiani.\nTra il 1997 e il 1998 ne fu direttore Giovanni Dall'Orto; sempre nel 1998 la direzione della redazione viene inoltre affidata a Sarah Sajetti, che cerca di integrare in modo pi\u00f9 consistente la tematica lesbica nelle tematiche del giornale, che ha un pubblico in gran prevalenza maschile.\nLa rivista impiega, per seguire tutti i progetti, sette persone, tutti soci e socie.\nLa crisi del 1999.\nNel febbraio 1999 esplode per\u00f2 all'improvviso la crisi, e la redazione si spacca in due. Da una parte coloro che desiderano una rivista meno \"di sinistra\", meno militante, meno legata al movimento di liberazione omosessuale da cui era nata, e meno attenta al lettorato lesbico (che pesa solo per un 5% sulle copie vendute), ritenendo \"superata\" l'impostazione tradizionale. Dall'altra coloro (in maggioranza come numero, ma in minoranza come quote sociali) che ritiene che l'impostazione seguita fino a quel momento sia quella giusta. Vince il confronto la prima delle due parti, che controlla la maggioranza delle quote.\nDopo l'allontanamento della parte soccombente, \"Babilonia\" chiude la casa editrice, sopprime l'annuario e lo \"Speciale foto\", e rinuncia al progetto del mensile gratuito, con lo scopo di diminuire i collaboratori facendo un maggiore ricorso all'esternalizzazione. Dal punto di vista politico non ci sono scossoni bruschi (anche perch\u00e9 i collaboratori fissi restano in prevalenza di sinistra), ma iniziano ad apparire in copertina personalit\u00e0 politiche come Alessandra Mussolini o Giuliano Ferrara, che vengono elevate all'inedito rango di opinionisti per la comunit\u00e0 gay assieme a persone come Oriana Fallaci o Camille Paglia.\nIl responso dei lettori, dopo il primo vivace interesse per il cambio di gestione, non \u00e8 positivo. I lettori di mensili omosessuali continuano infatti ad essere in prevalenza di centro-sinistra, e la sterzata verso le posizioni politiche del centro-destra comporta un lento calo delle vendite. La scommessa di compensare tale perdita attraendo un nuovo lettorato di centro-destra si scontra contro l'ostacolo della formazione filosofica di questo settore della comunit\u00e0 gay, che \u00e8 contrario al concetto stesso di \"rivista gay\", considerandola e definendola spesso \"un ghetto\".\nLa crisi \u00e8 aggravata dal fatto che anche in Italia, dopo anni di sforzi infruttuosi (con titoli improbabili come \"Il corriere delle saune\"), iniziano ad avere successo i periodici gay gratuiti (\"Guide\" - poi \"Guidemagazine\" il primo in assoluto - poi \"Pride\", \"Lui\" (poi: \"Lui - Guidemagazine\"), \"Cassero\", \"Aut\", \"Clubbing\", tutti ancora esistenti, oltre all'effimero \"G&amp;L\"), distribuiti nei locali gay, e spesso di qualit\u00e0 paragonabile a quella offerta da \"Babilonia\", quando non scritti direttamente da ex collaboratori della storica testata.\nI periodici gratuiti sottraggono dapprima lettori, poi inserzionisti, e infine collaboratori a \"Babilonia\", che si trova cos\u00ec a passare da rivista di settore praticamente monopolista a rivista che controlla solo una frazione del mercato, nel quale la parte del leone la fanno ormai sempre pi\u00f9 i periodici gratuiti.\nLa nuova crisi del 2004.\nLa crisi di \"Babilonia\" si esprime soprattutto sotto l'aspetto di crisi economica sempre pi\u00f9 marcata, ed esplode nei primi mesi del 2004, quando sembra che lo storico mensile GLBT italiano sia arrivato al capolinea, con nuove estromissioni di soci e azioni legali che danno vita a una ridda di voci sull'incombente rischio di una chiusura definitiva.\nInvece, dopo vari tentativi di cessione della societ\u00e0 (rivelatasi impossibile a causa del peso del debito accumulato) nel gennaio 2005 la sola testata (e non la srl, nella quale vengono lasciati i debiti fin l\u00ec accumulati) viene infine acquistata da Ecentodieci srl, guidata da Lucia Contin, coadiuvata da Matteo Macchiavello, fotografo ed esperto di iniziative editoriali. Il cambio di propriet\u00e0 provoca l'uscita definitiva di tutti i restanti collaboratori storici della rivista, che vanno a collaborare con i mensili gratuiti concorrenti.\nLa nuova propriet\u00e0 (composta in prevalenza da investitori non legati al mondo gay) imposta \"Babilonia\" su basi completamente nuove, scommettendo su un approccio al mondo gay visto come puro mercato, trattandolo come realt\u00e0 di consumatori a cui proporre servizi e prodotti, e non come una minoranza con preoccupazioni politiche, sociali e culturali, fosse pure viste con ottica di centro-destra. In questo approccio, si moltiplicano le rubriche dedicate a tematiche non gay (cucina, moda, nautica, gioielli...), con l'intenzione di dare al giornale un'immagine pi\u00f9 \"generalista\", in un certo senso pi\u00f9 \"normale\", considerando implicitamente \"chiusa\" la fase \"politica\" del mondo gay, in qualunque modo connotata.\nLa scommessa si rivela per\u00f2 sbagliata rispetto alla realt\u00e0 italiana, nella quale le roventi polemiche su temi come il Pacs mostrano come il tema gay non sia affatto percepito come non-politico, anzi, semmai l'esatto contrario.\nSi arriva addirittura al paradosso per cui in Italia i mensili gay gratuiti, cio\u00e8 commerciali (che nel frattempo hanno raggiunto complessivamente una circolazione stimabile realisticamente, al di l\u00e0 delle vanterie di alcuni di loro, attorno alle quarantamila copie), si occupano di tutti i temi che erano stati il punto forte di \"Babilonia\" (dalla cultura, all'attualit\u00e0, alla politica), mentre la sola rivista gay italiana a pagamento esistente acquisisce in modo sempre pi\u00f9 spiccato le caratteristiche che all'estero sono invece tipiche dei periodici gay commerciali e gratuiti, parlando di consumi, tendenze e prodotti.\nTale inversione di ruoli non riesce, ovviamente, a risollevare le sorti della testata, che non solo non sembra voler crescere, ma pare anche allontanarsi sempre pi\u00f9 dal suo pubblico gay.\nPer contrastare questo trend, nel marzo 2005 l'editore chiama Mario Cirrito, collaboratore della testata gay telematica Gay.it, per rilanciare la rivista e indirizzarla nuovamente al mondo GLBT. Cirrito aumenta la quantit\u00e0 e qualit\u00e0 degli articoli specificamente a tema gay, coinvolgendo diversi esponenti del giornalismo gay in sostituzione di quelli passati ormai alle altre testate, e riprendendo le collaborazioni interrotte con esponenti del movimento gay e lesbico italiano come per esempio Franco Grillini, Aurelio Mancuso, Marco Volante ed altri. Babilonia arriva inoltre in edicola con una veste grafica pi\u00f9 patinata, mentre viene infine dedicata attenzione al sito, che in tutti questi anni era stato seguito in modo discontinuo, lasciando cos\u00ec che l'informazione in Rete venisse occupata da altre testate.\nRiprendono anche le corrispondenze dall'estero: da Parigi, da Londra, da Mosca, da Bruxelles e si inviano collaboratori a seguire manifestazioni eventi gay come DiverCit\u00e9 e Outgames a Montr\u00e9al. \nNel 2005 la rivista apre la rubrica \"L'infedele\", affidata all'opinionista e scrittore Sciltian Gastaldi, che si occupa di commentare le principali notizie politiche nazionali e internazionali. L'esperimento dura pochi mesi: nel novembre 2005 Gastaldi \u00e8 costretto a sospendere la rubrica in seguito alla censura di due notizie da parte della direttrice Lucia Contin, apparse sulla stampa statunitense. La prima delle due notizie riguardava un processo penale da parte della Corte distrettuale di Harris in Texas (Usa) per favoreggiamento della pedofilia a carico del cardinal Joseph Ratzinger, nel frattempo divenuto pontefice. Il pezzo viene censurato tramite E-mail dalla Contin con la motivazione di voler \"Evitare attenzioni pericolose che, per il momento, non ci farebbero certo bene: (...) argomenti di questo tipo non sono ben visti\". La seconda notizia \u00e8 un commento di Gastaldi sulle dichiarazioni del Cardinal Ruini riguardo al progetto di legge sui Pacs italiani. La direttrice definisce anche questo articolo come \"non opportuno\" e spiega nella sua nuova E-mail di censura di voler fare una nuova Babilonia che possa \"risultare gradita a chiunque la legga, indipendentemente dal modo di pensare\". I due articoli saranno poi pubblicati dalla rivista \"Aut\" nei mesi successivi.\nIl mercato pubblicitario, su cui la rivista scommette ormai in modo decisivo per la sua sopravvivenza stante il ristagno italiano delle vendite, si muove per\u00f2 a fisarmonica: si apre per poi chiudersi nuovamente. Lentamente, comunque, anche gli sponsor sembrano gradire il prodotto, ma con fatica e con le fortissime reticenze tipiche del mondo italiano verso l'omosessualit\u00e0.\nCambio di rotta nel 2006.\nNonostante il miglioramento qualitativo del giornale, la nuova gestione non riesce comunque ad ottenere l'auspicata inversione di tendenza nelle vendite, n\u00e9 riesce a scalzare l'egemonia ormai consolidata dei periodici gratuiti. Nell'estate 2006 vengono cos\u00ec nuovamente allontati alcuni collaboratori, viene ripensato ancora una volta il concetto del giornale e, nel settembre 2006, \"Babilonia\" (sempre sotto la guida di Lucia Contin e di Matteo Macchiavello, viene affidata alla gestione editoriale della Fantasy Communication, un gruppo che gi\u00e0 gestisce una rete di periodici non gay) si presenta ai suoi lettori in una nuova veste grafica e con un moderato ritorno all'enfasi su consumi, prodotti e trend.\nLa scommessa di \"Babilonia\" \u00e8 stata di riuscire a prendere il posto che all'estero (ma con un mercato gay infinitamente pi\u00f9 sviluppato di quello italiano, e con legislazioni ben diverse) spetta a riviste gay da edicola come la francese \"T\u00eatu\" (che certifica la vendita di 50.000 copie mensili), la spagnola \"Zero\" o l'inglese \"Out\". Il mancato raggiungimento degli obiettivi di rilancio ne ha provocato nel maggio 2009 la chiusura.\nNuove offerte.\nDa marzo 2020 sono in corso delle trattative riservate per far rinascere la testata in una versione online."}
{"id": "239383", "revid": "1001457", "url": "https://it.wikipedia.org/wiki?curid=239383", "title": "Gestore di interrupt", "text": "In informatica un gestore di interrupt \u00e8 una routine la cui esecuzione \u00e8 innescata dal verificarsi di un interrupt.\n\u00c8 l'evoluzione di una \"Interrupt Service Routine\" (ISR), una funzione informatica, di tipo callback, che viene avviata dal sistema operativo in risposta a un Interrupt.\nDescrizione.\nQuando arriva un interrupt, la CPU deve mandare in esecuzione l'ISR predisposta ad hoc dal programmatore per quel particolare interrupt.\nAffinch\u00e9 il meccanismo dell'interruzione funzioni correttamente, \u00e8 necessario che tutte le azioni svolte dall'ISR siano trasparenti rispetto al programma interrotto, cio\u00e8 che al termine venga ripristinato tutto come era prima dell'interrupt, in altre parole, che la ISR sia perfettamente rientrante (attraverso l'istruzione \"Return\"). Per fare ci\u00f2 bisogna che la CPU, prima di mandare in esecuzione l'ISR, faccia una commutazione di contesto, ovvero salvi tutto quello che stava facendo (cio\u00e8 il suo \"contesto attuale\"), ed alla fine dell'ISR lo ripristini com'era.\nL'interrupt va gestito rapidamente, e quindi non va perso tempo per salvare tutto il contesto attuale (variabili, stato del programma, l'immagine sullo schermo ecc..) ma solo quello che effettivamente verr\u00e0 modificato dall'ISR. D'altra parte la CPU non sa esattamente che cosa modificher\u00e0 l'ISR e quindi non pu\u00f2 conoscere a priori cosa salvare.\nQuindi quando si verifica un'interruzione l'hardware deve provvedere ad effettuare la commutazione di almeno la seguente porzione del contesto:\nNei moderni sistemi i gestori di interrupt sono divisi in due parti:\nI gestori di primo livello (FLIH) funzionano nello stesso modo delle vecchie routine di interrupt. In risposta ad un interrupt avviene una commutazione di contesto e il codice per gestire l'interrupt viene caricato in memoria ed eseguito. Il compito del FLIH, comunque, non \u00e8 quello di gestire l'interrupt, bens\u00ec quello di schedulare la successiva esecuzione del gestore di secondo livello (SLIH), nonch\u00e9 quello di tenere traccia e di memorizzare tutte le eventuali informazioni importanti che fossero disponibili soltanto nel momento in cui si verifica l'interrupt.\nIl gestore SLIH rimane nella coda pronti del sistema operativo finch\u00e9, quando si rende disponibile tempo macchina del processore, arriva il suo turno di esecuzione, e pu\u00f2 essere eseguito il codice per gestire l'evento che ha innescato l'interrupt."}
{"id": "239384", "revid": "10369", "url": "https://it.wikipedia.org/wiki?curid=239384", "title": "Diritto Reale", "text": ""}
{"id": "239389", "revid": "30610", "url": "https://it.wikipedia.org/wiki?curid=239389", "title": "Pianure italiane", "text": "Le maggiori pianure italiane.\nDi seguito si riporta l'elenco delle pianure pi\u00f9 estese d'Italia.\nLe pianure italiane.\nPianura padana.\nLa Pianura padana, o pianura padano-veneto-romagnola e meno propriamente valle padana (valle che si riferisce al bacino del fiume Po, dalla valle Po al suo delta), \u00e8 una pianura alluvionale, una regione geografica, unitaria dal punto di vista morfologico e idrografico, situata in Europa meridionale che si estende lungo l'Italia Settentrionale, compresa principalmente entro il bacino idrografico del fiume Po, comprendendo parti delle regioni Piemonte, Lombardia, Emilia-Romagna e Veneto comprese orientativamente nell'isoipsa dei cento metri di quota.\nPianura veneto-friulana.\nLa Pianura veneto-friulana \u00e8 l'area pianeggiante che interessa la zona centro-orientale del Veneto (pianura veneta) e la parte centro-meridionale del Friuli (pianura friulana). \u00c8 a nord-est della Pianura Padana, senza che vi siano vere catene montuose a separare le due, che quindi risultano praticamente unite.\nPiana di Albenga.\nLa Piana di Albenga (Ciana d'Arb\u00e9nga in ligure) \u00e8 la seconda pi\u00f9 grande pianura della Liguria, dopo la Val di Magra, ed \u00e8 di origine alluvionale, essendo formata dai sedimenti dei torrenti Arroscia, Neva, Pennavaira che portarono alla formazione anche del fiume Centa. La superficie \u00e8 di circa 45 km\u00b2.\nValdarno.\nIl Valdarno \u00e8 la valle percorsa dall'Arno, per\u00f2 non coincide con l'intero bacino del fiume, da questo si deve escludere infatti il primo tratto, cio\u00e8 il Casentino, nonch\u00e9 le valli formate dai principali affluenti, come, ad esempio, la Val di Chiana, la Val d'Ambra, la valle della Sieve (il Mugello), la Valdelsa, la Valdera.\nLa parte da Arezzo a Firenze e da qui alla stretta della Gonfolina si chiama Valdarno Superiore, quella da Montelupo a Pisa Valdarno Inferiore.\nPiana di Pisa.\nLa Piana di Pisa \u00e8 l'area terminale del Valdarno Inferiore, comprendente i comuni di Pisa e Cascina e parte di quelli di San Giuliano Terme, Vecchiano, Collesalvetti (con riferimento alla zona compresa tra Stagno e Guasticce) e Livorno (le aree poste a nord della citt\u00e0, a breve distanza dal porto industriale). Confina a nord con la Versilia, a nord-est con i Monti Pisani, ad est con la Valdera, a sud con la Maremma Pisana e le Colline Livornesi, mentre a ovest \u00e8 delimitata dal Mar Ligure. Con i suoi circa 1000 km\u00b2 di estensione, \u00e8 la maggiore pianura alluvionale italiana dopo quella padana. La pianura pisana \u00e8 stata formata dalle alluvioni dell'Arno e del Serchio, che anticamente era un affluente del primo fiume.\nMaremma.\nLa Maremma \u00e8 un territorio vasto e dai confini difficilmente definibili che si estende lungo il versante tirrenico dell'Italia Centrale, interessando la Toscana centro-meridionale ed il Lazio settentrionale. Convenzionalmente, il territorio maremmano \u00e8 suddiviso in tre zone: Maremma Pisana, Maremma Grossetana e Maremma laziale.\nCampagna romana.\nCon la locuzione Campagna romana si indica la vasta pianura del Lazio, ondulata e intersecata da fossi, che si estende nel territorio circostante la citt\u00e0 di Roma fino al Circeo con il piano collinare prossimo. Un tempo era occupata dalle acque del Mar Tirreno, \u00e8 stata poi riempita dal materiale trasportato dal fiume Tevere e dai suoi affluenti.\nPianura pontina.\nIl territorio dell'Agro Pontino o Pianura pontina, un tempo coperto dalle paludi ed oggi bonificato, corrisponde ad una pianura in gran parte alluvionale delimitata ad ovest e sud dal mar Tirreno, a est dai primi rilievi appenninici dei monti Lepini ed Ausoni, a nord dal medio corso del fiume Astura e dai primi rilievi dei Colli Albani.\nCampidano.\nIl Campidano \u00e8 la maggiore pianura sarda. Si estende su una superficie di circa 1.850 km\u00b2, da Cagliari fin oltre Oristano ed \u00e8 compresa tra i due blocchi montuosi principali: il Gennargentu e l'Iglesiente.\nAnticamente era un largo canale marino, che \u00e8 stato poi riempito dal materiale trasportato dai fiumi e dal materiale eruttato dai vulcani. \u00c8 quindi sia di origine alluvionale, sia di origine vulcanica.\nNurra.\nLa Nurra (nome forse derivato da \"Nure\") \u00e8 una sub-regione storica nonch\u00e9 area agricola pianeggiante del nord-ovest della Sardegna, situata nel quadrilatero compreso fra Alghero, Sassari, Porto Torres e Stintino, tra il golfo dell'Asinara a nord-est, il mar di Sardegna ad ovest, dal Riu Mannu a est e dai rilievi del Logudoro a sud-est. \u00c8 interamente inclusa nella provincia di Sassari.\nPianura Campana.\nCon la locuzione Pianura Campana si fa generalmente riferimento alla parte pianeggiante della \"Campania Felix\", cio\u00e8 alla pianura che va dal Garigliano sino alle falde del Vesuvio, e che ha per centri principali, da nord verso sud, Cassino, Formia, Santa Maria Capua Vetere, Capua, Caserta, Pozzuoli, Giugliano in Campania, Napoli, Aversa, Afragola, Nola, Pompei e Nocera Inferiore. Si tratta di una delle zone a maggiore densit\u00e0 abitativa d'Italia, in cui ricadono molti comuni che superano i cinquantamila abitanti.\nAgro nocerino sarnese.\nIl territorio dell'Agro nocerino sarnese, \u00e8 costituito da due aree geografiche attigue della Campania, l'Agro nocerino e l'Agro sarnese, situate nella valle del fiume Sarno, a met\u00e0 strada tra Napoli e Salerno, i cui comuni ricadono nella provincia di Salerno, per una superficie complessiva di 188,1\u00a0km\u00b2 e circa 300\u00a0000 abitanti, con una densit\u00e0 di popolazione pari a 1807 abitanti per km\u00b2.\nPiana del Sele.\nLa Piana del Sele \u00e8 una pianura di origine alluvionale di circa 500 km\u00b2 situata nella provincia di Salerno. Comprende parte dei bacini del fiume Sele e i suoi affluenti, e del Tusciano. Viene anche chiamata \"Piana di Eboli\" o \"Piana di Paestum\".\nTavoliere delle Puglie.\nIl Tavoliere delle Puglie \u00e8 una pianura di sollevamento e si affaccia a oriente sul golfo di Manfredonia e termina a nord contro gli spalti del Gargano e a ovest alle falde dei monti della Daunia; si allarga intorno a Foggia, ricco di colture e vigneti, su una superficie complessiva di circa ; \u00e8 la seconda pianura italiana in ordine di grandezza. Poich\u00e9 i fiumi che lo percorrono hanno tutti scarsa portata, il Tavoliere \u00e8 soggetto a siccit\u00e0 durante la maggior parte dell'anno. Le ricche coltivazioni possono tuttavia godere dell'apporto dell'Acquedotto pugliese, dalle numerose dighe presenti e dai pozzi artesiani che attingono da falde acquifere sotterranee.\nTerra di Bari.\nLa Terra di Bari definisce, da un punto di vista meramente geografico, il territorio pianeggiante stretto tra le Murge a sud-ovest e il mare Adriatico a nord-est compreso fra la foce dell'Ofanto e la citt\u00e0 di Fasano.\nValle d'Itria.\nLa Valle d'Itria \u00e8 una porzione di territorio della Puglia centrale, a cavallo tra le province di Bari, Brindisi e Taranto. Il suo territorio coincide con la parte meridionale dell'altopiano delle Murge: in senso stretto \u00e8 la depressione carsica che si estende tra gli abitati di Locorotondo, Cisternino e Martina Franca.\nPianura salentina.\nLa Pianura salentina (chiamato anche Piana Messapica o Tavoliere di Lecce) \u00e8 un vasto e uniforme bassopiano del Salento compreso tra i rialti terrazzati delle Murge a nord e le serre salentine a sud. Si estende per gran parte del brindisino (Piana brindisina), per tutta la parte settentrionale della provincia di Lecce, a nord della linea che grossomodo congiunge Gallipoli e Otranto, fino ad Avetrana, Sava, Lizzano e Manduria nel tarantino.\nPiana di Metaponto.\nLa Piana di Metaponto \u00e8 situata nel territorio del Metapontino, si trova lungo la costa ionica della Basilicata e si estende su una superficie di circa 800 km\u00b2. La pianura metapontina, che prende il nome dall'antica citt\u00e0 greca di Metaponto, \u00e8 attraversata dai fiumi Bradano, Basento, Cavone, Agri e Sinni. Importante \u00e8 la vasta pineta a ridosso della spiaggia, soprattutto il Bosco Pantano di Policoro, oasi del WWF!!\nPiana di Sibari.\nLa Piana di Sibari, che prende il nome dall'omonima citt\u00e0 magnogreca, \u00e8 la pianura pi\u00f9 grande della Calabria. Situata sul versante ionico settentrionale della regione, fa da confine tra il massiccio del Pollino e quello della Sila. \u00c8 solcata al centro dai corsi del fiume Crati e del suo affluente Coscile, che sfociano nel mar Ionio.\nPiana di Lamezia Terme.\nLa Piana di Sant'Eufemia o Piana di Lamezia del Terme, \u00e8 una pianura alluvionale della Calabria, che con i suoi circa 120 km\u00b2 di estensione, rappresenta la terza della regione. La piana lametina \u00e8 situata al centro della costa tirrenica calabrese davanti al golfo di Sant'Eufemia. La forma di questa piana, che interessa quasi completamente il territorio compreso nel comune di Lamezia Terme, \u00e8 simile ad un triangolo isoscele, con base la linea di costa, per una larghezza di 15 km, fra Capo Suvero di Gizzeria Lido a nord e la foce del fiume Angitola a sud, e altezza pari a circa 10\u00a0km coincidente con l'asta del fiume Amato.\nPiana di Gioia Tauro.\nLa Piana di Gioia Tauro, localmente \"A Chjiana\", \u00e8 una pianura alluvionale della Calabria, che confina ad ovest con il Mar Tirreno (golfo di Gioia Tauro), a nord con il Monte Poro, ad est con il Dossone della Melia ed a sud con il Monte Sant'Elia di Palmi. \u00c8 per estensione, dopo la Piana di Sibari, la seconda delle tre pianure calabresi. Il fiume pi\u00f9 importante \u00e8 il M\u00e9sima.\nPiana di Catania.\nLa Piana di Catania \u00e8 la maggiore pianura siciliana con 430 km\u00b2 di estensione; compresa fra il piede meridionale dell'Etna, i monti Erei, i monti Iblei ed il mare, \u00e8 lunga circa 45 km e larga in media 15. \u00c8 fertilissima e ben coltivata. Fiumi principali: Dittaino, Gornalunga, Salso, Simeto.\nPiana di Gela.\nLa Piana di Gela \u00e8 una pianura alluvionale della Sicilia, che con i suoi 250 km\u00b2 di estensione, rappresenta la seconda della regione. Essa prende il nome dalla citt\u00e0 di Gela, antica colonia greca famosa come \"Granaio di Roma\" e anticamente veniva indicata con l'appellativo di \"Campi Geloi\" (Virgilio, Eneide). Importantissima \u00e8 la coltivazione del grano, dei carciofi e la produzione di ortaggi nella \"fascia trasformata\" tra Vittoria, Niscemi e Licata.\nConca d'Oro.\nLa Conca d'Oro \u00e8 la pianura su cui sorge buona parte della citt\u00e0 di Palermo ed alcuni comuni limitrofi. Conosciuta con questo nome per via delle colorazioni dorate tipiche degli agrumi, si estende nell'arco dell'omonimo golfo, ed \u00e8 delimitata dai Monti di Palermo. Oggi, in gran parte \u00e8 stata cementificata. Tuttavia a sud-est vanta di un lussureggiante angolo di coltura agrumicola: la localit\u00e0 di Ciaculli. Conosciuta per la produzione del Mandarino Tardivo, variet\u00e0 che, termina la sua maturazione in marzo. Nelle altre aree della pianura, risparmiate dall'espansione urbanistica di Palermo, alcuni privati continuano a coltivare agrumi come le Arance, o i Mandaranci."}
{"id": "239390", "revid": "173469", "url": "https://it.wikipedia.org/wiki?curid=239390", "title": "Maria Luigia d'Austria", "text": ""}
{"id": "239393", "revid": "72396", "url": "https://it.wikipedia.org/wiki?curid=239393", "title": "Maestro dell'Adorazione di Vienna", "text": "L'anonimo artista di area germanica deve il suo nome a un'\"Adorazione del Bambino\", oggi conservata a Vienna.\nAllo stesso autore sono attribuite quattro tavole con scene della Passione, gi\u00e0 nella collezione Durrieu, una \"Santa Margherita\", ora a Vienna e l\"'Adorazione dei Magi\", ora a Budapest.\nL'anonimo pittore fu maestro di Hans von T\u00fcbingen e del Maestro della Presentazione."}
{"id": "239394", "revid": "287204", "url": "https://it.wikipedia.org/wiki?curid=239394", "title": "Maestro dell'Adorazione Khanenko", "text": "L'anonimo artista, attivo nelle Fiandre tra il 1490 e il 1500 circa e influenzato soprattutto da Hugo van der Goes, prende il nome dal dittico con l\"'Adorazione dei Magi\" del Museo di Kiev, proveniente proprio dalla collezione Khanenko.\nAlla stessa mano sono da riferire sia le due \"Madonne col Bambino\" di Stoccarda e Dessau sia il trittico con l\"'Adorazione dei Magi\" di Saint-Omer."}
{"id": "239395", "revid": "14894", "url": "https://it.wikipedia.org/wiki?curid=239395", "title": "Meister der Wiener Anbetung", "text": ""}
{"id": "239401", "revid": "228587", "url": "https://it.wikipedia.org/wiki?curid=239401", "title": "Testologia semiotica", "text": "La testologia semiotica rappresenta un nuovo quadro teorico, sviluppatosi a partire dal 1990 circa, e rappresenta l'ultima versione della teoria di J\u00e1nos S. Pet\u00f6fi.\nEssa \u00e8 un paradigma pi\u00f9 potente, pi\u00f9 ampio e complesso sia della \"teoria del testo\" che della \"semiotica del testo\", in quanto ha come scopo l'interpretazione dei comunicati multimediali con (equi) dominanza verbale prodotti o recepiti in diverse situazioni comunicative.\nQuesta disciplina tratta i comunicati come complessi segnici e l'interpretazione come analisi e descrizione dell'architettonica formale e dell'architettonicha semantica dei comunicati.\nLa ricerca testuale ha portato profondi cambiamenti sui settori della ricerca scientifica, come ad esempio, la linguistica, la sociologia, l'etnolinguistica, l'antropologia culturale, l'intelligenza artificiale, le scienze cognitive, lo studio dei media, la didattica, ecc.\nCosa fa la ricerca testologica.\nLa testologia semiotica parte dal presupposto che i testi/discorsi siano un fenomeno semantico-pragmatico. Essa, per non effettuare interpretazioni non ambigue, ha costruito un metalinguaggio, ovvero un linguaggio canonico.\nCollegamenti esterni.\n Opera di J. Pet\u00f6fi sulla testologia semiotica\nGianna Angelini, Guida allo studio della Testologia Semiotica. Introduzione al pensiero di J.S.Petofi, Eum, Macerata 2013"}
{"id": "239402", "revid": "587728", "url": "https://it.wikipedia.org/wiki?curid=239402", "title": "Bandiera della pace", "text": "A partire dalla seconda met\u00e0 del XX secolo, in pi\u00f9 occasioni \u00e8 capitato che dei movimenti pacifisti creassero o adottassero delle bandiere particolari come simboli della pace.\nL'arcobaleno in particolare, essendo un simbolo di pace presso molte civilt\u00e0 antiche, \u00e8 stato spesso utilizzato da intellettuali e pacifisti in varie manifestazioni contro la guerra. La bandiera della pace si distingue dalla bandiera arcobaleno del movimento LGBT, per la scritta PACE e per il numero e l'ordine dei colori (7 nella bandiera della pace, con i freddi in alto, 6 nella bandiera del movimento, senza l'azzurro, con i caldi in alto).\nLa bandiera della Pace di Cora Slocomb.\nLa bandiera della pace con il motto \"Pro Concordia Labor\" (\"Io lavoro per la pace\") fu disegnata nel 1897 dalla contessa Cora Slocomb Savorgnan di Brazz\u00e0 - americana per nascita e italiana per matrimonio - come modifica di quella, disegnata 1891 da Henry Pettit, che consisteva in una bandiera nazionale circondata da un bordo bianco e dalla parola \"Pace\". Per Cora il simbolo universale di \"Pace\" doveva trascendere ogni identit\u00e0 nazionale. I colori del giallo, viola e bianco li scelse perch\u00e9 nessuna bandiera nazionale li aveva, quindi la bandiera della Pace non poteva essere confusa con le bandiere nazionali. Due mani giunte sopra allo scudo erano parte integrante del simbolismo di questa bandiera: rappresentavano un mondo pacifico, dove uomini e donne lavorano per raggiungere concordemente gli stessi obiettivi.\nLa bandiera della Pace nel mondo.\nUn'immagine della Bandiera della pace come la conosciamo compare in una cartolina allegorica pubblicata in occasione dell'Esposizione universale di Gand svoltasi dal 26 aprile al 3 novembre del 1913. L'immagine raffigura il Palazzo della pace de L\u2019Aia, e in particolare la bandiera della pace con le sette bande colorate disposte orizzontalmente partendo dal rosso, in alto, fino al viola, in basso.\nLa bandiera della pace di Picasso.\nUna bandiera che ebbe popolarit\u00e0 fu l'immagine multicolore, con una colomba bianca al centro, disegnata da Pablo Picasso, in seguito adottata in via ufficiosa anche dall'ONU.\nThe Peace Flag.\n\"The Peace Flag\" \u00e8 stata un'iniziativa volta ad unificare tutte le nazioni sotto un simbolo comune nella Giornata internazionale della pace. Mentre ci sono varie icone di pace - il ramoscello d'ulivo, la colomba - non esiste una bandiera mondiale ufficiale della pace adottata dalle Nazioni Unite. L'iniziativa ha proposto che, per un giorno all'anno, il 21 settembre, ogni paese innalzi una versione completamente bianca della propria bandiera nazionale per rappresentare che siamo tutti uno. Nel 2013, le ambasciate di Colombia, Guinea Equatoriale ed Ecuador a Londra hanno sostenuto ufficialmente \"The Peace Flag\", alzando una versione incolore delle rispettive bandiere il 21 settembre. \nLa bandiera con i colori dell'arcobaleno.\nFra le \"bandiere della pace\", il drappo con i colori dell'arcobaleno \u00e8 sicuramente la pi\u00f9 nota a livello internazionale, essendo tra i simboli pi\u00f9 utilizzati in tutto il mondo da vari movimenti pacifisti.\nLa variet\u00e0 pi\u00f9 diffusa ha sette colori: viola, blu, azzurro, verde, giallo, arancione e rosso, e riporta al centro la scritta bianca \"PACE\" (in italiano e spesso anche all'estero). In alcune variazioni la striscia viola \u00e8 al di sotto di quella azzurra, e talvolta viene aggiunta una striscia bianca in cima, come nella bandiera originale degli anni sessanta.\nIn Italia, \u00e8 stata usata per la prima volta durante la prima edizione della marcia per la Pace Perugia-Assisi del 1961, da Aldo Capitini, fondatore del Movimento Nonviolento. Quest'immagine fu ispirata da simboli simili utilizzati in manifestazioni statunitensi e inglesi, dove ebbe come \"sponsor\", tra gli altri, il filosofo Bertrand Russell. La bandiera originale \u00e8 stata conservata fino al 31 ottobre 2011 a Collevalenza, Todi, dal dott. Lanfranco Mencaroni, amico personale e collaboratore del Capitini. Mencaroni l'ha poi consegnata al Palazzo dei Priori di Perugia.\nUna bandiera simile, chiamata bandiera arcobaleno, fu adottata negli anni settanta dal movimento di liberazione omosessuale; la differenza con la bandiera della pace sta nella mancata presenza della scritta \"PACE\" e nella diversit\u00e0 dei colori, sia come disposizione che come numero.\nLa somiglianza si spiega col fatto che entrambe le bandiere derivano dall'arcobaleno, il quale \u00e8 considerato simbolo di pace e armonia; questo simbolo appare nella Bibbia, nel racconto del mito del Diluvio universale e, per quanto riguarda la bandiera arcobaleno, \u00e8 stato mutuato dalla filosofia spiritualista \"New Age\".\nLa campagna \"Pace da tutti i balconi\".\nLa bandiera arcobaleno ha raggiunto la massima popolarit\u00e0 a partire dal 2002 grazie alla campagna italiana \"Pace da tutti i balconi\", la quale fu organizzata e promossa per primo da Padre Alex Zanotelli come manifestazione di protesta contro l'imminente guerra in Iraq; grazie anche ad un certo riscontro mediatico, si calcola che furono esposte pi\u00f9 d'un milione di bandiere contro la partecipazione italiana alla guerra in Afghanistan e in Iraq.\nL'iniziativa, partita senza alcun fine partitico, ebbe sempre in Italia degli strascichi polemici in quanto fu presto strumentalizzata a fini elettorali da partiti di centro-sinistra contrari alla politica estera del governo Berlusconi: il risultato fu che la bandiera arcobaleno fin\u00ec sui manifesti elettorali, perfino in occasione di elezioni provinciali e comunali.\nLa strumentalizzazione della bandiera provoc\u00f2 il netto distinguo di una parte del movimento pacifista che aveva lanciato o sostenuto l'iniziativa; in particolare numerose personalit\u00e0 di spicco del mondo cattolico (lo stesso Zanotelli, Ernesto Olivero, don Albino Bizzotto, don Oreste Benzi, don Luigi Ciotti ed altri), sottoscrissero l'11 aprile 2003 un vero e proprio appello ad evitare \"ingabbiamenti all'interno di partiti e schieramenti elettorali\". Tuttavia vi furono iniziative importanti dove lo spirito del movimento della pace coinvolse esponenti politici. Cos\u00ec a Bologna dove una lunghissima bandiera della pace un\u00ec, nei giorni culminanti dell'offensiva in Iraq, il palazzo d'Accursio, sede del Comune, alla Piazza Maggiore, presidiata da decine di migliaia di pacifisti, per iniziativa dei consiglieri DS Davide Ferrari e Claudio Merighi.\nNella cultura di massa.\nIl titolo e il ritornello della canzone \"Rosso, Arancio, Giallo...\" degli Assalti Frontali, pubblicata nell'album \"Mi sa che stanotte...\" del 2006, fanno riferimento ai sette colori della bandiera della pace."}
