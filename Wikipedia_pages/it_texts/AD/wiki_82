{"id": "245637", "revid": "1005847", "url": "https://it.wikipedia.org/wiki?curid=245637", "title": "Elezioni politiche in Italia del 1976", "text": "Le elezioni politiche in Italia del 1976 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 20 e luned\u00ec 21 giugno 1976. Furono le prime elezioni politiche con il voto ai diciottenni.\nLe consultazioni videro prevalere nuovamente la Democrazia Cristiana, pressoch\u00e9 stabile, ma per la prima volta il primato fu seriamente insidiato dal Partito Comunista Italiano che, ottenendo un impetuoso aumento di consensi, si ferm\u00f2 a pochi punti percentuali dai democristiani maturando il miglior risultato della sua storia. Nel complesso l'area del centrosinistra (DC-PSI-PSDI-PRI) mantenne la maggioranza assoluta dei voti e dei seggi ma risult\u00f2 ridimensionata soprattutto per il forte arretramento dei socialdemocratici. Divenne quindi fondamentale il sostegno dei socialisti senza i quali il centro non era pi\u00f9 autosufficiente. Tuttavia la formula del centrosinistra \u00aborganico\u00bb fu temporaneamente abbandonata e inizi\u00f2 la breve parentesi dei governi di unit\u00e0 nazionale che prese il nome di compromesso storico. Anche la destra missina perse notevoli consensi dopo il boom delle precedenti elezioni, cos\u00ec come i liberali che persero pi\u00f9 della met\u00e0 dei propri voti ottenendo il loro minimo storico. Infine, per la prima volta, entrarono in parlamento eletti del Partito Radicale, e forze pi\u00f9 a sinistra del PCI, rappresentate da Democrazia Proletaria.\nSistema di voto.\nLe elezioni politiche del 1976 si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946. Concepito per gestire le elezioni dell'Assemblea Costituente previste per il successivo 2 giugno, il sistema fu poi recepito come normativa elettorale per la Camera dei deputati con la legge n. 6 del 20 gennaio 1948. Per quanto riguarda il Senato della Repubblica, i criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro largamente proporzionale.\nSecondo la suddetta legge del 1946, i partiti presentavano in ogni circoscrizione una lista di candidati. L'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti.\nDifferentemente dalla Camera, la legge elettorale del Senato si articolava su base regionale, seguendo il dettato costituzionale (art. 57). Ogni Regione era suddivisa in molti collegi uninominali. All'interno di ciascun collegio, veniva eletto il candidato che avesse raggiunto il quorum del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hondt\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza.\nCircoscrizioni.\nIl territorio nazionale italiano venne suddiviso alla Camera dei deputati in 32 circoscrizioni plurinominali e al Senato della Repubblica in 20 circoscrizioni plurinominali, corrispondenti alle regioni italiane.\nCircoscrizioni della Camera dei deputati.\nLe circoscrizioni della Camera dei deputati furono le seguenti:\nCircoscrizioni del Senato della Repubblica.\nLe circoscrizioni del Senato della Repubblica invece erano le seguenti:\nQuadro politico.\nLa situazione sociale italiana non accennava a quietarsi. Il terrorismo nero progrediva nell'attuazione della strategia della tensione con violenze e stragi (in particolare nel 1974 quelle di piazza della Loggia a Brescia e dell'Italicus). Dall'altra parte cominciarono a seminare terrore anche le Brigate Rosse con sequestri e processi proletari.Oltre al terremoto in Friuli del maggio 76' che fece quasi 1000 vittime.\nIn questo contesto la VI legislatura aveva visto il susseguirsi di sei governi e tre presidenti del Consiglio in soli 4 anni. La coalizione del centrosinistra era ormai in crisi e il solo centro non aveva la forza politica per rispondere alle esigenze della nazione. Le uniche riforme conseguite riguardarono temi sociali, su cui poteva esserci una pi\u00f9 ampia convergenza; in particolare risalgono al 1975 la riforma del diritto di famiglia, che sanciva la parit\u00e0 dei coniugi, e l'abbassamento della maggiore et\u00e0 da 21 a 18 anni.\nIn questo periodo la Democrazia Cristiana vide la propria forza e influenza assottigliarsi sempre pi\u00f9. Infatti nel 1974 i democristiani furono pesantemente sconfitti nel referendum abrogativo sul divorzio e alle regionali dell'anno successivo il vantaggio sui comunisti si ridusse a meno di due punti percentuali, inoltre le conseguenze dello scandalo Lockheed facevano temere un sorpasso del PCI sulla DC. In molti cominciavano a pensare che fosse necessaria una svolta politica e ritenevano ormai inevitabile il coinvolgimento del PCI nel Governo.\nAnaloghi ragionamenti venivano espressi esplicitamente dal segretario comunista Enrico Berlinguer nel 1973. La nascita di gruppi di estrema sinistra alternativi al PCI e del terrorismo rosso aveva costretto il partito a ripensare il proprio collocamento. Inoltre i comunisti erano usciti rafforzati dall'autunno caldo e potevano realisticamente puntare al primato elettorale, ma in questo caso, secondo Berlinguer, un governo comunista avrebbe innescato la reazione della destra portando a conseguenze estreme e imprevedibili. Era quindi necessario che le forze comuniste, socialiste e cattoliche collaborassero nell'interesse del Paese.\nOltre a ci\u00f2 la situazione economica era stagnante, particolarmente gravata dalla crisi petrolifera del 1973: a seguito della guerra del Kippur i Paesi del Golfo fissarono unilateralmente il prezzo del petrolio e, dall'ottobre 1973 al gennaio 1974, il costo di un barile pass\u00f2 da meno di 3 dollari a quasi 12 dollari. Come conseguenza l'Italia decise che nelle domeniche invernali la circolazione automobilistica fosse completamente bloccata, per risparmiare benzina.\nAnche il quadro finanziario del successivo biennio fu negativo, ma per intervenire con degli aiuti il Fondo monetario internazionale esigeva degli aggiustamenti dei conti pubblici e che l'inflazione (ufficialmente al 17% ma da molti valutata attorno al 25%), fosse ricondotta al di sotto del 10%. Alla vigilia delle elezioni la situazione si presentava in lieve miglioramento sugli anni passati, con una ritrovata crescita del Prodotto nazionale lordo, calato del 4% l'anno precedente, e un passivo sulla bilancia dei pagamenti meno traumatica rispetto a quella del biennio appena concluso. Quel che mancava, tuttavia, per dare una spinta decisa alla ripresa, era un contesto politico e sociale che potesse ispirare una durevole stabilit\u00e0.\nCampagna elettorale.\nLa situazione politica aveva evidenziato la possibilit\u00e0 di un sorpasso (raggiungimento della maggioranza relativa) del PCI ai danni della DC: per questo, durante la campagna elettorale si diffusero verso l'elettorato del PLI e del MSI, sollecitazioni a votare per la DC in funzione di contrasto all'avanzata del PCI, anche \u00abturandosi il naso\u00bb.\nAnalisi territoriale del voto.\nLa Democrazia Cristiana risulta sostanzialmente stabile nel risultato complessivo conseguenza di una generale crescita elettorale nel Centro e in Sicilia, dove guadagna il 3% dei voti, di un contenuto calo di consensi nel Nord-Ovest e di un ingente arretramento in Basilicata, dove cala del 5%, Trentino, in cui perde il 7% dei voti, Molise e Abruzzo, in particolare nelle province di Chieti e L'Aquila dove perde il 5% dei voti. Queste quattro regioni, insieme a Nord-Est e Nord della Sicilia, restano le zone forti della DC che per\u00f2 si mantiene molto debole nel Nord-Ovest e nelle \u00abRegioni Rosse\u00bb. A queste ultime si aggiunge in questa tornata anche il Lazio dove la DC viene scavalcata per la prima volta dal PCI.\nIl Partito Comunista Italiano incrementa notevolmente i propri consensi su tutto il territorio nazionale con una crescita pi\u00f9 contenuta, intorno ai 6 punti percentuali, nelle \u00abRegioni Rosse\u00bb, in quanto in queste regioni il PCI raggiungeva gi\u00e0 percentuali molto elevate. La zona di maggiore crescita \u00e8 senza dubbio il Sud dove il PCI riscontra delle crescite in doppia cifra. \u00c8 il caso della Campania e della Sardegna entrambe con un +10% frutto dell'incremento nelle province di Cagliari (+12%), Nuoro (+11%) e Napoli (+10%). Altre crescite rilevanti si riscontrano al Nord nelle province di Novara, Torino e Varese (+10%), e nel centro con le province di Isernia (+10%) e Roma (+9%). Queste notevoli variazioni portano Lazio e Sardegna ad aggiungersi alle zone forti del PCI, ovvero \u00abRegioni Rosse\u00bb, Nord Ovest e Sud della Sicilia. Si confermano, invece, ostili ai comunisti Triveneto (salvo in alcune zone dov'era gi\u00e0 molto forte, come nella \"Cintura rossa\" di Monfalcone), in cui comunque si nota una forte avanzata nelle zone costiere, Alta Lombardia, Molise, Campania, con l'esclusione di Napoli e Nord della Sicilia.\nAnche la stabilit\u00e0 del Partito Socialista Italiano \u00e8 frutto di diversi cambiamenti nella distribuzione del voto. Si registra, infatti una crescita di consensi contenuta nel Nord-Est, nel Centro, in Sardegna e nel Molise in cui cresce del 1%. Altrettanto contenuti sono i cali nel Nord-Ovest e nel Sud, specie in Piemonte, Puglia e Calabria dove cala di un punto percentuale. In particolare si riscontrano cali notevoli nelle province di Cuneo (-4%) e Sondrio (-3%). Questi cambiamenti rendono il PSI pi\u00f9 omogeneo nella distribuzione elettorale con picchi in Lombardia, Nord-Est, nella Provincia di Cosenza e Agrigento in Sicilia, e una lieve debolezza nel Centro-Sud.\nIl Movimento Sociale Italiano arretra fortemente in tutte le regioni, specialmente in quelle regioni dove era cresciuto molto nel 1972, ovvero Lazio, Campania e Sicilia specialmente nelle grandi citt\u00e0 come Napoli (-8%), Reggio Calabria (-7%), Catania (-8%) e Roma (-6%). Nonostante questi bruschi cali, la distribuzione del voto missino non cambia, restando concentrato nel Centro-Sud e piuttosto debole nel Centronord, con l'esclusione della Provincia di Trieste.\nIl Partito Socialista Democratico Italiano cala generalmente ovunque, con picchi di decrescita del 3-4% in Friuli-Venezia Giulia, Molise, e nelle province di Massa Carrara e Sondrio. Anche in questa tornata elettorale il PSDI ottiene risultati sopra la media nel Nord, specialmente in Piemonte e tra Veneto e Friuli-Venezia Giulia, mentre risulta abbastanza debole nel Centro-Sud con le eccezioni di Frosinone e l'interno Campano.\nIl Partito Repubblicano Italiano cresce nel Nord Italia, soprattutto in Veneto dove avanza di un punto percentuale, cala nelle Marche e nel Lazio mentre resta pressoch\u00e9 stabile nel resto d'Italia. Alla solite zone forti come Romagna, e costa Toscana si aggiunge anche il Piemonte grazie alla crescita di consensi maturata nelle ultime due consultazioni elettorali.\nDemocrazia Proletaria risulta forte soprattutto nel Nord Italia e in particolare in Lombardia dove supera abbondantemente il 2% dei consensi. Fatica invece nel Centro Italia, non riuscendo a superare il punto percentuale in Emilia-Romagna e Umbria.\nIl Partito Liberale Italiano arretra ovunque e in modo particolarmente brusco nel Nord-Ovest, dove arriva a perdere il 6% a Torino e il 5% a Milano. A seguito del calo generalizzato la distribuzione elettorale dei liberali risulta molto disomogenea, con zone forti nel Nord-Ovest, in Molise, Sicilia e nella Provincia di Benevento mentre nel resto della penisola il PLI stenta a superare il punto percentuale.\nIl Partito Radicale risulta particolarmente forte nel Nord-Ovest e nel Lazio grazie all'ottimo risultato di Roma dove supera il 2% dei voti. Arranca invece nel Sud dove non riesce a superare il mezzo punto percentuale in Molise, Basilicata e Calabria.\nCon queste elezioni il distacco tra DC e PCI si riduce a poco pi\u00f9 del 4% con un'avanzata dei comunisti di oltre 7 punti percentuali. Di conseguenza molte delle province in cui i democristiani erano di poco maggioritari passano al PCI con distacchi talvolta notevoli, come nel caso di Torino, Vercelli, Alessandria, Savona e Cagliari in cui il PCI guadagna il 16% sulla DC, oppure pi\u00f9 contenuti come a Massa Carrara, Ancona, Viterbo, Roma, Chieti, Pescara e Napoli. Inoltre la DC perde di poco anche la Provincia di Novara in cui godeva di un vantaggio superiore al 10% dei voti. Nel contempo i comunisti si rafforzano in tutte le loro roccaforti nelle \u00abRegioni Rosse\u00bb arrivando a superare anche il 30% di vantaggio sulla DC nella Provincia di Siena. Il vantaggio democristiano subisce un forte arretramento nel Centro-Sud riducendosi intorno al punto percentuale nelle province di Siracusa, Taranto, Foggia e Ascoli Piceno. Resta invece molto solido, seppur eroso, nel Triveneto, nella Alta Lombardia e tra Molise, Abruzzo e Campania.\nConseguenze del voto.\nLe elezioni videro l'area politica del centro perdere la maggioranza assoluta dei seggi pur restando nettamente maggioritaria. La coalizione del centrosinistra che aveva guidato il Paese nell'ultimo decennio era ormai in crisi e i socialisti non erano pi\u00f9 disposti a farne parte. Era quindi necessario aprire una nuova fase politica che coinvolgesse inevitabilmente il PCI. Fu il presidente democristiano Aldo Moro ad aprire alla proposta di collaborazione del segretario comunista Enrico Berlinguer e dare vita al compromesso storico. La guida dell'esecutivo fu assegnata a Giulio Andreotti, con il PCI tornato nell'area governativa, per la prima volta dal 1947.\nIl nuovo governo si trovava in una situazione politica difficile: doveva accettare l'appoggio esterno comunista, e allo stesso tempo sapeva che gli alleati dell'Italia sorvegliavano con molta attenzione lo sviluppo degli avvenimenti. I cambiamenti del PCI, il riconoscimento \u2013 da parte di Berlinguer \u2013 che la NATO era un ombrello utile, non avevano dissipato i sospetti. In un convegno del G7 a San Juan, Aldo Moro \u2013 in quel momento ancora Presidente del Consiglio\u00a0\u2013 aveva dato le sue assicurazioni. Ma da una dichiarazione di Helmut Schmidt resa nota il 19 luglio 1976 si seppe che, assenti gli italiani, Gerald Ford e Henry Kissinger per gli Stati Uniti, Schmidt per la Germania Ovest, James Callaghan per il Regno Unito e Michel Debr\u00e9 per la Francia avevano tenuto una riunione, in cui si era deciso che l'Italia non avrebbe avuto n\u00e9 un dollaro n\u00e9 alcun'altra forma di aiuto se il PCI fosse entrato nel governo.\nAndreotti form\u00f2 il primo governo di unit\u00e0 nazionale, un monocolore democristiano con la \u00abnon sfiducia\u00bb del PCI: i comunisti non avrebbero votato a favore, si sarebbero astenuti, consentendo cos\u00ec la vita del monocolore composto da 69 persone, tra ministri e sottosegretari. Poich\u00e9 in Senato l'astensione \u00e8 equiparata al voto contrario, il gruppo comunista decise di uscire dall'aula quando si tratt\u00f2 di votare la fiducia. In cambio della non sfiducia i comunisti ottennero la presidenza della Camera con l'elezione di Pietro Ingrao, mentre Amintore Fanfani fu eletto Presidente del Senato.\nDopo la \u00abnon sfiducia\u00bb l'intenzione era arrivare ad una piena partecipazione al governo dei comunisti, ma il rapimento e l'uccisione di Moro da parte delle Brigate Rosse compromisero l'accordo e dopo soli tre anni si torn\u00f2 alle urne con elezioni anticipate.\nPoco dopo la morte di Moro il Presidente della Repubblica Giovanni Leone, da tempo oggetto di duri attacchi da parte del PCI e di altre forze politiche, rassegn\u00f2 anticipatamente le proprie dimissioni. In un clima politico estremamente teso la DC non riusc\u00ec a imporre il proprio candidato e alla fine quasi tutte le forze politiche fecero convergere i loro voti sul socialista Sandro Pertini."}
{"id": "245639", "revid": "287204", "url": "https://it.wikipedia.org/wiki?curid=245639", "title": "Domeykite", "text": "La domeykite \u00e8 un minerale."}
{"id": "245644", "revid": "15756", "url": "https://it.wikipedia.org/wiki?curid=245644", "title": "Elezioni politiche in Italia del 1972", "text": "Le elezioni politiche in Italia del 1972 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 7 e luned\u00ec 8 maggio 1972. Furono le prime elezioni anticipate della storia repubblicana, poich\u00e9 per la prima volta il Presidente della Repubblica aveva sciolto le camere prima della naturale scadenza del quinquennio di legislatura.\nLe consultazioni portarono ad una riconferma della Democrazia Cristiana come primo partito e riconsegnarono al centro-sinistra la maggioranza assoluta dei votanti e del Parlamento, con un lieve incremento, dovuto soprattutto all'avanzata dei repubblicani mentre socialisti e socialdemocratici confermano sostanzialmente i voti del disciolto PSU. L'opposizione di sinistra sub\u00ec un arretramento a causa del declino del Partito Socialista Italiano di Unit\u00e0 Proletaria, che dimezz\u00f2 il proprio risultato, mentre i comunisti, alla cui guida era da poco arrivato Enrico Berlinguer, si mantennero stabili. Sul fronte della destra, il Movimento Sociale Italiano raddoppi\u00f2 i propri votanti, ottenendo il suo massimo storico, mentre i liberali subirono un forte arretramento.\nSistema di voto.\nLe elezioni politiche del 1972 si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946. Concepito per gestire le elezioni dell'Assemblea Costituente previste per il successivo 2 giugno, il sistema fu poi recepito come normativa elettorale per la Camera dei deputati con la legge n. 6 del 20 gennaio 1948. Per quanto riguarda il Senato della Repubblica, i criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro largamente proporzionale.\nSecondo la suddetta legge del 1946, i partiti presentavano in ogni circoscrizione una lista di candidati. L'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti.\nDifferentemente dalla Camera, la legge elettorale del Senato si articolava su base regionale, seguendo il dettato costituzionale (art. 57). Ogni Regione era suddivisa in tanti collegi uninominali quanti erano i seggi ad essa assegnati. All'interno di ciascun collegio, veniva eletto il candidato che avesse raggiunto il quorum del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hondt\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza.\nCircoscrizioni.\nIl territorio nazionale italiano venne suddiviso alla Camera dei deputati in 32 circoscrizioni plurinominali e al Senato della Repubblica in 20 circoscrizioni plurinominali, corrispondenti alle regioni italiane.\nCircoscrizioni della Camera dei deputati.\nLe circoscrizioni della Camera dei deputati furono le seguenti:\nCircoscrizioni del Senato della Repubblica.\nLe circoscrizioni del Senato della Repubblica invece erano le seguenti:\nQuadro politico.\nA seguito dell'autunno caldo del 1969, il centrosinistra visse una nuova spinta riformatrice che port\u00f2 importanti risultati quali la legge sul divorzio (senza il sostegno della DC), lo statuto dei lavoratori, l'attuazione delle regioni e la costituzione della Commissione parlamentare antimafia. Tuttavia la stagione delle riforme si interruppe gi\u00e0 l'anno successivo e venne sostituito da un lungo periodo di stagnazione politica.\nNel febbraio del 1972 i socialisti abbandonarono il governo Colombo, aprendo una crisi politica a cui cerc\u00f2 di porre rimedio Giulio Andreotti. Il suo tentativo per\u00f2 fall\u00ec e il suo primo governo non ottenne la fiducia del Parlamento. Il Presidente della Repubblica Leone decise quindi di sciogliere anticipatamente le Camere e indire nuove elezioni. Ci\u00f2 provoc\u00f2 le dure contestazioni del Partito Radicale, il quale sosteneva che le camere fossero state sciolte in anticipo per sfruttare ad arte la norma che impediva di tenere referendum nello stesso anno in cui si fossero tenute elezioni politiche. Questo, secondo gli stessi radicali, al fine di evitare il referendum sulla cosiddetta \u00ablegge Fortuna-Baslini\u00bb in materia di divorzio.\nLe elezioni furono le prime senza forze esplicitamente monarchiche. Il PDIUM non si present\u00f2 alle elezioni sostenendo il Movimento Sociale Italiano, e pochi mesi dopo il voto si sciolse definitivamente confluendo nel MSI. Ci\u00f2 rientrava nel disegno del leader missino Giorgio Almirante che, lanciando la formula della \"Destra Nazionale\", mirava a rendere il movimento erede della Repubblica di Sal\u00f2, specie dopo il successo in molte regioni alle elezioni regionali del 1970 e alle elezioni regionali siciliane dell'anno successivo, come il raccoglitore unico per tutte le forze di destra. Inoltre i missini ebbero particolare visibilit\u00e0 durante i Moti di Reggio e seppero sfruttare la Strategia della tensione per rilanciare l'esigenza di uno Stato forte.\nRisultati.\nRiepilogo assegnazione seggi.\nDi seguito l'attribuzione finale dei seggi per ciascun partito alla Camera e al Senato:\nAnalisi territoriale del voto.\nLa Democrazia Cristiana risulta pi\u00f9 o meno stabile nel Centro-Nord con delle contrazioni nel Nord e degli incrementi nelle \u00abRegioni Rosse\u00bb. Pi\u00f9 variegati i risultati del Sud dove l'andamento cambia notevolmente da regione a regione; a fianco a forti crescite nell'interno campano, a Trapani e in Molise, dove guadagna il 5% dei consensi, si registrano notevoli arretramenti in Puglia, a Catania e in Calabria dove arriva a perdere il 6% dei voti in Provincia di Reggio Calabria. Ciononostante la distribuzione del voto democristiano non subisce radicali modifiche nel Mezzogiorno. La DC infatti si conferma molto tonica, spesso sopra il 50% dei voti, in Molise, Campania, Abruzzo e Basilicata, che si aggiungono alle zone forti del Nord, Alta Lombardia, Triveneto, Cuneo e Lucca. Resta invece debole nelle \u00abRegioni Rosse\u00bb, nel Nord-Ovest a Roma e da questa tornata anche a Napoli.\nIl Partito Comunista Italiano risulta pressoch\u00e9 stabile a livello nazionale ma non a livello locale. Esso infatti cresce moderatamente nel Nord e in modo importante in Toscana, Abruzzo, Calabria e Sardegna, mentre subisce un arretramento nel Lazio, in Campania, Puglia, Basilicata e Sicilia. Le \u00abRegioni Rosse\u00bb, ovvero Emilia Romagna, Toscana e Umbria, e il Nord-Ovest si confermano le principali roccaforti comuniste seguite da Sicilia meridionale, provincia di Foggia, a cui si aggiungono anche Sardegna e le regioni ioniche dove i comunisti ottengono risultati sopra la media. Si confermano pi\u00f9 ostili al PCI le restanti regioni del Sud, l'Alta Lombardia, il Nord-Est, con l'esclusione delle zone costiere dove prosegue l'avanzata comunista, e la Provincia di Cuneo dove i comunisti registrano il loro risultato peggiore.\nDopo la separazione di PSI e PSDI, il Partito Socialista Italiano, in calo del 4% rispetto al 1963, mantiene gran parte del suo elettorato tradizionale. Con l'esclusione del Veneto Centrale, il Nord resta la zona di maggior influenza socialista soprattutto le province di Sondrio, Cuneo, Belluno, il Friuli, la Bassa Lombardia e le zone lambite dal Ticino. A queste si aggiungono in questa tornata alcune province meridionali come Siracusa e Cosenza dove il PSI ottiene ottimi risultati. Nel resto del Sud i socialisti ottengono risultati nella media o poco al di sotto. Fa eccezione il Molise, dove il PSI scende sotto il 4%, e che quindi insieme al Centro risulta la zona pi\u00f9 debole per i socialisti.\nIl Movimento Sociale Italiano incrementa fortemente i propri voti su tutto il territorio. Nel Nord cresce mediamente del 2% ottenendo comunque risultati ben al di sotto della media, con la solita eccezione di Trieste dove il MSI supera il 12%. Nel Centro-Sud, che si conferma la zona pi\u00f9 forte per i missini, il MSI consolida la sua posizione di terzo partito incrementando notevolmente i suoi consensi. In particolare si registrano delle crescite eccezionali nel Lazio e nelle grandi citt\u00e0 del Sud, come Napoli (+12%), Reggio Calabria (+14%) dove il MSI conquista il capoluogo di provincia, e Catania (+16%) in cui i missini ottengono il 23% e sono il secondo partito.\nIl Partito Socialista Democratico Italiano si mantiene molto radicato nel Nord Italia e conferma molte delle sue roccaforti come il Piemonte, l'estremo Nord-Est, l'Emilia orientale e la provincia di Piacenza. Nel Centro-Sud resta generalmente pi\u00f9 debole con l'eccezione del Molise dove registra ottimi risultati che collocano la regione tra le zone forti dei socialdemocratici.\nIl Partito Liberale Italiano subisce un forte arretramento a seguito di un generale calo di consenso che raggiunge il suo apice negativo nelle province di Genova, Milano, Roma e Messina dove arriva a perdere il 5% dei voti. In tutte queste province i liberali mantengono comunque buoni risultati che permettono di collocarle tra le zone forti del partito insieme al Nord-Ovest, e le province di Trieste e Benevento, in cui il PLI raggiunge il 10% dei consensi. Si conferma invece molto debole, ai limiti dell'irrilevanza nel resto del Centrosud.\nIl Partito Repubblicano Italiano cresce quasi ovunque facendo registrare dei cali solo in Sicilia, soprattutto nelle province di Enna e Trapani in cui perde il 4%, e in Calabria. Con queste elezioni la distribuzione geografica del voto repubblicano cambia notevolmente spostandosi verso Nord. Nel Centro-Sud infatti si mantengono delle isolate roccaforti, come la Romagna, la costa Toscana, il Lazio, le Marche centrali e le province di Salerno e Trapani, dove il partito ottiene consensi eccezionali, ma al di fuori di queste i risultati sono piuttosto bassi e talvolta inferiori al 1%. Al contrario, nel Nord i risultati sono pi\u00f9 omogenei, anche se pi\u00f9 elevati verso occidente, e non risultano zone di particolare debolezza.\nIl Partito Socialista Italiano di Unit\u00e0 Proletaria registra un calo generalizzato di consensi abbastanza omogeneo, concentrato soprattutto l\u00e0 dove nella precedente consultazione aveva registrato i risultati pi\u00f9 elevati, come ad esempio nella Provincia di Massa dove perde il 5% dei voti. Si conferma pi\u00f9 forte nel Centronord, e nelle isole maggiori, toccando un massimo del 4% in Provincia di Enna, mentre nel resto del Sud si mantiene piuttosto debole.\nAnche in queste elezioni il distacco tra DC e PCI continua a diminuire sebbene in misura pi\u00f9 attenuata, mantenendosi al di sopra del 10%. Non ci sono conquiste di province da entrambe le parti ma prosegue un generale rafforzamento del PCI nelle \u00abRegioni Rosse\u00bb, nel Nord-Ovest e nelle province di Roma e Napoli dove lo scudo crociato si impone per pochi punti percentuali. La DC invece mantiene la sua roccaforte nel lombardo-veneto e si rafforza nel Centro-Sud, con la sola eccezione della Calabria.\nConseguenze del voto.\nLe divergenze tra socialisti e democristiani, che avevano fatto concludere anticipatamente la legislatura precedente, si mantennero anche dopo il voto, tanto che Andreotti form\u00f2 un governo composto da DC, PSDI e PLI, per la prima volta al governo dal 1957, con l'appoggio esterno del PRI e senza il sostegno del PSI. Il governo, che rappresentava un debole tentativo di ritorno al centrismo, cadde dopo un anno e Andreotti fu sostituito da Rumor che ripropose la formula del centrosinistra. Dopo solo un anno tornarono a presentarsi dissensi nella coalizione di governo che decretarono la caduta di Rumor e il ritorno di Moro a guida di un governo centrista ma sostenuto anche da socialisti e socialdemocratici."}
{"id": "245648", "revid": "1543377", "url": "https://it.wikipedia.org/wiki?curid=245648", "title": "Horsfordite", "text": "La horsfordite \u00e8 un minerale non ritenuta valida dall'IMA perch\u00e9 di origine antropogenica."}
{"id": "245649", "revid": "767487", "url": "https://it.wikipedia.org/wiki?curid=245649", "title": "Kutinaite", "text": "La kutinaite \u00e8 un minerale."}
{"id": "245650", "revid": "22475", "url": "https://it.wikipedia.org/wiki?curid=245650", "title": "Serpent (cifrario)", "text": "Il Serpent \u00e8 un cifrario a blocchi a chiave simmetrica progettato nel 1998 da Ross Anderson, Eli Biham e Lars Knudsen. \u00c8 famoso perch\u00e9 \u00e8 stato uno dei finalisti del processo di standardizzazione dell'AES, dove \u00e8 arrivato secondo dietro al Rijndael, selezionato come standard. L'algoritmo non \u00e8 brevettato e pu\u00f2 essere liberamente utilizzato.\nStruttura.\nCome altri candidati per l'Advanced Encryption Standard (AES), il Serpent \u00e8 un cifrario che opera su blocchi di 128 bit e supporta una chiave con dimensione variabile di 128, 192 e 256 bit. Il cifrario si basa su una rete a sostituzione e permutazione con 32 passaggi che opera su gruppi di 4 \"word\" di 32 bit ciascuna. Ogni passaggio applica 32 volte in parallelo una delle 8 S-box da 4x4 bit.\nIl Serpent \u00e8 stato disegnato affinch\u00e9 tutte le operazioni siano eseguite in parallelo, utilizzando 32 parti da 1 bit l'una. Questo massimizza il parallelismo ma permette anche di usare l'abbondante lavoro di crittanalisi condotto sul DES.\nL'approccio degli sviluppatori.\nGli sviluppatori dell'algoritmo hanno pensato al Serpent seguendo un approccio pi\u00f9 conservativo alla sicurezza rispetto agli altri finalisti dell'AES, optando per un margine di sicurezza pi\u00f9 elevato: essi ritenevano che 16 passaggi fossero pi\u00f9 che sufficienti contro i pi\u00f9 noti tipi di attacco, ma nonostante questo hanno scelto 32 passaggi come assicurazione contro eventuali future scoperte nella crittanalisi.\nIl Serpent paragonato al Rijndael.\nIl Rijndael \u00e8 strutturato come una rete a sostituzione e permutazione con 10, 12 o 14 passaggi, a seconda della dimensione della chiave, e con blocchi dati grandi 128, 192 o 256 bit, selezionabili indipendentemente. Il Serpent \u00e8 strutturato sulla stessa rete ma con 32 passaggi, con in aggiunta una permutazione iniziale ed una finale per semplificare un'implementazione ottimizzata. La funzione interna del Rijndael \u00e8 costituita da 3 parti: un livello non lineare, un livello di mescolamento non lineare ed un livello di mescolamento della chiave con operazioni di XOR. La funzione del Serpent consiste di un mescolamento della chiave con XOR, dell'applicazione parallela della stessa S-box per 32 volte, e di una trasformazione lineare, eccetto che nell'ultimo passaggio dove questa viene sostituita da un'altra operazione di XOR per il mescolamento della chiave.\nIl livello non lineare del Rijndael utilizza una S-box da 8x8 pixel mentre il Serpent usa 8 differenti S-box da 4x4 pixel. Serpent, con i suoi 32 passaggi, ha un margine di sicurezza pi\u00f9 ampio rispetto a Rjindael; per contro, il Rijndael con 10 passaggi \u00e8 pi\u00f9 veloce e facile da implementare per blocchi di piccole dimensioni. Per questo il Rijndael \u00e8 stato selezionato come vincitore della competizione che ha portato all'AES.\nSicurezza.\nL'attacco XSL potrebbe rivelare delle debolezze nel Serpent (non diversamente da come potrebbe fare con il Rijndael, che \u00e8 divenuto l'AES). Comunque, molti crittanalisti ritengono che l'implementazione di un attacco XSL, se anche fosse fattibile, risulterebbe pi\u00f9 dispendioso di un attacco a forza bruta.\nNel 2000 T. Kohno, J. Kelsey e B. Schneier hanno pubblicato una crittanalisi preliminare del Serpent, in cui dimostravano come forzare con la crittanalisi differenziale ed attacchi meet-in-the-middle una versione del Serpent con 6 passaggi, e con un attacco a boomerang una versione con 8 passaggi.\nNel 2003 Eli Biham, Orr Dunkelman e Nathan Keller hanno dimostrato come con la crittanalisi lineare/differenziale si pu\u00f2 violare una versione del Serpent con 11 passaggi utilizzando 2125,3 testi in chiaro scelti ed un tempo di 2139,2."}
{"id": "245651", "revid": "1776051", "url": "https://it.wikipedia.org/wiki?curid=245651", "title": "Koutekite", "text": "La koutekite \u00e8 un minerale."}
{"id": "245652", "revid": "339392", "url": "https://it.wikipedia.org/wiki?curid=245652", "title": "Cambiamenti climatici", "text": ""}
{"id": "245653", "revid": "1982", "url": "https://it.wikipedia.org/wiki?curid=245653", "title": "Tourette-Cabard\u00e8s", "text": ""}
{"id": "245655", "revid": "228587", "url": "https://it.wikipedia.org/wiki?curid=245655", "title": "Dispersione", "text": ""}
{"id": "245658", "revid": "125738717", "url": "https://it.wikipedia.org/wiki?curid=245658", "title": "Antonella Elia", "text": "Negli anni novanta si \u00e8 imposta al grande pubblico co-conducendo programmi di grande seguito come \"La Corrida - Dilettanti allo sbaraglio\", \"Non \u00e8 la Rai\", \"Pressing\" e \"La ruota della fortuna\". Nel nuovo millennio ottiene invece il rilancio come concorrente a reality show quali \"L'isola dei famosi\" (di cui vince l'edizione del 2012), \"Pechino Express\", \"Grande Fratello VIP\" e \"Temptation Island\".\nBiografia.\n\u00c8 figlia di Enrico Elia, avvocato torinese morto il 17 aprile 1979 - quando lei aveva quindici anni - nell'incidente stradale sull'Autostrada dei Fiori, nei pressi di Andora, che cost\u00f2 la vita anche all'ex calciatore Paolo Barison. Essendo sua madre gi\u00e0 morta quando aveva un anno, Antonella viene cresciuta dai nonni. Consegue la maturit\u00e0 classica nella sua citt\u00e0 natale, quindi si trasferisce a Roma e, dopo aver frequentato la scuola di Tonino Conte, comincia la sua carriera artistica come attrice in alcuni spettacoli teatrali.\nCarriera.\nDopo essere stata protagonista negli anni ottanta di molti spot pubblicitari (\"Lip\", \"Lines\", \"Shampoo Clear\", \"Vicks Sinex\", corsi di lingue \"De Agostini\") e campagne cartacee, esordisce in televisione nel 1990 come valletta di Corrado nello storico variet\u00e0 del sabato sera di Canale 5 \"La Corrida - Dilettanti allo sbaraglio\", che la vedr\u00e0 confermata anche nelle edizioni del 1991, 1993 e 1994, crescendo artisticamente sempre di pi\u00f9 come spalla e showgirl.\nAncora su Canale 5, dopo un'esperienza nel programma di Jocelyn \"Cos'\u00e8 cos'\u00e8\", nella stagione 1991-1992 partecipa alla prima edizione di \"Non \u00e8 la Rai\", condotta da Enrica Bonaccorti, nonch\u00e9 ai vari speciali della trasmissione, come lo speciale di Capodanno andato in onda il 31 dicembre 1991, quello di San Valentino condotto da Gerry Scotti, la serata \"La notte della bellezza\" condotta da Fabio Testi e il variet\u00e0 estivo \"Bulli &amp; pupe\", condotto da Paolo Bonolis. Sempre nel 1992, co-conduce con Corrado e Fabrizio Frizzi la nona edizione del Gran Premio Internazionale dello spettacolo e presenta assieme a Luca Barbareschi il variet\u00e0 di Rete 4 \"Questo \u00e8 amore\", per il quale canta e balla anche l'omonima sigla.\nTra il 1993 e il 1996 affianca Raimondo Vianello per la conduzione del programma calcistico \"Pressing\" su Italia 1. Nel 1993 prende parte anche a una puntata della storica sitcom \"Casa Vianello\". Nella stagione 1994-1995 inoltre conduce sempre su Italia 1 assieme a Fiorellino (oggi conosciuto come Beppe Fiorello) la terza edizione del variet\u00e0 musicale \"Karaoke\" che, rimasto orfano di Fiorello, non riscuote gli stessi consensi e verr\u00e0 eliminato dai palinsesti a fine stagione (salvo un ancor pi\u00f9 sfortunato recupero vent'anni dopo con la conduzione di Angelo Pintus). Inoltre, nel 1995, dopo aver partecipato assieme a Simona Ventura al variet\u00e0 estivo di Alberto Castagna \"Cuori e denari\", comincia un sodalizio lavorativo con Mike Bongiorno: avendolo gi\u00e0 affiancato alla conduzione del Festival italiano 1994, lui la sceglie come spalla e co-conduttrice dei suoi quiz e variet\u00e0 \"Festival italiano\", \"Bravo, bravissimo\", \"Ma l'amore s\u00ec\", \"Premio Mozart\", \"Fifa World Player 1995\" e soprattutto \"La ruota della fortuna\", dove suscit\u00f2 scalpore in occasione di una partecipante che rifiut\u00f2 il premio e la sua contestuale contestazione contro le pellicce messe in palio da uno sponsor, scatenando, per la sua reazione, le ire del conduttore. Pu\u00f2 essere ritenuto uno dei primi casi di contestazione mediatica verso le pellicce animali. In questo periodo \u00e8 spesso ospite al \"Maurizio Costanzo Show\".\nNel 1996 lascia Mediaset per condurre su TMC 2 un programma giornaliero intitolato \"Dritti al cuore\": l'esperienza nella giovane rete durer\u00e0 per\u00f2 solo una stagione, dal momento che nello stesso anno debutter\u00e0 come protagonista nel musical teatrale \"La bella e la bestia\", con la regia di Luciano Cannito. Nel 1997 Antonella Elia porter\u00e0 all'esordio insieme con Claudio Bisio il programma cabarettistico \"Zelig - Facciamo Cabaret\", in seconda serata su Italia 1, e reciter\u00e0 nel ruolo della nipote della bidella Franca Valeri nella seconda stagione della fiction di Canale 5 \"Caro maestro\", con Marco Columbro ed Elena Sofia Ricci protagonisti. Nel 1998 condurr\u00e0 su TMC il programma \"Centocitt\u00e0\" e reciter\u00e0 in un altro musical teatrale, \"A Chorus Line\", con la regia di Saverio Marconi, mentre l'anno successivo per l'allora neonata emittente satellitare Happy Channel prender\u00e0 parte alla trasmissione televisiva \"Duri quotidiani\", insieme con Demo Mura, e allo spettacolo teatrale \"Caf\u00e9 Chantant\", con la regia di Tato Russo.\nDopo aver recitato negli spettacoli teatrali \"La mandragola\" (2000), con Elio Pandolfi, e \"Il mercante e la schiava contesa\" (2001) di Livio Galassi, nel 2002 \u00e8 nel cast del musical TV di Canale 5 \"Gian burrasca\" di Rita Pavone con Ambra Angiolini, Alessia Mancini, Katia Ricciarelli e tanti altri. Sempre nel 2002 - oltre a essere presente sempre sui palcoscenici di prosa con \"From Medea\" - \u00e8 di nuovo su Canale 5 assieme a Mike Bongiorno per condurre il variet\u00e0 dedicato agli animali \"Qua la zampa!\": nello stesso anno partecipa inoltre al carnevale di Venezia eseguendo lo spettacolo de \"il volo dell'angelo\". Dal 2002 al 2004 ha studiato come attrice alla Beverly Hills Playhouse di Los Angeles nel corso di Milton Katselas, prendendo parte come figurante ad alcuni film statunitensi, come \"The Terminal\" e \"The Aviator\".\nRitornata in Italia, nel 2004 partecipa al reality show di Raidue \"L'isola dei famosi\", divenendo nota in questa edizione per uno scontro fisico violento con le concorrenti Patrizia Pellegrino ed A\u00edda Y\u00e9spica, venendo poi per\u00f2 eliminata nel corso della settima puntata con il 47% dei voti. Sempre nel corso della stessa stagione televisiva, \u00e8 nel cast di \"Buona Domenica\" su Canale 5, storico programma condotto da Maurizio Costanzo. Spesso a fianco dei Radicali, nel 2005 scrive articoli a tematica sociale per il mensile \"LOOK magazine\" e intervista un condannato a morte nel carcere statunitense di massima sicurezza San Quintino, tornando nello stesso anno ancora sulle scene con l\"'Orestea\" di Eschilo, al fianco di Mita Medici, e a \"L'isola dei famosi\", stavolta come opinionista fissa. Nel 2006 prosegue la sua collaborazione con la televisione pubblica presentando \"Il Derby del cuore\" e partecipando in qualit\u00e0 di inviata al programma di attualit\u00e0 \"La vita in diretta\" e alla trasmissione d'informazione e attualit\u00e0 politica \"Alice e le altre\". Fra il 2010 e il 2011 conduce sul canale tematico K2 il daytime di \"A tutto reality\" e di \"A tutto reality - Azione!\".\nPasseranno tre anni prima di rientrare sul piccolo schermo statale prendendo parte al programma di approfondimento musicale \"X Factor - Il processo\", nel quale verr\u00e0 riconfermata anche nel 2010 per \"Extrafactor\", mentre nel 2011 \u00e8 tornata su Canale 5 per condurre insieme con Flavio Insinna \"La Corrida - Dilettanti allo sbaraglio\", la trasmissione che l'aveva lanciata nel mondo dello spettacolo: a luglio dello stesso anno viene inoltre invitata a Berlino come ambasciatrice italiana di pace al \"World culture festival\". Nel 2012 veste nuovamente i panni di concorrente de \"L'isola dei famosi\", uscendone vincitrice con il 73,45% dei voti al televoto contro Manuel Casella e devolvendo i soldi della vincita ad Amnesty International, associazione di cui diventa testimonial.\nSempre per la Rai, dopo essere stata nel 2013 co-conduttrice di \"Superbrain - Le supermenti\" affiancando Paola Perego, gareggia al reality \"Pechino Express - Verso il Sol Levante\" (2017), formando insieme a Jill Cooper la coppia delle \"Caporali\" che le permette di classificarsi al secondo posto, e al talent \"Tale e quale show\" (2018), di cui vince l'ultima puntata imitando Jessica Rabbit: nello stesso anno \u00e8 inoltre ospite ricorrente a \"Che fuori tempo che fa\" condotto da Fabio Fazio.\nRientra a Mediaset tra le \"ministre\" del programma di Piero Chiambretti \"CR4 - La Repubblica delle Donne\" (2019) e tra i concorrenti della quarta edizione del \"Grande Fratello VIP\" condotta da Alfonso Signorini (arrivando in finale, classificandosi sesta: mentre dell'edizione successiva sar\u00e0 opinionista insieme a Pupo) e - con il compagno, l'attore e doppiatore Pietro Delle Piane - della ottava edizione di \"Temptation Island\", reality presentato da Filippo Bisciglia (2020). Nel 2021 compete a game show come \"Avanti un altro! Pure di sera\" su Canale 5, \"Name That Tune - Indovina la canzone\" su TV8 e \"Top Dieci\" su Rai 1; inoltre, nello stesso anno \u00e8 una delle co-conduttrici (assieme a Elisabetta Gregoraci, Carolina Stramare, Paola Di Benedetto e Antonella Fiordelisi) di \"Scherzi a parte\", condotto da Enrico Papi.\nContemporaneamente \u00e8 tornata ad intensificare la sua presenza sul palcoscenico: ha recitato infatti in \"Bello di pap\u00e0\" (2006/2007), di e con Vincenzo Salemme, \"Il re di New York\" (2008), al fianco di Biagio Izzo con la regia di Claudio Insegno, \"24 dicembre\" (2009) e \"'Na Santarella\" (2010), entrambi al fianco di Mario Brancaccio, che ne ha curato anche la regia. Nello stesso anno interpreta \"La venexiana\", con la regia di Giacomo Zito, cui seguono: \"La verit\u00e0\" (2011/2012), per la regia di Maurizio Nichetti con Massimo Dapporto; \"Dignit\u00e0 Autonome di Prostituzione\" (2014/2015), per la regia di Luciano Melchionna; \"La mia futura ex\" (2015) con Franco Oppini e Simona D'Angelo, per la regia di Luca Pizzurro; \"Benvenuti a...\" (2015/2016), diretto e interpretato da Giacomo Rizzo; \"Il pi\u00f9 brutto weekend della nostra vita\" (2016/2017) per la regia di Maurizio Micheli, anche protagonista al fianco di Benedicta Boccoli e Nini Salerno.\nSempre nel 2016, a diversi anni dall'ultima esperienza cinematografica, appare inoltre nel film indipendente \"Cal\u00ecgo\", diretto dal regista Egidio Carbone."}
{"id": "245661", "revid": "1442080", "url": "https://it.wikipedia.org/wiki?curid=245661", "title": "Nov\u00e1kite", "text": "La nov\u00e1kite \u00e8 un minerale."}
{"id": "245662", "revid": "1982", "url": "https://it.wikipedia.org/wiki?curid=245662", "title": "Albres", "text": ""}
{"id": "245663", "revid": "767487", "url": "https://it.wikipedia.org/wiki?curid=245663", "title": "Cuprostibite", "text": "La cuprostibite \u00e8 un minerale."}
{"id": "245664", "revid": "1442080", "url": "https://it.wikipedia.org/wiki?curid=245664", "title": "Allargentum", "text": "L'allargentum \u00e8 un minerale."}
{"id": "245669", "revid": "1442080", "url": "https://it.wikipedia.org/wiki?curid=245669", "title": "Dyscrasite", "text": "La dyscrasite \u00e8 un minerale, pi\u00f9 precisamente un antimoniuro d'argento."}
{"id": "245677", "revid": "125522821", "url": "https://it.wikipedia.org/wiki?curid=245677", "title": "Tu chiamami Peter", "text": "Tu chiamami Peter (\"The Life and Death of Peter Sellers\") \u00e8 un film statunitense del 2004 diretto da Stephen Hopkins e con Geoffrey Rush, tratto dalla biografia \"The Life and Death of Peter Sellers\" di Roger Lewis, incentrato sulla carriera e travagliata vita dell'attore Peter Sellers.\nNato come film televisivo, \u00e8 stato presentato in concorso al 57\u00ba Festival di Cannes, ed \u00e8 uscito al cinema in varie nazioni d'Europa e in Australia. Negli Stati Uniti, presentato sabato 2 ottobre all'Aspen Filmfest e gioved\u00ec 14 all'Austin Film Festival, ha poi mantenuto la sua origine televisiva, ottenendo nomination e premi in quel settore.\nTrama.\nIl giovane Peter Sellers, figlio d'una coppia d'attori mancati, viene sempre pi\u00f9 pressato da una madre ingombrante ed esigente, desiderosa di rifarsi col grande talento del figlio, ad ambire a raggiungere la vetta senza fermarsi mai dinanzi a nulla; persuaso infatti dai consigli materni, Sellers abbandona il variet\u00e0 radiofonico del \"The Goon Show\", di cui era uno degli elementi di punta, per tentare la strada del cinema, cosa che dopo una serie di provini poco fortunati riuscir\u00e0 a fare, divenendo in breve tempo una vera e propria celebrit\u00e0 in Patria. La sua fortissima inquietudine ed insicurezza tuttavia si ripercuote pesantemente sul rapporto con i propri cari, la moglie Anne e i due figli Michael e Sarah, e quando Peter s'appresta a divenire una stella internazionale, tra cambiamenti continui, infatuazioni per le belle donne (corrisposte o meno), auto sportive e magioni di lusso, i coniugi Sellers si separano.\nL'incontro con Britt Ekland (sua seconda moglie) al termine delle riprese del \"\" di Stanley Kubrick, sembra essere l'approdo ad una maggiore serenit\u00e0, finch\u00e9 lei non annuncia la sua gravidanza e nasce Victoria. Il trasformismo di Sellers ed il suo perfezionismo maniacale lo portano a frequenti contrasti con i colleghi sul piano professionale e alla fuga da tutto ci\u00f2 che sembra amare di pi\u00f9, compresa la madre in punto di morte e successivamente Britt. Rimasto solo, cerca rifugio nella droga e nell'alcol, affidandosi persino alle cure di un sedicente operatore esoterico.\nAnche l'amicizia con il regista Blake Edwards si incrina: durante una serata glamour a celebrazione del film \"La Pantera Rosa sfida l'ispettore Clouseau\", Sellers, visibilmente ubriaco, denigra spietatamente Blake, colpevole di assoluta mancanza di talento. Dopo un radicale cambiamento nei ruoli scelti e interpretati, figlio del volersi lasciare alle spalle il passato da attore comico, Peter gira a fine carriera \"Oltre il giardino\", film che gli frutta una candidatura al premio Oscar. Gravemente cardiopatico, dopo diversi anni di esistenza vissuta \"al limite\", Sellers muore nel 1980, durante le riprese di un ultimo film di ambizione comica.\nProduzione.\nAlcune delle location del film sono Asheville (negli Stati Uniti), il Surrey e il Middlesex (in Inghilterra).\nDistribuzione.\nNegli Stati Uniti il film \u00e8 stato trasmesso in televisione venerd\u00ec 5 dicembre 2004, mentre in Italia \u00e8 stato presentato al Biografilm Festival sabato 4 giugno 2005, e distribuito nelle sale cinematografiche a partire da domenica 19 agosto."}
{"id": "245684", "revid": "125157652", "url": "https://it.wikipedia.org/wiki?curid=245684", "title": "Litchi chinensis", "text": "Il litchi, nefelio o ciliegia della Cina (Litchi chinensis ) \u00e8 una pianta della famiglia Sapindaceae, unica specie del genere Litchi.\n\u00c8 una pianta tropicale e subtropicale originaria della Cina meridionale e del sud-est asiatico, oggi coltivata in molte parti del mondo. Il frutto fresco ha una polpa bianca, delicata e profumata.\nL'albero del litchi \u00e8 un sempreverde che raggiunge i 10-20 metri d'altezza, e porta frutti che possono raggiungere i 5 centimetri di lunghezza e i 4 di larghezza. L'esterno del frutto presenta una buccia di un colore che va dal rosa al rosso, estremamente scabra. La buccia non \u00e8 commestibile ma si pu\u00f2 togliere con facilit\u00e0. L'interno del frutto presenta uno strato di polpa dolce, bianca e traslucida. I litchi entrano a far parte di una ampia variet\u00e0 di piatti e dessert e in Cina sono particolarmente popolari.\nI litchi, oltre che in Cina, sono coltivati anche in Thailandia, Vietnam, Giappone, Bangladesh, Madagascar e nell'India settentrionale. Anche Sudafrica e Stati Uniti hanno una produzione rilevante di questo frutto. Nel Mediterraneo con opportuni accorgimenti pu\u00f2 sopravvivere solo nella fascia climatica del limone, preferendo di tale fascia la parte pi\u00f9 calda: estese e produttive piantagioni esistono in Israele. In Italia ci sono alcune coltivazioni in Sicilia e in Calabria ma, data la temperatura, potrebbe sopravvivere anche in Sardegna, dove non geli.\nIl litchi \u00e8 coltivato da molto tempo, e il primo documento scritto che ne attesta la coltivazione risale al 1059.\nLa coltivazione \u00e8 cominciata in un'area meridionale della Cina, in Malaysia e Vietnam. Alberi selvatici crescono ancora nella Cina meridionale e sull'isola di Hainan. Ci sono molte storie riguardo all'uso del frutto come prelibatezza alla corte imperiale cinese. Fu per la prima volta descritto e fatto conoscere a occidente nel 1782.\nStoria.\nLa coltivazione del Litchi \u00e8 cominciata in Cina, Malesia, e Vietnam settentrionale. Alberi selvatici crescono ancora nella foresta pluviale della provincia di Guangdong e sull'isola Hainan. Documenti non ufficiali indicano il litchi come una pianta coltivata almeno dal 2000 a.C.\nNel primo secolo dopo Cristo, litchi freschi erano cos\u00ec richiesti dalla corte imperiale che fu istituito uno speciale servizio di corriere con cavalli veloci affinch\u00e9 portasse frutti freschi dal Guangdong. Ci fu una grande domanda di litchi anche durante la dinastia Song (960-1279), secondo Ts'ai Hsiang, nel suo \"Li chi pu\" (Trattato sui Litchi). Tale frutto era anche il preferito della favorita dell'imperatore Li Longji (Xuanzong), Yang Yuhuan (Yang Guifei). L'imperatore faceva trasportare i frutti alla capitale con grandissima spesa.\nIl litchi ha attratto presto l'attenzione degli esploratori europei. Juan Gonz\u00e1lez de Mendoza nel suo \"La storia del grande e potente reame di Cina\" (1585), basato sui racconti dei frati spagnoli che avevano visitato la Cina negli anni 70 del 1500, lod\u00f2 moltissimo questo frutto:\nIl litchi fu descritto scientificamente da Pierre Sonnerat (1748\u20131814) al ritorno dal suo viaggio in Cina e nel sud-est asiatico. Fu allora che fu introdotto a Riunione nel 1764 da Joseph-Fran\u00e7ois Charpentier de Cossigny de Palma. Fu in seguito portato anche in Madagascar che ne \u00e8 diventato un importante produttore.\nDescrizione.\n\"Litchi chinensis\" \u00e8 un sempreverde che spesso \u00e8 alto meno di 10 metri, sebbene talvolta superi i 15. La corteccia \u00e8 grigio-nera, i rami marrone-rosso. Le foglie, composite, misurano tra 10 e 25\u00a0cm, a volte di pi\u00f9, con 2-4 paia di foglioline. I fiori spuntano su un'infiorescenza terminale, con molte pannocchie che spuntano sulla cresciuta dell'anno. Le pannocchie crescono in gruppi di 10 o pi\u00f9, raggiungendo una lunghezza di 40 centimetri o pi\u00f9, e portando centinaia di piccoli fiori bianchi, gialli o verdi, con un profumo caratteristico.\nI frutti maturano in un tempo compreso tra gli 80 e i 112 giorni, a seconda del tempo, del clima e della cultivar. I frutti raggiungono dimensioni fino ai 5 centimetri di lunghezza i 5 di larghezza, con forme che variano dal rotondo, all'ovoide, ad una forma a cuore. La buccia, sottile ma non commestibile, \u00e8 coperta di piccole protuberanze appuntite e all'inizio \u00e8 verde ma con la maturazione diviene rossa o rosato-rossa. La buccia diviene marrone e secca se viene lasciata all'aria aperta dopo la raccolta. La parte carnosa e commestibile del frutto \u00e8 un arillo, e circonda un seme unico ovale allungato, marrone scuro che ricorda quello delle nespole del Giappone. Il seme non \u00e8 commestibile e raggiunge le dimensioni di 3,3\u00a0cm di lunghezza e dai 6\u00a0mm ad 1,2\u00a0cm di larghezza. Alcune cultivar producono un'alta percentuale di frutti con un seme abortito, molto pi\u00f9 piccolo della norma, chiamato \"lingua di pollo\". Questi frutti generalmente sono fatti pagare un prezzo maggiore, avendo una percentuale di polpa pi\u00f9 alta.\nLa polpa del frutto ha un delicato profumo e sapore di uva moscato e rosa.\nTassonomia.\n\"Litchi chinensis\" fu descritto dal naturalista francese Pierre Sonnerat nel suo \"Voyage aux Indes orientales et \u00e0 la Chine, fait depuis 1774 jusqu'\u00e0 1781\" (1782).\nCi sono tre sottospecie, riconoscibili dalla disposizione dei fiori, dallo spessore dei rami, dal frutto e dal numero degli stami.\nCultivar.\nCi sono moltissime cultivar di litchi, spesso con una confusione notevole in merito al loro nome e alla loro identificazione. Inoltre la stessa cultivar in climi distinti pu\u00f2 produrre frutti assai diversi. Alcune cultivar poi hanno anche sinonimi diversi in diverse parti del mondo. Parte della difficolt\u00e0 nell'attribuire un nome alle variet\u00e0 di litchi comunque \u00e8 imputabile alla trascrizione fonetica dei nomi delle cultivar cinesi, che per l'alfabeto latino non si presenta sempre semplice o univoca.\nI paesi del sud est asiatico, assieme all'Australia, usano i nomi cinesi originali per la maggior parte delle cultivar, ma questo non accade ovunque. In India vengono coltivate pi\u00f9 di una dozzina di cultivar diverse. In Sud Africa \u00e8 coltivata principalmente la cultivar \"Mauritius\". La maggior parte delle cultivar che si trovano negli stati uniti sono state importate dalla Cina, con l'eccezione della \"Groff\", che \u00e8 stata sviluppata alle Hawaii.\nLe cultivar pi\u00f9 popolari in Cina sono: \"Sanyuehong\", \"Baitangying\", \"Baila\", \"Shuidong\", \"Feizixiao\", \"Dazou\", \"Heiye\", \"Nuomici\", \"Guiwei\", \"Huaizhi\", \"Lanzhu\", e \"Chenzi\". In India tra le altre cultivar si coltiva anche la \"Shahi\" (che ha la pi\u00f9 alta percentuale di polpa), \"Dehra Dun\", \"Early Large Red\", \"Kalkattia\", \"Rose Scented\".\nIn Italia le poche piante che si trovano in commercio appartengono generalmente ad una di queste variet\u00e0:\nColtivazione.\nI litchi sono coltivati abbondantemente in Cina e anche altrove, come in Brasile, Sud-Est Asiatico, Pakistan, Bangladesh, India, Giappone meridionale, e pi\u00f9 recentemente in California, Hawaii, Texas, Florida, nelle aree pi\u00f9 umide dell'Australia orientale, in Madagascar e nelle regioni sub tropicali del Sudafrica, in Israele e anche in Messico.\nIn Italia solo recentemente si assiste a timidi tentativi di coltivazione in Sicilia, nonostante la pianta possa crescere \"a partire\" dalle zone in cui \u00e8 coltivato al meglio il limone, ...e con temperature superiori. In tal caso \u00e8 ovvia la necessit\u00e0 di irrigazioni, dato il clima mediterraneo secco in estate.\nLa pianta richiede un clima tropicale o subtropicale, che sia caldo ma che presenti anche una stagione fredda senza gelate o con leggere gelate che non vadano sotto i -4\u00a0\u00b0C (pena la morte della pianta), e una estate calda, umida, piovosa.\nIn fase di fioritura \u00e8 sensibile a sbalzi di temperatura ed umidit\u00e0.\nLa crescita migliore si ha su terreni ricchi, profondi, ben drenati, abbondanti in materia organica (quindi non calcarei). Una ampia scelta di cultivar \u00e8 disponibile, con variet\u00e0 a fruttificazione precoce o tardiva, le prime pi\u00f9 adatte a climi freddi, le ultime a climi pi\u00f9 caldi. Dato l'aspetto della pianta non \u00e8 strano vederla utilizzata come pianta ornamentale.\nI litchi sono venduti generalmente nei mercati asiatici, ma negli ultimi anni \u00e8 possibile vederli anche nei supermercati e nella grande distribuzione. La buccia diventa marrone scuro quando il frutto \u00e8 refrigerato, ma il sapore non ne viene influenzato: la versione in scatola invece viene venduta per tutto l'anno, ma i frutti inscatolati perdono parte del loro profumo. Il frutto pu\u00f2 essere seccato anche con la buccia intatta, e in tal caso diviene marrone scuro.\nSecondo il folklore un litchi che non produce pu\u00f2 essere cercinato, il che dovrebbe portare ad un aumento della fruttificazione.\nRiproduzione.\nSeme.\nI litchi di norma non si riproducono da seme, salvo nel caso di una selezione mirata ad ottenere nuove variet\u00e0. Inoltre una caratteristica desiderabile di una cultivar \u00e8 avere molti (possibilmente tutti) i semi sotto forma di \"lingue di pollo\", quindi abortivi e non utilizzabili per la riproduzione.\nLe piante nate da seme inoltre, in aggiunta al fatto ovvio di non mantenere le caratteristiche delle piante madri, e ad avere la possibilit\u00e0 di frutti di qualit\u00e0 pi\u00f9 scadente, richiedono molti anni per cominciare a fruttificare. Un'attesa di 20 anni tra la semina e la prima fruttificazione \u00e8 normale, ma a volte passano anche 35 anni. Tutti questi limiti rendono la riproduzione da seme un pessimo modo per propagare i litchi.\nTalea.\nLe talee di litchi possono attecchire, ma l'attecchimento non \u00e8 semplice. Generalmente le talee per avere percentuali alte di attecchimento richiedono una nebulizzazione continuativa con appositi macchinari mentre vengono coltivate in pieno sole e concimate adeguatamente.\nInnesto.\nL'innesto del litchi \u00e8 particolarmente difficile. Il cambio si attiva contemporaneamente su tutta la superficie del tronco solo per un brevissimo tempo. \u00c8 sempre stata considerata una pianta estremamente difficile da innestare, indipendentemente dal metodo scelto. I risultati migliori si sono avuti usando semenzali particolarmente giovani.\nMargotta.\nLa margotta \u00e8 il metodo principale attraverso il quale vengono riprodotte le piante di litchi. \u00c8 praticato da secoli: nella sua versione pi\u00f9 antica si realizza cercinando un ramo e lasciandolo a guarire uno o due giorni, per poi applicare un impacco di fango e paglia al punto dove \u00e8 stata praticata la cercinatura. L'impacco viene fasciato da un sacco e si provvede a tenerlo umido per un centinaio di giorni con annaffiature regolari. Dopo questi giorni se il ramo ha formato radici si recide e si pianta.\nLe margotte moderne hanno sostituito al fango e alla paglia lo sfagno e ai sacchi la plastica: in questo modo si accorciano anche i tempi necessari all'emissione di radici (rendendo necessarie solo sei settimane). I rami migliori per la formazione delle radici sono, secondo uno studio messicano, quelli con un diametro compreso tra 15 e 20\u00a0mm, esposti al sole. \u00c8 comunque possibile prelevare rami grossi fino a 10\u00a0cm di diametro.\nLe margotte dopo essere state distaccate dall'albero richiedono un periodo pi\u00f9 o meno lungo di ricovero in un ambiente ombroso e umido fino a che l'apparato radicale non sia ben sviluppato. Una volta che questo sia accaduto, comunque, le piante reagiscono bene, cominciando a produrre dai 2 ai 5 anni dopo il distacco dalla pianta madre, raggiungendo il massimo della produzione dopo 20-40 anni e producendo abbondantemente per oltre un secolo.\nPropriet\u00e0 nutrizionali.\nValore calorico: 55-60 calorie per 100 grammi.\nIl litchi contiene in media 72\u00a0mg di vitamina C in 100 grammi di frutta. In media nove litchi bastano per soddisfare il fabbisogno quotidiano di vitamina C di un uomo adulto.\nUna tazza piena di litchi fornisce, tra le altre cose il 14% del fabbisogno quotidiano di rame, il 9% di fosforo, e il 6% di potassio per una dieta di 2000 chilocalorie.\nCome molti alimenti vegetali i litchi hanno pochi grassi saturi, poco sodio e sono completamente privi di colesterolo. I litchi hanno una quantit\u00e0 moderata di polifenoli, comunque maggiore, secondo uno studio francese, di molti altri frutti analizzati. La maggior parte dei polifenoli comunque tende a deteriorarsi col passare del tempo, quindi \u00e8 meglio consumare il frutto il prima possibile.\nNella medicina tradizionale cinese il litchi \u00e8 un frutto con propriet\u00e0 calde e si sostiene che un eccessivo consumo di litchi possa, in casi estremi, portare a svenimenti o eruzioni cutanee.\nUsi.\nPer gustarne a pieno il sapore il frutto pu\u00f2 essere consumato fresco al naturale. Comunque si adatta anche molto bene a numerose ricette, con macedonia, aggiunto ai cocktail di spumante o rum, in sorbetti."}
{"id": "245686", "revid": "1305887", "url": "https://it.wikipedia.org/wiki?curid=245686", "title": "Ch\u00e2teau-d'\u0152x", "text": "Ch\u00e2teau-d'\u0152x (, toponimo francese; in tedesco \"Oesch\", desueto) \u00e8 un comune svizzero di 3\u00a0474 abitanti del Canton Vaud, nel distretto della Riviera-Pays-d'Enhaut.\nStoria.\n\u00c8 stato il capoluogo del distretto del Pays-d'Enhaut fino alla sua soppressione, nel 2008.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nCh\u00e2teau-d'\u0152x \u00e8 una localit\u00e0 di villeggiaura e una stazione sciistica sviluppatasi a partire dagli anni 1910.\nInfrastrutture e trasporti.\nCh\u00e2teau-d'\u0152x \u00e8 servito dalle stazioni di Ch\u00e2teau-d'\u0152x, Ch\u00e2teau-d'\u0152x-La Palaz, Ch\u00e2teau-d'\u0152x-Les Granges e Les Combes sulla ferrovia Montreux-Oberland Bernese.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "245690", "revid": "63760", "url": "https://it.wikipedia.org/wiki?curid=245690", "title": "Una storia sbagliata", "text": ""}
{"id": "245692", "revid": "6662198", "url": "https://it.wikipedia.org/wiki?curid=245692", "title": "Carbonato", "text": ""}
{"id": "245693", "revid": "1915706", "url": "https://it.wikipedia.org/wiki?curid=245693", "title": "Acido carbonico", "text": "L'acido carbonico \u00e8 un ossiacido diprotico poco stabile in cui l'atomo centrale \u00e8 il carbonio che in questo composto ha come numero di ossidazione +4. Di fatto non esiste allo stato libero, data la sua tendenza a decomporsi spontaneamente in diossido di carbonio e acqua mentre esistono i suoi sali, i carbonati e gli idrogenocarbonati. \nLa sua formula chimica ipotetica \u00e8 H2CO3. Viene reputato il punto d'incontro tra la chimica organica e la chimica inorganica in quanto pu\u00f2 essere inteso, in qualche modo, come l'unione di un gruppo ossidrilico (\u2013OH) con un gruppo carbossilico (\u2013COOH). L'acido si forma nell'acqua a partire dal diossido di carbonio per idratazione del gas, ma la velocit\u00e0 di questa reazione \u00e8 bassa, per cui di fatto l'acido in acqua non esiste in concentrazioni apprezzabili.\nCome acido diprotico ha pKa1 = 6,35 ,e pKa2 = 10,3.\nBiochimica.\nEssendo il diossido di carbonio il principale prodotto di scarto della decarbossilazione di amminoacidi e chetoacidi e, in quantit\u00e0 maggiori, del ciclo di Krebs come prodotto ultimo dell'ossidazione del carbonio degli zuccheri, dei grassi e delle proteine a fine energetico, questa viene trasformata in anioni idrogenocarbonato e in minima misura carbonato poich\u00e9 altrimenti il gas non solubilizzato formerebbe degli emboli gassosi. \nLa reazione avviene troppo lentamente per essere utile: viene quindi catalizzata dall'anidrasi carbonica, enzima presente nei globuli rossi che a loro volta immagazzinano all'interno l'acido per rilasciarlo dove la pCO2 (pressione parziale del diossido di carbonio) si abbassa. Questo processo prende parte agli scambi gassosi cellulari durante la respirazione e alla regolazione del pH del sangue descritta in seguito.\nLa stessa reazione avviene nei vasi che circondano la vescica natatoria dei pesci e comporta lo svuotamento e il riempimento della cavit\u00e0, con conseguente aumento o diminuzione della densit\u00e0 totale e quindi della galleggiabilit\u00e0.\nL'equilibrio multiplo \u00e8 il seguente:\nQuesta \u00e8 una delle reazioni tramite le quali viene mantenuto costante al valore di 7.4 il pH sanguigno. Il potere della soluzione tampone composta da HCO e da CO2 viene esteso dalla possibilit\u00e0 di spostare l'equilibrio pi\u00f9 a destra diminuendo, sempre tramite enzima, la concentrazione di diossido di carbonio in soluzione, per poi eliminarla tramite respirazione.\nDerivati.\nRivestono notevole importanza nel campo della chimica organica i derivati dell'acido carbonico, in particolar modo il dicloruro (fosgene) e la diammide (urea). Notevole rilevanza hanno anche i suoi esteri organici come il dimetilcarbonato e il dietilcarbonato.\nEsistono vari suoi analoghi in cui uno o pi\u00f9 atomi di ossigeno sono sostituiti da altri calcogeni quali zolfo (acido tritiocarbonico) e selenio (acido triselenocarbonico)"}
{"id": "245694", "revid": "1226", "url": "https://it.wikipedia.org/wiki?curid=245694", "title": "Rendezvous with Rama", "text": ""}
{"id": "245699", "revid": "125075063", "url": "https://it.wikipedia.org/wiki?curid=245699", "title": "Crispin Glover", "text": "Biografia.\nNato a New York, \u00e8 figlio dell'attore Bruce Glover e della ballerina Mary Elizabeth Lillian Betty Krachey Bloom. Ha avuto una piccola parentesi come regista, montatore, sceneggiatore e produttore cinematografico nei suoi film \"What Is It?\" e successivamente per \"It Is Fine. Everything Is Fine!\". Appassionato di arte, \u00e8 anche un provetto musicista e pittore. Ha partecipato in ruoli minori ma dotati di grande realismo, quasi camei, nelle pellicole \"Cuore selvaggio\" e \"The Doors\", in cui ha impersonato Andy Warhol.\nLa sua fama, tuttavia, \u00e8 principalmente legata al ruolo di George McFly, il padre di Marty, interpretato nel primo episodio della serie cinematografica di \"Ritorno al futuro\". Nel secondo capitolo della trilogia fu sostituito da Jeffrey Weissman, con addosso un trucco modellato sulle sue fattezze, ottenuto da un calco della faccia. Stando alle dichiarazioni del regista Robert Zemeckis negli extra del DVD della pellicola, Glover non ha trovato gli accordi economici per partecipare ai due seguiti, mentre in un'intervista a \"Movies.com\" l'attore ha dichiarato di aver rifiutato per un'offerta pari alla met\u00e0 di quella proposta a Lea Thompson e Thomas Wilson, che avevano un ruolo paragonabile al suo.\nIn una sua apparizione al \"Late Night with David Letterman\" del 28 luglio 1987, per promuovere la pellicola \"I ragazzi del fiume\", Glover si \u00e8 presentato e comportato in un modo simile a Rubin, un personaggio della pellicola \"Rubin and Ed\", che per\u00f2 sarebbe uscita solo quattro anni dopo. La sua fu un'apparizione anticonvenzionale da ospite problematico, che arriva a mimare un calcio verso Letterman, ed \u00e8 stata citata molte volte. La controversia se si fosse trattato di una messinscena o altro perdura tuttora e non \u00e8 mai stata chiarita; lo stesso Glover ha fornito spiegazioni incomplete e incongruenti in occasione di apparizioni successive allo stesso spettacolo e nelle interviste che hanno toccato l'argomento. Glover ebbe anche una carriera musicale con un album prodotto dai Barnes &amp; Barnes, intitolato \"The Big Problem \u2260 The Solution. The Solution = Let It Be\" (1989).\nDoppiatori italiani.\nNelle versioni in italiano dei suoi film, Glover \u00e8 stato doppiato da:\nIn \"Charlie's Angels\" e \"Charlie's Angels - Pi\u00f9 che mai\" l'attore non \u00e8 doppiato.\nDa doppiatore \u00e8 sostituito da:"}
{"id": "245700", "revid": "1776051", "url": "https://it.wikipedia.org/wiki?curid=245700", "title": "Gsteig", "text": "Gsteig (toponimo tedesco, informalmente Gsteig bei Gstaad; in francese \"Ch\u00e2telet\", desueto) \u00e8 un comune svizzero di 978 abitanti del Canton Berna, nella regione dell'Oberland (circondario di Obersimmental-Saanen).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nGsteig \u00e8 una localit\u00e0 turistica, sviluppatasi a partire dal 1900; stazione sciistica, \u00e8 collegata da una funivia a Les Diablerets.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nGsteig ha ospitato i Campionati svizzeri di sci nordico 2008."}
{"id": "245701", "revid": "633110", "url": "https://it.wikipedia.org/wiki?curid=245701", "title": "Soemu Toyoda", "text": "Arruolatosi nella Marina imperiale giapponese nel 1905, si specializz\u00f2 tra 1908 e 1911 in artiglieria navale e, al contempo, inizi\u00f2 ad arricchire la propria formazione frequentando il Collegio navale imperiale. Dal 1913 cominci\u00f2 a lavorare come istruttore alla Scuola d'artiglieria navale e a fine 1917, conclusi gli studi con eccellenti risultati, fu promosso capitano di corvetta e per diversi anni serv\u00ec come aiutante di campo l'ammiraglio Motar\u014d Yoshimatsu. A cavallo tra fine anni dieci e inizio anni venti fu distaccato nel Regno Unito quale addetto militare, dove divenne capitano di fregata, e al ritorno in Giappone, dopo un breve servizio in mare, rimase dal 1923 e al 1925 nello stato maggiore del 1\u00ba Distretto navale (Yokosuka). Nel novembre 1926 fu nominato comandante dell'incrociatore leggero .\nNell'ultima parte del decennio, Toyoda riprese mansioni di alta responsabilit\u00e0 all'interno del Ministero della marina e alla fine del 1930 assunse il comando della nave da battaglia ; contrammiraglio dal 1931, fu integrato nello stato maggiore generale e poi in quello della Flotta Combinata. Di riconosciuta competenza amministrativa, fino al 1937 occup\u00f2 posizioni centrali nell'apparato burocratico e militare della marina nipponica. Alla fine degli anni trenta comand\u00f2 in successione la 4\u00aa Flotta e la 2\u00aa Flotta e nel periodo 1939-1941 fu Direttore del Comando di costruzioni navali. Nel settembre 1941, promosso ammiraglio, fu posto a dirigere il 2\u00ba Distretto navale (Kure). Affossatore di una guerra contro gli Stati Uniti, Toyoda rimase lontano dalla partecipazione diretta alla guerra in Asia e nell'Oceano Pacifico e sino al maggio 1944 ricopr\u00ec comandi in patria. Il 5 maggio fu nominato successore dell'ammiraglio Mineichi K\u014dga a capo della Flotta combinata: in quanto tale, Toyoda fu responsabile della pianificazione di due grandi operazioni, \"A-G\u014d\" e \"Sh\u014d-G\u014d\", che provocarono rispettivamente i disastri del Mare delle Filippine (19 giugno) e del Golfo di Leyte (23-26 ottobre); insistenti pressioni da parte dell'esercito e il pericolo incombente di sbarco alleato in Giappone lo convinsero, inoltre, a varare nell'aprile 1945 la disperata operazione \"Ten-Go\", terminata con la perdita della nave da battaglia .\nA fine maggio assunse la carica di capo di stato maggiore della marina imperiale ed entr\u00f2 cos\u00ec a far parte del Supremo Consiglio per la Direzione della guerra, nel quale si schier\u00f2 con i militaristi intransigenti, contrari a qualsiasi tipo di pace, Korechika Anami e Yoshijir\u014d Umezu: nelle numerose conferenze, anche quelle seguenti l'attacco nucleare su Hiroshima e Nagasaki, si dimostr\u00f2 strenuo oppositore della resa incondizionata, che in ultimo fu accettata e resa nota il 15 agosto dall'imperatore Hirohito. Toyoda figur\u00f2 tra gli imputati del processo di Tokyo e fu l'unico a essere assolto. Ritiratosi a vita privata, mor\u00ec nel settembre 1957.\nBiografia.\nServizio iniziale in marina.\nSoemu Toyoda nacque il 22 maggio 1885 nella prefettura di \u014cita e, in giovane et\u00e0, s'iscrisse all'Accademia navale di Etajima; fece parte della 33\u00aa classe, si diplom\u00f2 il 28 novembre 1905 (ventiseiesimo su 171 allievi) ottenendo il brevetto di aspirante guardiamarina e fu assegnato all'incrociatore protetto . Il 30 agosto 1906 fu trasferito all'incrociatore corazzato , sul quale continu\u00f2 il proprio addestramento, ricevendo il 20 dicembre di quell'anno la conferma alla qualifica di guardiamarina. Solo il 28 settembre 1907 fu nuovamente spostato, questa volta nell'equipaggio del cacciatorpediniere di terza classe \"Asatsuyu\", sul quale rimase poco meno di un anno. Tornato a terra in estate, dal 31 luglio 1908 inizi\u00f2 a frequentare il Corso base alla Scuola d'artiglieria navale durante il quale, il 28 settembre, ebbe la nomina a sottotenente di vascello; quindi, una volta terminatolo, il 20 gennaio 1909 pass\u00f2 al Corso base della Scuola siluristi, che termin\u00f2 in appena tre mesi: il 30 aprile fu assegnato alla 14\u00aa Divisione torpediniere, reparto con il quale guadagn\u00f2 una preziosa esperienza durata pi\u00f9 di anno e mezzo. Il 1\u00ba dicembre 1910 entr\u00f2 nel Corso B, 15\u00aa classe del Collegio navale, l'istituzione della Marina imperiale giapponese preposta a formare ufficiali di stato maggiore. Conclusi gli studi, dal 22 maggio 1911 intraprese il Corso avanzato alla Scuola d'artiglieria navale e il 1\u00ba dicembre, divenuto tenente di vascello, fu trasferito sull'incrociatore da battaglia , una nave ammiraglia; vi prest\u00f2 servizio per due anni.\nIl 1\u00ba dicembre 1913, Toyoda fu assegnato a mansioni sulla terraferma: nel dettaglio, fu nominato istruttore e aiutante alla Scuola d'artiglieria navale, posti che mantenne per altri due anni. Il 13 dicembre 1915 inizi\u00f2 la seconda parte del percorso formativo al Collegio navale con la frequentazione del Corso A, sempre nella 15\u00aa classe: ebbe la promozione a capitano di corvetta il 1\u00ba aprile 1917, nella fase finale dei suoi studi, e si diplom\u00f2 verso la fine dell'anno con il massimo dei voti. Il 1\u00ba dicembre 1917 fu dunque creato aiutante di campo e consigliere dell'ammiraglio Motar\u014d Yoshimatsu, venendo al contempo distaccato presso il Ministero della marina in qualit\u00e0 di attendente; dal 10 giugno 1919 fu anche attendente al 1\u00ba Ufficio del Comando scuole navali. Il 25 novembre 1919 lasci\u00f2 sia questo ufficio, sia il servizio dell'ammiraglio Yoshimatsu poich\u00e9 trasferito al 1\u00ba Distretto navale con quartier generale a Yokosuka. Vi rimase tuttavia pochi giorni, giacch\u00e9 il 1\u00ba dicembre fu destinato alla missione diplomatica giapponese nel Regno Unito come addetto militare navale.\nGli anni venti e trenta.\nNel corso dell'incarico all'estero, Toyoda ebbe anche modo di studiare la lingua inglese: impar\u00f2 a capirla, ma non a parlarla. Il 1\u00ba dicembre 1921 fu informato dell'avvenuto avanzamento di grado a capitano di fregata; il 1\u00ba agosto 1922 gli fu notificato l'ordine di rientro e, una volta giunto in patria, il 1\u00ba dicembre fu nominato vicecomandante dell'incrociatore leggero . Pochi mesi pi\u00f9 tardi, il 1\u00ba aprile 1923, transit\u00f2 a terra e fu assegnato per la seconda volta al Distretto navale di Yokosuka; al contempo inizi\u00f2 a lavorare all'Ufficio Affari navali dipendente dal Ministero della marina e il 1\u00ba giugno fu integrato nello stato maggiore del primo: rimase in tale incarico burocratico per oltre due anni. Il 1\u00ba dicembre 1925 fu promosso capitano di vascello, nominato istruttore al Collegio navale e, provvisoriamente, attendente allo stato maggiore generale della marina; poi, dal 15 luglio 1926, torn\u00f2 al Distretto navale di Yokosuka. Il 1\u00ba novembre 1926 ebbe per la prima volta il comando di un'unit\u00e0, ovvero l'incrociatore leggero , che gest\u00ec a lungo; fu poi trasferito alla testa della 7\u00aa Divisione sommergibili. Il 10 dicembre 1928 fu nominato Capo della Sezione 1, Ufficio istruzione del Ministero della marina. Come responsabile di unit\u00e0 amministrative importanti in seno alla marina imperiale, Toyoda si fece presto una reputazione di ufficiale brillante, preciso e particolarmente esigente verso i propri sottoposti, tra i quali furono registrati casi di esaurimento nervoso.\nToyoda assunse il comando della nave da battaglia rimodernata il 1\u00ba dicembre 1930; esattamente un anno pi\u00f9 tardi acquis\u00ec il grado di contrammiraglio nonch\u00e9 il posto di Capo della sezione N2 operante alle dipendenze dello stato maggiore generale. La carica gli fu riconfermata il 10 ottobre 1932, quando divenne anche Capo della sezione N4, abolita verso la fine del 1916 ma riattivata appositamente. Il 23 febbraio 1933 lasci\u00f2 questa seconda mansione al suo successore, capitano di vascello Seiichi Maeda, ma continu\u00f2 a dirigere la sezione N2 per diversi altri mesi. Il 15 settembre di quell'anno, vista la sua competenza, fu nominato capo di stato maggiore della Flotta Combinata (il prestigioso comando che coordinava le flotte in alto mare) e anche della 1\u00aa Flotta: mantenne questi incarichi per pi\u00f9 di un anno. Il 15 marzo 1935 fu scelto quale successore del contrammiraglio Minoru Sonoda alla sedia di Direttore dell'Ufficio istruzione e il 15 novembre ricevette la nomina a viceammiraglio; quindi, il 2 dicembre divenne membro effettivo della Commissione ammiragli e pass\u00f2 all'Ufficio Affari navali del Ministero, sempre in qualit\u00e0 di direttore. Circa due anni pi\u00f9 tardi, il 20 ottobre 1937, pot\u00e9 riprendere il servizio in mare, stavolta come comandante in capo della 4\u00aa Flotta dislocata nelle isole del mandato del Pacifico meridionale. A met\u00e0 novembre 1938 fu invece investito del comando della 2\u00aa Flotta.\nLa seconda guerra mondiale.\nNelle retrovie.\nIl 1\u00ba settembre 1939 ebbe inizio la seconda guerra mondiale con l'attacco tedesco alla Polonia. Il 21 ottobre di quell'anno, Toyoda torn\u00f2 a far parte della Commissione ammiragli e in contemporanea fu promosso Direttore del Comando costruzioni navali al posto del viceammiraglio Teijir\u014d Toyoda; gest\u00ec il comando per quasi due anni, nel corso dei quali l'Impero giapponese si avvicin\u00f2 definitivamente alla potenze dell'Asse e ritenne inevitabile una guerra contro le nazioni occidentali, Stati Uniti in primis. Per quanto acceso nazionalista e viscerale xenofobo, Toyoda disapprovava in privato un confronto militare con gli Stati Uniti, posizione che lo avvicinava all'allora comandante in capo della Flotta combinata ammiraglio Isoroku Yamamoto. Il 18 settembre 1941 fu portato al rango di ammiraglio e messo a comandare il 2\u00ba Distretto navale, con quartier generale a Kure. Questa posizione lo tenne dunque lontano dalla partecipazione alla guerra scoppiata nell'Oceano Pacifico dopo che il Giappone aveva lanciato l'attacco di Pearl Harbor (7 dicembre 1941); anche con il procedere del conflitto, Toyoda non ebbe modo di andare al fronte. Difatti il 10 novembre 1942 fu nominato Consigliere navale presso lo stato maggiore generale, assieme ad altri ufficiali quali Koshir\u014d Oikawa, Takayoshi Kat\u014d, K\u014dichi Shiozawa. Dal 21 aprile 1943, Toyoda riprese il proprio posto nella Commissione ammiragli e assunse il comando generale del Distretto navale di Yokosuka.\nAl comando della Flotta combinata.\nIl 31 marzo 1944 il successore di Yamamoto, ammiraglio Mineichi K\u014dga, mor\u00ec quando l'idrovolante che lo trasportava nelle Filippine precipit\u00f2 in mare nel corso di una tempesta. Dopo una lotta tra le fazioni interne alla Marina imperiale, il 3 maggio 1944 Toyoda fu scelto per assumere il comando vacante della Flotta Combinata, iniziando a operare in questa veste dal 5 maggio, quando fu resa nota la morte di K\u014dga. Diversi alti ufficiali nipponici rimasero sorpresi e perplessi, poich\u00e9 Toyoda non aveva mai controllato forze navali in guerra. L'ammiraglio si mise subito all'opera per contrastare e rintuzzare la prevista offensiva statunitense sulle isole Marianne, fondamentale posizione della linea difensiva giapponese perch\u00e9 scudo delle Filippine e sito dal quale i bombardieri quadrimotori Boeing B-29 Superfortress avrebbero potuto colpire il Giappone in un solo viaggio: egli eredit\u00f2 il Piano Z concepito dall'ammiraglio K\u014dga, che prevedeva di attirare la grande Quinta Flotta del viceammiraglio Raymond Spruance in una battaglia decisiva, da combattere con la rinnovata flotta di portaerei imperiali (\"Dai-Ichi Kid\u014d Kantai\"), il concorso dei grandi calibri delle navi da battaglia e la massima collaborazione delle flottiglie aeree basate a terra. Toyoda lo rimaneggi\u00f2, traendone il piano \"A-G\u014d\", la cui esecuzione fu affidata al viceammiraglio Jisabur\u014d Ozawa. Il 12 giugno Toyoda ordin\u00f2 l'attuazione dell'offensiva combinata, per la quale Ozawa disponeva di una forza di 55 navi (tra le quali nove portaerei) e circa 470 velivoli; le forze aeree di terra furono per\u00f2 annientate nel corso dei molteplici bombardamenti aeronavali americani sulle Marianne e in pratica non ebbe parte nella decisiva battaglia del Mare delle Filippine, svoltasi il 19 giugno a ovest dell'arcipelago. Il combattimento si concluse con una netta sconfitta tattico-strategica della marina imperiale, che ebbe tre portaerei (\"Hiyo\", \"Shokaku\", ) affondate e quasi 320 aerei distrutti. Le guarnigioni sulle isole, private del supporto aeronavale e tagliate fuori da ogni possibile aiuto, furono via via eliminate e, a fine agosto, le posizioni strategicamente rilevanti erano in mano statunitense.\nL'ammiraglio Toyoda non rimase coinvolto nel crollo del Gabinetto T\u014dj\u014d (avvenuto verso la fine di luglio) e rimase comandante in capo della Flotta combinata; poco dopo l'esito della battaglia navale, fu avvicinato dall'ammiraglio Mitsumasa Yonai, nuovo ministro della marina, che gli chiese se essa avrebbe potuto vedere la fine dell'anno. Rispondendo che una simile eventualit\u00e0 era assai improbabile, Toyoda sembr\u00f2 confermargli il suo appoggio per cercare di raggiungere la pace: tuttavia Yonai fall\u00ec nel persuadere gli altri ministri e Toyoda si rassegn\u00f2, fatalisticamente, a immolare le forze navali giapponesi nella difesa delle Filippine, logicamente il prossimo obiettivo degli Stati Uniti. Quale estrema speranza di ribaltare le sorti del conflitto, Toyoda intese infliggere nell'arcipelago un colpo gravissimo all'apparato anfibio della marina statunitense: si trattava di attirare lontano dalle vulnerabili navi da trasporto e assalto la scorta di naviglio pesante e, quindi, attaccare con le forze di superficie rimaste alla marina nipponica le spiagge di sbarco. A questo scopo, Toyoda deline\u00f2 il piano \"Sh\u014d-G\u014d\", che chiamava in causa tre squadre: quella proveniente dal Giappone, la 3\u00aa Flotta agli ordini del viceammiraglio Ozawa, riuniva le superstiti portaerei e rappresentava l'esca; dalle ex Indie orientali olandesi part\u00ec la 2\u00aa Flotta del viceammiraglio Takeo Kurita, incaricata di piombare nel Golfo di Leyte passando dallo Stretto di San Bernardino: da questa fu distaccata una squadra centrata attorno la 2\u00aa Divisione corazzate e agli ordini del viceammiraglio Sh\u014dji Nishimura che, all'ultimo minuto, fu rinforzata dalla 5\u00aa Flotta del viceammiraglio Kiyohide Shima, la quale dovette precipitarsi dalle acque dell'Isola di Formosa il 21 ottobre. Il piano prescriveva la massima coordinazione tra le squadre per arrivare a una vittoria totale, ma quasi nulla and\u00f2 come previsto, anche perch\u00e9 Toyoda rimase bloccato su Formosa all'inizio dell'operazione, a causa dei raid preliminari americani, e dunque fu il suo capo di stato maggiore, viceammiraglio Ry\u016bnosuke Kusaka, a tenere le redini della situazione per i primi giorni. Le partenze delle flotte furono dilazionate nell'arco di varie ore del 17 ottobre; Kurita fu avvistato per primo e il 24 ottobre perse la corazzata sotto i colpi degli aerei imbarcati della Task force 38. Ancora, nella notte tra il 24 e il 25 ottobre, il tentativo di forzare lo stretto fall\u00ec con gravi perdite. Solo la mattina presto del 25 la formazione settentrionale fu localizzata e storn\u00f2 l'attenzione dei comandanti statunitensi da Kurita, che pot\u00e9 arrivare indisturbato nel Golfo di Leyte, dove s'imbatt\u00e9 nel Task group 77.4 del contrammiraglio Thomas L. Sprague, responsabile del supporto tattico alle truppe sbarcate a Leyte. Scoppi\u00f2 un serrato scontro deciso dal guardingo Kurita che, dopo aver perduto alcuni incrociatori, si ritir\u00f2 con l'intenzione di unirsi al viceammiraglio Ozawa e completare il piano; l'affondamento delle portaerei della forza settentrionale e la fuga di Ozawa, avvenuti quasi in contemporanea, decretarono per\u00f2 il fallimento dell'operazione \"Sh\u014d-G\u014d\".\nRientrato in Giappone, Toyoda prese atto del grave stato in cui versava la Flotta combinata e non organizz\u00f2 un'azione in forze per diversi mesi. La cosa cagion\u00f2 sempre pi\u00f9 frequenti insoddisfazioni e richieste di agire da parte dei comandanti supremi dell'esercito imperiale; a Toyoda ripugnava inviare verso sicura distruzione, senza alcuna contropartita, un'aliquota importante della provata marina e si rifiut\u00f2 pi\u00f9 volte. Dinanzi allo sbarco di marines e soldati sull'isola di Okinawa, parte del territorio metropolitano, l'ammiraglio dovette per\u00f2 cedere: il 5 aprile autorizz\u00f2 una missione senza ritorno della 2\u00aa Flotta, centrata sulla corazzata \"Yamato\", che doveva arenarsi sulle coste di Okinawa. La squadra fu invece intercettata il primo pomeriggio del 7 aprile da nugoli di velivoli imbarcati e la \"Yamato\", assieme ad altre diverse navi, fu colata a picco. La disfatta non ebbe ripercussioni sulla carriera di Toyoda che, anzi, il 25 aprile assunse la carica creata \"ad hoc\" di Supremo comandante in capo della marina, cui segu\u00ec la promozione a comandante della Flotta navale di scorta (1\u00ba maggio 1945).\nUltimo capo della marina imperiale.\nIl 29 maggio, Toyoda lasci\u00f2 i tre alti comandi e successe all'ammiraglio Oikawa nel posto di capo di stato maggiore della marina, divenendo in tal modo membro del Supremo Consiglio per la Direzione della guerra, che riuniva le massime cariche politico-militari giapponesi ed era presieduto formalmente dall'imperatore Hirohito. Nel corso delle sempre pi\u00f9 frequenti riunioni, Toyoda si schier\u00f2 dalla parte dei generali Korechika Anami (Ministro della guerra) e Yoshijir\u014d Umezu (capo di stato maggiore dell'esercito) che si opponevano a qualsiasi tipo di pace, tradendo cos\u00ec le aspettative dell'ammiraglio Yonai. Tuttavia lo stesso imperatore era ormai deciso a porre fine alla guerra, come aveva dimostrato eloquentemente il 5 aprile con la nomina a primo ministro dell'ammiraglio Suzuki Kantar\u014d, un anziano ufficiale a riposo che si dichiarava rivale del militarismo. Nella torrida giornata del 27 luglio, Toyoda fu tra coloro che rigett\u00f2 l'ultimatum di Potsdam, reso noto dagli Alleati il giorno precedente; in ultimo, dopo estenuanti discussioni, il 28 luglio il Consiglio annunci\u00f2 il rifiuto dell'ultimatum. La decisione port\u00f2 a bombardamenti atomici di Hiroshima e Nagasaki (6 e 9 agosto 1945), che per\u00f2 non scosse la cieca determinazione degli oltranzisti Toyoda, Anami e Umezu: nelle riunioni del 9 agosto accettarono forzosamente l'ultimatum, ma si opposero ferocemente all'idea di una capitolazione. Solo la sera del 14 agosto, dopo numerose e convulse conferenze, si rassegnarono quando Hirohito ebbe presa la decisione di stilare un rescritto imperiale, che annunciava la fine delle ostilit\u00e0, e diffonderlo via radio in tutta la nazione. Ci\u00f2 avvenne il 15 agosto, dopo un episodio di ammutinamento.\nL'immediato dopoguerra e il processo di Tokyo.\nIn seguito alla resa formale del Giappone del 2 settembre 1945, il 15 ottobre lo stato maggiore generale della marina imperiale fu smantellato e Toyoda fu spostato presso l'ex Ministero della marina, allo scopo di coadiuvare gli occupanti nella smobilitazione delle forze nipponiche. Il 13 e il 14 novembre fu sottoposto a interrogatorio da parte del contrammiraglio Ralph Ofstie e del maggior generale dell'esercito statunitense Anderson a proposito dell'enorme influenza avuta dall'esercito imperiale nell'apparato politico giapponese (verso la quale si dimostr\u00f2 particolarmente critico), dei piani strategici e di economia di guerra in vista del confronto con gli Stati Uniti, delle reazioni suscitate nel Supremo Consiglio di guerra dinanzi alla prospettiva della resa incondizionata. Fu inoltre steso un breve profilo biografico, nel quale Toyoda fu tratteggiato come \"ufficiale dalla spiccata intelligenza, ampiamente informato [...] ottimo interlocutore per discutere di pianificazioni ad alto livello\". Il 30 novembre rassegn\u00f2 le dimissioni da ogni incarico, consegn\u00f2 la propria spada in segno di resa personale e fu preso in custodia.\nNell'ottobre 1948, Toyoda fu tradotto dinanzi al Tribunale militare internazionale per l'Estremo Oriente poich\u00e9 ritenuto colpevole di aver violato le leggi e gli usi in tempo di guerra. Pi\u00f9 precisamente, l'accusa riconosceva che egli aveva \"volontariamente e illegalmente trascurato e fallito nell'adempire ai doveri di ufficiale ordinando, dirigendo, incitando, causando, permettendo, ratificando e mancando di impedire al personale giapponese delle unit\u00e0 militari e delle organizzazioni sotto suo comando, controllo e supervisione di commettere abusi, maltrattamenti, torture, stupri, omicidi e atrocit\u00e0 e offese del genere contro un elevato numero di persone provenienti dagli Stati Uniti, dai loro Alleati, dipendenze amministrative e altri civili non combattenti\": Toyoda si dichiar\u00f2 innocente dei crimini elencati. Nel corso del procedimento fu via via scagionato dai vari capi d'accusa e, al momento del verdetto il novembre seguente, fu l'unico dei ventotto imputati a essere assolto, non ricevendo alcun tipo di pena.\nUltimi anni e morte.\nEvitato il carcere, Toyoda si ritir\u00f2 a vita privata. Nel 1952 l'ammiraglio della flotta Chester Nimitz, suo vecchio rivale durante la guerra, fece in modo che gli fosse riconsegnata la spada d'ordinanza. Soemu Toyoda mor\u00ec il 22 settembre 1957 all'et\u00e0 di 72 anni, colpito da infarto miocardico acuto.\nOnorificenze.\nDati tratti da:"}
{"id": "245707", "revid": "767487", "url": "https://it.wikipedia.org/wiki?curid=245707", "title": "Lauenen", "text": "Lauenen (toponimo tedesco) \u00e8 un comune svizzero di 829 abitanti del Canton Berna, nella regione dell'Oberland (circondario di Obersimmental-Saanen).\nGeografia fisica.\nLauenen sorge ai piedi del massiccio del Wildhorn.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "245708", "revid": "287204", "url": "https://it.wikipedia.org/wiki?curid=245708", "title": "Angels in America", "text": "Angels in America \u00e8 una miniserie televisiva del 2003, prodotta dalla HBO, tratta dall'opera teatrale \"Angels in America - Fantasia gay su temi nazionali\" di Tony Kushner. La miniserie vanta un cast hollywoodiano (tra gli altri Al Pacino, Meryl Streep ed Emma Thompson) e tratta, in modo perlopi\u00f9 onirico, la condizione degli omosessuali negli Stati Uniti d'America reganiani, focalizzandosi sulle reazioni a seguito del diffondersi dell'AIDS.\nCon pesanti riferimenti biblici (gli angeli, la colpa e la condanna), ma con un tono anche sdrammatizzante, \"Angels in America\" vuole porre \u2014 conservando lo spirito della pi\u00e8ce originale \u2014 difficili interrogativi esistenziali e sociali.\nLe stesse apparizioni dell'angelo, nel loro essere catastrofiche, non rinunciano a una certa dose di ironia; ad esempio tramite le erezioni del protagonista o il suo rapporto sessuale con l'angelo. La miniserie consta di due parti, a loro volta divise in capitoli: \"Il millennio si avvicina\" (\"Millennium Approaches\") e \"Perestroika\".\nTrama.\nNel 1985 l'AIDS \u00e8 stata scoperta da poco ed \u00e8 considerata ancora la peste dei gay. A New York, il corpo di Prior Walter presenta gi\u00e0 i primi segni di malattia (il sarcoma di Kaposi) e quando il ragazzo lo comunica al suo fidanzato questi \u2014 spaventato dal peso psicologico della situazione \u2014 inizia a meditare sulla possibilit\u00e0 di abbandonare Prior. Intanto l'avvocato mormone Joe Pitt vive un matrimonio infelice, tentando di mascherare la propria omosessualit\u00e0 che lo spinge a non avere rapporti sessuali con la moglie Harper, provocandole forti disturbi emozionali. Roy Cohn, mentore politico di Joe e personalit\u00e0 famosa e vicina persino alla Casa Bianca, nega intanto l'evidenza della sua malattia, al fine di negare anche la propria omosessualit\u00e0.\nNel corso della miniserie fanno visita a Prior angeli e fantasmi che affermano che egli \u00e8 un profeta. Louis (compagno di Prior) affronta le sue contraddizioni: l'amore per Prior e l'incapacit\u00e0 di assisterlo durante la sua malattia, l'amore per l'America e il rifiuto della societ\u00e0 omofobica in cui sembra essersi trasformata, l'amore per Joe e la repulsione che prova nello scoprire che il suo mentore \u00e8 Roy Cohn. Joe cerca di conciliare la sua religione e la sua sessualit\u00e0; la madre Hannah si trasferisce a New York per prendersi cura di Harper ma finisce per diventare amica di Prior, che ha appena fallito nel tentativo di affrontare Joe. Roy deve invece confrontarsi con la malattia che lo costringe in ospedale, dove gli fanno compagnia il fantasma di Ethel Rosenberg e Belize, migliore amico di Prior ed ex drag queen."}
{"id": "245709", "revid": "125285676", "url": "https://it.wikipedia.org/wiki?curid=245709", "title": "Federico I d'Asburgo", "text": "Biografia.\nFederico il Bello era figlio di Alberto I d'Asburgo e di Elisabetta di Tirolo-Gorizia, e acquis\u00ec il titolo di Duca d'Austria \u2013 per s\u00e9 e per i fratelli minori \u2013 dopo la morte del fratello maggiore Rodolfo e l'uccisione del padre, avvenuta nel 1308. Crebbe assieme al cugino, Ludovico il Bavaro, cui era legato da una fortissima amicizia, che per\u00f2 venne meno quando a Federico venne assegnato la tutela sui Duchi dell'Alta Baviera. Ludovico, geloso di ci\u00f2, si lev\u00f2 in armi contro di lui. Il 9 novembre 1313, nei pressi di Gammelsdorf, Ludovico il Bavaro sconfisse Federico, che rinunci\u00f2 ai suoi diritti sull'Alta Baviera.\nDopo la morte di Enrico VII Federico si candid\u00f2 al trono imperiale, ma, su suggerimento dell'arcivescovo di Magonza, Peter von Aspelt, nel voto per l'elezione dell'imperatore, avvenuta nell'ottobre 1314, Ludovico il Bavaro ottenne 4 voti, mentre Federico riusc\u00ec a raccoglierne solamente tre. Ludovico precedette Federico anche con l'incoronazione ad Aquisgrana. Federico venne incoronato imperatore a Bonn, dall'arcivescovo di Colonia. Dopo lunghi anni di guerra civile la vittoria sembr\u00f2 andare a Federico, che aveva ottenuto un grandissimo aiuto da parte del fratello Leopoldo. Ma nella Battaglia di M\u00fchldorf (28 settembre 1322) l'esercito di Federico sub\u00ec una gravissima sconfitta, ed egli stesso, assieme ad altri 1300 nobili austriaci e salisburghesi, venne fatto prigioniero.\nFederico trascorse tre anni di prigionia nel Castello di Trausniz (alto Palatinato), e solamente la resistenza da parte di Leopoldo, l'abdicazione del re di Boemia e la scomunica papale convinsero Ludovico il Bavaro a restituire la libert\u00e0 a Federico, con il trattato di Trasnitz (13 marzo 1325). Con esso Federico si impegnava a riconoscere l'autorit\u00e0 imperiale di Ludovico il Bavaro, e di ritornare suo prigioniero se non fosse riuscito a convincere il fratello Leopoldo a riconoscere Ludovico come imperatore. Ma ci\u00f2 non gli riusc\u00ec, e per questo, in osservanza al proprio giuramento e nonostante il papa lo avesse dispensato, torn\u00f2 prigioniero di Ludovico a Monaco, il quale, commosso per tale nobilt\u00e0, ritrov\u00f2 gli antichi sentimenti, e si accord\u00f2 con lui per condividere la corona dell'impero, nominandolo co-reggente dell'impero.\nIl trattato per\u00f2 non venne riconosciuto da parte del papa e dei principi tedeschi, per cui si giunse ad un secondo trattato, sottoscritto a Ulma (Ulm) il 7 gennaio 1326, secondo il quale Federico avrebbe ottenuto il titolo di \"rex Romanorum\", mentre Ludovico sarebbe stato incoronato imperatore da parte del papa. Federico, per\u00f2, alla morte del fratello Leopoldo (1326), decise di lasciare il governo dell'impero, ed anche il suo dominio sull'Austria venne fortemente limitato da parte dei suoi fratelli. Federico mor\u00ec il 13 gennaio 1330, nel castello di Gutenstein, nella selva viennese. Venne seppellito nel convento di Mauerbach, da lui fondato. Dopo la secolarizzazione del convento, nel 1783, le sue spoglie mortali vennero tumulate nel Duomo di Santo Stefano, a Vienna.\nI figli che Federico ebbe da Elisabetta, figlia di Giacomo II d'Aragona, morirono in tenera et\u00e0. La coraggiosa decisione di Federico di ritornare in prigionia per ottemperare al trattato di Ulma fu d'ispirazione a Schiller per la sua poesia \"Deutsche Treue\" oltre che per il drammaturgo Uhland nella sua opera \"Ludovico il Bavaro\"."}
{"id": "245720", "revid": "77358", "url": "https://it.wikipedia.org/wiki?curid=245720", "title": "Los Angeles (contea)", "text": ""}
{"id": "245721", "revid": "106357744", "url": "https://it.wikipedia.org/wiki?curid=245721", "title": "Mille papaveri rossi", "text": "Mille papaveri rossi \u00e8 un album tributo a Fabrizio De Andr\u00e9, pubblicato in formato doppio CD nel 2003 per Editrice A e a cui hanno partecipato vari artisti sia italiani che internazionali. Il titolo dell'album riprende le parole contenute nella canzone \"La guerra di Piero\" di Fabrizio De Andr\u00e9.\nIl disco.\nQuesto doppio album, frutto dell'iniziativa della rivista anarchica \"A\" e curato da Marco Pandin, \u00e8 una raccolta di brani di Fabrizio De Andr\u00e9, uscita la prima volta nell'estate del 2003 in una versione non commercializzabile, in quanto per ottenerla bisognava fare una sottoscrizione alla rivista. Esaurite le 3000 copie disponibili \u00e8 stata riproposta nel 2004 con una diversa veste grafica e con un libretto allegato di 71 pagine.\nIn copertina una vignetta di Andrea Pazienza che raffigura Sandro Pertini\nLe 37 canzoni sono eseguite da personaggi anche meno noti del panorama musicale italiano, con risultati talora sorprendenti come originalit\u00e0. Si segnalano tra gli altri la cantautrice astigiana Lalli, Giorgio Cordini chitarrista e collaboratore pi\u00f9 volte di Fabrizio De Andr\u00e9 anche negli ultimi tour e il musicista e musicologo Franco Fabbri."}
{"id": "245724", "revid": "121601917", "url": "https://it.wikipedia.org/wiki?curid=245724", "title": "Physoplexis comosa", "text": "Il raponzolo di roccia (nome scientifico Physoplexis comosa ) \u00e8 una pianta erbacea perenne, ed \u00e8 uno dei pi\u00f9 caratteristici e rari fiori alpini che vegeta nelle zone di gran parte dell'arco alpino. Appartiene alla famiglia delle Campanulaceae. \u00c8 anche l'unica specie del genere \"Physoplexis\" .\nEtimologia.\nIl nome generico (\"Physoplexis\") deriva da due parole della lingua greca antica \"physo o phusa o physa\" ( = \"vescica, gonfio, bolla\") e \"plexis\" ( = dai capelli lunghi, arruffato, trapuntato, intrecciato) e fa riferimento alla forma dell'infiorescenza. Il nome comune (raponzolo) deriva dalla forma della radice, simile ad una piccola rapa; spesso \u00e8 chiamato in tedesco \"artiglio del diavolo\", a causa della sua forma ad artiglio.\nIl binomio scientifico della pianta \u00e8 stato proposto inizialmente con il nome di \"Phyteuma comosum\" da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\", perfezionato successivamente con la denominazione attuale dal farmacista e botanico austro-germanico Philipp Johann Ferdinand Schur (1799-1878) nella pubblicazione \"Verhandlungen und Mittheilungen (Mitteilungen) des Siebenb\u00fcrgischen Vereins f\u00fcr Naturwissenschaften zu Hermannstadt. Hermannstadt. - iv. (1853) 47\" del 1853. Il nome scientifico del genere \u00e8 stato definito nella stessa pubblicazione e dallo stesso autore sempre nel 1853.\nDescrizione.\nQueste piante arrivano la massimo ad una altezza di . La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Queste piante contengono lattice.\nRadici.\nLe radici sono del tipo a fittone.\nFusto.\nLa parte aerea del fusto \u00e8 debole, striata e di colore violaceo. Il portamento in genere \u00e8 pendente.\nFoglie.\nLe foglie sono glauche e lucide sulla superficie superiore. Si dividono in foglie basali e foglie cauline. Quelle basali hanno la lamina da orbicolare a ovale; i bordi sono grossolanamente dentati e cigliati; sono picciolate (il picciolo \u00e8 flessuoso ed \u00e8 lungo 3 - 5 volte la lamina). Le foglie cauline hanno delle forme oblanceolato-spatolate, i bordi sono dentati; quelle superiori (vicine all'infiorescenza) sono ravvicinate, con forme ellittiche oppure sono bratteiformi. Diametro delle foglie basali: .\nInfiorescenza.\nLe infiorescenze sono formate da un unico \"capolino\" con diversi fiori. Diametro del \"capolino\": . I fiori sono in numero di 15 - 30. \nFiore.\nI fiori sono peduncolati e tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi. Lunghezza del fiore: . Lunghezza del peduncolo: 2\u00a0mm.\nFrutti.\nI frutti sono delle capsule poricide 3-loculari; la deiscenza avviene tramite 2 - 3 pori situati nella parte laterale. I semi sono molto minuti.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Physoplexis comosa\" (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) ed \u00e8 monospecifico. \nIl Sistema Cronquist assegna al genere \"Physoplexis\" la famiglia delle Campanulaceae e l'ordine delle Campanulales mentre la moderna classificazione APG la colloca nell'ordine delle Asterales (stessa famiglia). Sempre in base alla classificazione APG sono cambiati anche i livelli superiori (vedi tabella all'inizio a destra).\nIl basionimo per questa specie \u00e8: \"Phyteuma comosum\" .\nIl numero cromosomico di \"Physoplexis comosa\" \u00e8: 2n = 34, 68.\nFilogenesi.\nIn base agli ultimi studi di tipo filogenetico sul DNA del cloroplasto e del nucleo, questa pianta risulta nidificata all'interno del genere \"Campanula\". Il genere \"Campanula\" \u00e8 suddiviso in due cladi: \"Campanula s.s. clade\" (distribuzione principale: Nord Africa, Europa e Macaronesia) e \"Rapunculus clade\" (distribuzione principale: Nord America, Mediterraneo e Est asiatico) all'interno del quale sono annidati altri due sub-cladi (\"Rapunculus 1\" e \"Rapunculus 2\"). \"Physoplexis\" si trova all'interno del \"Rapunculus clade (Rapunculus 2)\" insieme ad altri generi quali \"Asyneuma\", \"Phyteuma\", \"Legousia\" e altri; in particolare il genere \"Phyteuma\" risulta \u201cgruppo fratello\u201d del genere di questa voce. Questo collegamento \u00e8 anche confermato dalla morfologia molto simile dell'infiorescenza. Il cladogramma a lato tratto dallo studio citato e semplificato dimostra l'attuale posizione filogenetica del genere \"Physoplexis\".\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nAltre notizie.\nIl raponzolo chiomoso in altre lingue \u00e8 chiamato nei seguenti modi:"}
{"id": "245726", "revid": "767487", "url": "https://it.wikipedia.org/wiki?curid=245726", "title": "Il bagno turco", "text": "Il bagno turco (\"Hamam\") \u00e8 un film del 1997 diretto da Ferzan \u00d6zpetek, alla sua opera prima.\n\u00c8 stato presentato nella Quinzaine des R\u00e9alisateurs del 50\u00ba Festival di Cannes.\nTrama.\nFrancesco \u00e8 un architetto che, alla morte di zia Anita - che non ricordava d'avere - eredita un vecchio bagno turco (\"hamam\") a Istanbul in Turchia: vi si reca intenzionato a vendere quanto prima l'immobile e tornare cos\u00ec subito al suo studio a Roma che condivide con la moglie Marta, il cui matrimonio \u00e8 in crisi, e con Paolo, un altro socio.\nA Istanbul viene accolto dalla famiglia di Osman, che, insieme alla defunta zia, gestiva l\"hamam\", chiuso ormai da molti anni. Tutti i familiari erano molto affezionati ad Anita e si dimostrano molto ospitali con Francesco, che ne rimane piacevolmente colpito. Affascinato dalla stessa Istanbul e innamoratosi del figlio di Osman, Mehmet, Francesco decide di non vendere pi\u00f9 l'immobile, ma di trattenersi a Istanbul per ristrutturarlo.\nAl protrarsi dell'assenza di Francesco da Roma, Marta lo raggiunge, decisa a separarsi definitivamente da lui, scoprendolo cos\u00ec profondamente cambiato: Marta esasperata confessa di avere una relazione extraconiugale con Paolo da due anni.\nDecide cos\u00ec di ripartire per l'Italia ma l'assassinio del marito da parte di alcuni sicari comandati dall'interessato acquirente dell'area immobiliare la induce a rimanere e a continuare l'opera di Francesco."}
{"id": "245727", "revid": "1428919", "url": "https://it.wikipedia.org/wiki?curid=245727", "title": "L\u00fcdenscheid", "text": "L\u00fcdenscheid \u00e8 una citt\u00e0 di 75.199 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg ed \u00e8 capoluogo del circondario della Marca (targa MK).\nL\u00fcdenscheid si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nData la rivalit\u00e0 fra i tifosi del Borussia Dortmund e dello Schalke 04, i tifosi biancoblu, per non nominare la citt\u00e0 di Dortmund, si riferiscono a \"Ludenscheid Nord\", dato che la cittadina si trova a sud della citt\u00e0 che ospita la squadra giallonera"}
{"id": "245730", "revid": "767487", "url": "https://it.wikipedia.org/wiki?curid=245730", "title": "Shirley Horn", "text": "Shirley Horn fu una virtuosa del pianoforte fin dalla sua infanzia. Divenne cantante a 17 anni, e registr\u00f2 il suo primo album di jazz nel 1960 per una piccola etichetta, la \"Stere-o-craft\". Sospese l'attivit\u00e0 durante gli anni '70 e '80 per allevare sua figlia, ritornado sulla scena internazionale nel 1987. Shirley Horn, ha mantenuto la stessa sezione ritmica per venticinque anni: Charles Ables (contrabbasso) e Steve Williams (batteria). - L'importanza del bassista Charles Ables e del batterista Steve Williams per la cantante pianista Shirley Horn - \u00e8 evidenziata a pi\u00f9 riprese da numerosi critici, tra cui Don Heckman che sul Los Angeles Times, il 2 febbraio 1995, scrisse: \u00ablavorando con estrema cura, seguendo ogni sua sottile e inattesa improvvisazione, i due risultano essere gli accompagnatori ideali di un'artista che non tollera chiaramente nulla che non sia la perfezione \u00bb.\nOttenne nel 1999 il Grammy Award della migliore prestazione vocale per il suo album \"I Remember Miles\". Il disco \u00e8 un omaggio a Miles Davis, scopritore della Horn nel 1960.\nAltri progetti.\nLa Horn ha inciso col suo storico Trio anche un noto brano musicale italiano: \"Estate\" di Bruno Martino."}
{"id": "245731", "revid": "38120", "url": "https://it.wikipedia.org/wiki?curid=245731", "title": "Rat-Boy", "text": ""}
{"id": "245744", "revid": "123228112", "url": "https://it.wikipedia.org/wiki?curid=245744", "title": "Stadio Romeo Menti", "text": "Lo stadio comunale Romeo Menti \u00e8 un impianto calcistico di Vicenza.\nSorge sulla riva sinistra del fiume Bacchiglione nel quartiere di \"Borgo Casale-Stadio\", poco distante dal centro della citt\u00e0.\nLo stadio \u00e8 sede degli incontri interni della squadra di calcio professionistica del L.R. Vicenza.\nStoria.\nGli inizi.\nLo stadio fu costruito dopo la delibera comunale del 27 marzo 1934 nelle vicinanze del vecchio campo di Borgo Casale, che dal 1911 al 1915 fu il terreno delle partite casalinghe della squadra berica e and\u00f2 distrutto durante la Prima Guerra Mondiale (dal 1919 al 1935 il utilizz\u00f2 il campo di San Felice, sito a fianco del Bar Sartea). Il progetto venne redatto dall'Ing. Tullio Pedrina dell'Ufficio Tecnico Comunale, mentre il direttore dei lavori fu il Geom. Zanardo, questi ultimi eseguiti dall'Impresa \"Societ\u00e0 Ghiaia Astico\". Ultimati i lavori il 31 agosto 1935, il nuovo stadio fu inaugurato (con il nome di \"Campo Sportivo del Littorio\") in occasione della \"sagra dei Oto\", festa patronale della Madonna di Monte Berico, l'8 settembre di quell'anno. Per l'occasione si affrontarono il Vicenza e gli ungheresi del Soroksar, sfida in cui prevalsero i biancorossi che schieravano per la prima volta il fresco sedicenne (li aveva compiuti da appena 3 giorni) Romeo Menti all'ala destra, fratello minore di Umberto e di Mario, entrambi ugualmente giocatori del Vicenza.\nDanneggiato e reso impraticabile dai bombardamenti della seconda guerra mondiale, nel settembre del 1945 ritorna praticabile il terreno di gioco, grazie al lavoro del comune e di molti volontari. Nel 1949 il consiglio comunale di Vicenza deliber\u00f2 di intitolare lo stadio al gi\u00e0 citato Romeo Menti, concittadino calciatore nel frattempo transitato al Grande Torino e morto nella tragedia di Superga del 4 maggio di quell'anno.\nAgli inizi degli anni cinquanta la capienza raggiunse i posti, tramite la demolizione della pista d'atletica e la costruzione delle parterre, al posto d'essa. Nel 1960 venne installato l'impianto d'illuminazione del campo, mentre nel 1967 venne avviata una ristrutturazione che contemplava la costruzione del secondo anello dei distinti, delle curve e dei settori laterali. Al termine dei lavori si toccarono i posti disponibili, capienza che verr\u00e0 mantenuta per tutti gli anni ottanta.\nLo stadio del \"Lanerossi Vicenza\".\nNel corso degli anni successivi lo stadio subisce varie migliorie e restauri, soprattutto quando la societ\u00e0 prende (a seguito del nuovo assetto societario) il nome di Lanerossi Vicenza. La scritta della nuova propriet\u00e0 e la \"R\" annodata, simbolo dell'industria di Schio, comparvero allora a lettere cubitali sopra gli spalti e nelle tinteggiature esterne dello stadio.\nNella partita -Juventus del 22 gennaio 1978 (risultato 0-0) il \"Menti\" raggiunge il record storico di spettatori con presenze e un incasso di 203 milioni e lire dell'epoca. Sono gli anni di Paolo Rossi e dello storico secondo posto della squadra biancorossa in Serie A.\nAnni '90.\nNei primi anni novanta nuovi lavori di ristrutturazione portano al rifacimento del settore Distinti, ad eliminare le parterre e a ridurre, secondo le nuove norme, la capienza a 20.920 spettatori. L'11 novembre 1989 il \"Menti\" ospit\u00f2 l'unica partita finora giocata a Vicenza dalla nazionale italiana maggiore. La partita, un'amichevole di preparazione ai mondiali di calcio Italia 90, vide la vittoria dell'Italia di Azeglio Vicini per 1-0 contro l'Algeria, con rete del veneto Aldo Serena al 74'. All'incontro assistettero sugli spalti del \"Menti\" 24.990 spettatori.\nSuccessivi lavori comportarono la rimozione dei pilastri metallici della vecchia copertura della tribuna centrale (unico settore coperto) che ostacolavano le riprese televisive, l'installazione dei seggiolini nei distinti e la realizzazione della nuova \"curva azzurra\", una sorta di \"tribuna famiglia\" (settore ad angolo tra la curva sud e la tribuna centrale).\nAnni duemila e duemiladieci.\nL'adeguamento della struttura al \"decreto Pisanu\" (2007) vide la posa dei tornelli d'accesso ed il potenziamento della videosorveglianza. Un'altra tornata di interventi di mantenimento sul sempre pi\u00f9 malconcio impianto porta infine, nell'estate 2010, all'eliminazione della \"Curva Azzurra\" e a una capienza \"ufficiale\" definitiva omologata di 12.200 posti.\nDal 2011 anche la seconda squadra della citt\u00e0, il Real Vicenza ha giocato le sue partite al Menti, prima di cessare l'attivit\u00e0 con la prima squadra nel 2015.\nIn ottobre 2012 prende il via l'iniziativa \"Un calcio alle barriere\", con la quale si progetta di rimuovere le ringhiere metalliche davanti alla Tribuna Centrale e la Curva Azzurra e riqualificare la Curva Azzurra rendendola omologata per l'accesso libero dei tifosi diversamente abili, unico stadio della Serie B con questa caratteristica. Per la realizzazione verr\u00e0 usato anche il 10% dei ricavati del derby Vicenza-Padova del 14 ottobre 2012.\nIl 21 settembre 2013 i tifosi partecipano a \"Diamo una mano al Menti\", iniziativa che ha visto la ricolorazione della struttura esterna, con la partecipazione dei giocatori e del sindaco Achille Variati.\nIl 5 aprile 2014 lo Stadio Romeo Menti di Vicenza ospita la partita di qualificazione per la nazionale di calcio femminile Italia-Spagna, valida per l'accesso ai campionati del mondo 2015 in Canada.\nTra il novembre 2014 e l'estate 2015, lo stadio subisce dei consistenti lavori di ristrutturazione, i quali hanno portato alla rimozione della rete para-palloni in Curva Sud (che ostacolava la visibilit\u00e0), l'impermeabilizzazione della Curva Sud e del settore Distinti; sempre in quest'ultimo, sono stati installati dei nuovi seggiolini con schienale, con colori bianco e rosso . Il 20 aprile 2015 viene riaperta la Curva Azzurra, portando la capienza a oltre posti. \nInfine, nel 2018, nell'ingresso principale dello stadio \u00e8 stata realizzata \"Casa Vicenza\", un'area hospitality aperta durante le partite dei biancorossi e per eventi societari. Complessivamente, tra il 2014 e il 2018, sono stati spesi pi\u00f9 di euro, spartiti tra privati e comune, per la manutenzione dell'impianto.\nAnni duemilaventi.\nNegli ultimi anni sono stati fatti nuovi investimenti sull'impianto, alcuni dei quali molto attesi. Si \u00e8 provveduto alla sostituzione del maxischermo (posizionato tra curva sud e distinti) che era spento da decenni e coperto da un telo, \u00e8 stato riqualificato lo shop biancorosso (che negli anni precedenti era stato chiuso), si \u00e8 provveduto al rifacimento del manto erboso e a completare il posizionamento dei seggiolini nelle due curve (come previsto dalla normativa per gli stadi di serie A e B). &lt;br&gt; Anche in questo caso vengono scelti seggiolini bianchi e rossi, posizionati in modo tale da formare la scritta \"1902\" in Curva sud, \"L R VICENZA\" nei Distinti (gi\u00e0 provvisti di seggiolini che per\u00f2 sono stati risistemati) e la \"R\" del Lanerossi in Curva Nord.\nA settembre 2021 viene cambiato l'indirizzo dello stadio da \"Via Schio 21\" a \"Largo Paolo Rossi 9\" a seguito dell'intitolazione dello spazio antistante il portone principale all'indimenticato giocatore, molto legato alla citt\u00e0.\nCaratteristiche.\nAl suo interno lo stadio ospita anche una palazzina dove hanno sede gli Uffici e la Presidenza del L.R. Vicenza mentre gli Ultras del Vicenza utilizzano la \"Curva Sud\" per sostenere la squadra; ai tifosi ospiti \u00e8 riservata la dirimpettaia \"Curva Nord\".\nNonostante la sua et\u00e0, il \"Menti\" \u00e8 uno dei pochi impianti calcistici italiani che offra un'ottima visuale del campo di gioco grazie alla vicinanza degli spalti al campo, distanza paragonabile a quella degli stadi inglesi \"classici\". Anche il terreno di gioco vero e proprio \u00e8 degno di nota per la qualit\u00e0 costruttiva e la tenuta in caso di pioggia, quest'ultima ottima e di gran lunga superiore rispetto a campi pi\u00f9 blasonati.\nLa capienza \u00e8 di 17.163 posti a sedere, ma quella omologata \u00e8 di 13.173 posti cos\u00ec sommariamente suddivisa:\nAttivit\u00e0 extracalcistiche.\nCiclismo.\nLo stadio Menti \u00e8 stato punto di arrivo e di partenza di una tappa del Giro d'Italia 1950.\nFootball americano.\nLo Stadio Romeo Menti \u00e8 stato selezionato per ospitare le finali dei campionati italiani di football americano 2017.\nAffluenza media spettatori.\nIl record di presenze \u00e8 del 22 gennaio 1978 (Lanerossi Vicenza - Juventus) con spettatori.\nI dati di affluenza della media spettatori disponibili dal 1993 (e dal 2001 anche dei match con il massimo e il minimo di spettatori) ad oggi alle partite del Lr Vicenza sono i seguenti:"}
{"id": "245746", "revid": "767487", "url": "https://it.wikipedia.org/wiki?curid=245746", "title": "Il banchetto di nozze", "text": "Il banchetto di nozze (\u559c\u5bb4 \"Hsi yen\") \u00e8 un film diretto da Ang Lee, vincitore dell'Orso d'Oro 1993, inoltre fu anche nominato al Premio Oscar 1994 come miglior film straniero.\nTrama.\nWai-Tung \u00e8 un giovane imprenditore taiwanese che vive da anni negli U.S.A. con il fidanzato americano Simon. Wai-Tung, su pressione dei due anziani genitori che lo vorrebbero sistemato, partecipa a numerosi incontri combinati con ragazze di buona famiglia, ma \u00e8 stanco di nascondere ai genitori la sua omosessualit\u00e0. Per non deluderli per\u00f2, finge d'essersi fidanzato con Wei-Wei, giovane e squattrinata pittrice cinese, amica della coppia, che tra l'altro ha il visto per gli U.S.A. in scadenza. Alla notizia che attendevano da cos\u00ec tanto tempo, i genitori di Wai-Tung, entusiasti, decidono cos\u00ec di partire per l'America per conoscere la nuora, nonostante le condizioni di salute del padre di Wai-Tung non siano buone. Wei-Wei si trasferisce dalla coppia e i tre fingono che Simon sia il loro coinquilino. Wei-Wei e Wai-Tung organizzano un matrimonio semplicissimo e rapido in municipio, ma i genitori di lui, vedendo tensione tra gli sposi ed equivocandone il motivo, s'intromettono organizzando un sontuoso matrimonio tradizionale che culmina con la \"messa a letto\" degli sposi. La permanenza dei genitori, che non capiscono perch\u00e9 la coppia abbia bisogno d'un coinquilino, continua a creare tensioni in casa. A ci\u00f2 s'aggiunge un imprevisto: durante la prima notte di nozze la coppia ha consumato il matrimonio e Wei-Wei \u00e8 rimasta incinta. Dopo un crescendo di liti e incomprensioni Wai-Tung, Wei-Wei e Simon troveranno un equilibrio per tutti loro."}
{"id": "245748", "revid": "38120", "url": "https://it.wikipedia.org/wiki?curid=245748", "title": "T\u00f2pin", "text": ""}
{"id": "245754", "revid": "14214", "url": "https://it.wikipedia.org/wiki?curid=245754", "title": "Le confessioni di un italiano", "text": ""}
{"id": "245757", "revid": "110157", "url": "https://it.wikipedia.org/wiki?curid=245757", "title": "Distretto di Conthey", "text": "Il distretto di Conthey (in tedesco \"Gundis\") \u00e8 un distretto del Canton Vallese, in Svizzera. Confina con i distretti di Sion a nord-est, di H\u00e9rens a est, di Entremont a sud, di Martigny a ovest e con il Canton Vaud (distretto di Aigle) a nord-ovest. Il capoluogo \u00e8 Conthey.\nComuni.\nAmministrativamente \u00e8 diviso in 5 comuni:"}
{"id": "245759", "revid": "709565", "url": "https://it.wikipedia.org/wiki?curid=245759", "title": "Bong", "text": "Il bong o pipa ad acqua \u00e8 un oggetto usato per fumare, solitamente, marijuana, hashish, salvia divinorum, tabacco e tabacchi aromatizzati.\nLa parola deriva dalla lingua thai \"baung\", che indica una sezione di canna di bamb\u00f9, con la quale venivano costruiti i primi esemplari.\nPer aspirare il fumatore deve aspirare a polmoni pieni dall'imboccatura superiore in modo che il fumo salga per la camera d'aria dopo essere passato attraverso l'acqua sul fondo. Normalmente le bong sono progettate per raffreddare il fumo prima di essere inalato, e per raccogliere nella camera d'aria una grande quantit\u00e0 di fumo da aspirare velocemente. \nI bong sono costruiti con una grande variet\u00e0 di forme, materiali, colori e grandezze. Solitamente costruiti in plexiglass, ceramica, bamb\u00f9 o vetro, possono essere anche realizzati adattando oggetti qualunque con forme simili. Qualcuno ricava bong anche da frutta o vegetali, da scartare dopo qualche utilizzo. Molti vengono arricchiti con diversi colori e modifiche, per farne un oggetto molto personale.\nDescrizione.\nUn bong a realizzazione amatoriale \u00e8 costituito da un cannello ed un bocchino, che possono essere acquistati in negozi specializzati oppure anch'essi fatti in casa, nel qual caso si pu\u00f2 utilizzare, ad esempio, un sottile foglio di alluminio e un pezzo di tubo da giardino. Per il resto sono sufficienti un coltello o un paio di forbici, una bottiglia di plastica da un litro (o da un litro e mezzo), e un po' di nastro adesivo. Occorre tenere comunque presente che, sebbene un bong possa essere costruito in casa, non sempre questa \u00e8 una buona idea. Onde evitare possibili inalazioni di pericolosi agenti chimici, il bocchino ed il cannello dovrebbero essere fatti interamente in vetro o in metallo e la camera del bong dovrebbe essere anch'essa in metallo, vetro, o al massimo acrilico.\nMateriali come PVC, plastica, gomma o tubi da giardino possono emettere agenti chimici tossici quando riscaldati. . La plastica pu\u00f2 rilasciare fumi che possono causare l'asma.\nLa documentazione sugli effetti dell'inalazione dei fumi \u00e8 scarsa, ma tale pratica dovrebbe essere evitata. Sono largamente utilizzati cannelli contenenti soda, ma il rilascio di fumi di alluminio insieme a vernice in seguito a riscaldamento causa danni cerebrali.\nIl nastro adesivo sul condotto pu\u00f2 rilasciare gomma, metallo o vapori di alluminio.\nLa semplicit\u00e0 della costruzione di un bong ha portato all'utilizzo di materiali inusuali come il pykrete. La maggior parte dei bong in commercio sono in vetro (sia soffiato sia stampato) o in materiale acrilico trasparente. La maggior parte di tali bong sfrutta (o \u00e8 comunque predisposto) cannelli e bocchini in vetro. Al contrario, i bong pi\u00f9 economici (quasi sempre in acrilico) comprendono cannelli e bocchini in metallo. \nGli elementi.\nUn tipico bong \u00e8 costituito da pi\u00f9 elementi:\nUtilizzo.\nPrincipio di funzionamento.\nDurante l'uso del bong, si inala con la bocca nella parte superiore aperta. Questo riduce la pressione nella camera d'aria, sopra il livello dell'acqua nel fondo, dunque la pressione atmosferica spinge l'aria esterna verso l'interno attraverso il braciere dove sta il materiale combustibile. Questo passaggio d'aria fa passare il fumo attraverso il tubo che finisce sott'acqua, per poi riempire la camera d'aria e finire nei polmoni di chi tira. Il fumo che attraversa l'acqua nel fondo produce i gorgoglii caratteristici del bong.\nMolti bong hanno la valvola (o frizione), un piccolo buco nella parte posteriore opposta al braciere che viene tappato con un dito durante la prima parte del tiro, per riempire la camera d'aria di fumo. Quando il buco viene stappato continuando a tirare, l'aria che ci passa attraverso spinge il fumo nei polmoni di chi aspira quasi istantaneamente.\nMotivazioni.\nIl bong permette di fumare in un modo diverso da una normale canna o pipa. Secondo la lunghezza e il diametro del bong \u00e8 possibile raccogliere, prima dell'apertura della valvola, una considerevole quantit\u00e0 di fumo. L'alta concentrazione del fumo fa assumere all'utente una grande quantit\u00e0 di principi attivi.\nTirare il fumo attraverso l'acqua serve anche a raffreddarlo dato che \u00e8 solitamente molto caldo, e a trattenere le particelle pi\u00f9 grandi e le sostanze idrosolubili. Molti fumatori sono convinti che il bong sia pi\u00f9 sano di altri strumenti, ma uno studio del 2000 del NORML-MAPS (Multidisciplinary Association for Psychedelic Studies) ha scoperto che le pipe ad acqua filtrano una buona quantit\u00e0 di nicotina, portando quindi a consumare pi\u00f9 sostanza per raggiungere l'effetto desiderato. Un'analisi degli strumenti per fumare fatta dalla NIDA (National Institute on Drug Abuse) ha trovato che il normale spinello non filtrato si comporta meglio di tutti gli altri strumenti a parte il vaporizzatore.\nTipologie.\nVi sono molte varianti che insufflano il fumo attraverso l'acqua o hanno camere molto grandi. Alcuni di questi oggetti sono progettati per permettere un movimento pi\u00f9 lento e controllato del fumo attraverso la camera, producendo un fumo pi\u00f9 denso.\nBong a scorrimento e a carburazione.\nI due tipi pi\u00f9 comuni di bong ad acqua sono quelli con sfiatatoio a scorrimento e con foro di carburazione.\nLo sfiatatoio a scorrimento \u00e8 un po' pi\u00f9 complicato ma permette al vuoto di essere fatto direttamente sotto l'acqua, dando un'inalazione pi\u00f9 completa, ma rendendo il tirare pi\u00f9 difficile, specialmente se il fondo della pipa \u00e8 stretto.\nI bong a buco di carburazione sono facili da costruire e sono pi\u00f9 comunemente usati nelle versioni casalinghe.\nPi\u00f9 il buco \u00e8 posizionato in basso migliore sar\u00e0 la \"resa\" e non rester\u00e0 fumo nella camera.\nBong in bamb\u00f9.\nIl bong in bamb\u00f9 \u00e8 fatto come il bong ad acqua solo senza la cosiddetta \"frizione\". Il Bong in canna di bamb\u00f9 \u00e8 molto pi\u00f9 delicato cio\u00e8 va tenuto in un posto asciutto, lontano dall'umidit\u00e0 e dagli agenti atmosferici.\nBong a ghiaccio.\nUna delle variet\u00e0 pi\u00f9 comuni di bong \u00e8 il bong a ghiaccio (o icebong), che \u00e8 una sottocategoria dei bong a scorrimento e con carburatore. Sono fatti di vetro o acrilico. Il ghiaccio \u00e8 posto in una \"trappola\" nel collo del bong. Questo raffredda il fumo quando l'utente inala. Questi bong hanno di norma colori sgargianti e sono popolari per la loro durata, facilit\u00e0 d'uso e controllo. Hanno, di norma, fori di carburazione sul lato opposto della camera o leggermente sulla destra o sinistra rispetto a quella posizione. Di norma le camere sono pi\u00f9 ampie che nelle altre variet\u00e0.\nInsufflatore.\nUn insufflatore \u00e8 un piccolo bong che si usa con una sola mano (a parte quando si accende). Questi apparecchi hanno un cannello interno e la camera si trova in alto.\nLa maggioranza dei bong comprende solo un buco per la carburazione ed un foro di uscita del fumo verso l'utente.\nQuesti bong operano come una pipa visto che la camera interna \u00e8 cos\u00ec piccola, ma hanno parti identiche ai comuni bong. Sono pi\u00f9 piacevoli da fumare delle pipe, perch\u00e9 il fumo \u00e8 raffreddato dall'acqua.\nBong-vaporizzatore.\nUn bong-Vaporizzatore, o \"vapo-bong\", non \u00e8 altro che l'uso di un Vapor Brothers box e di un bong collegati attraverso un connettore speciale di vetro. Il connettore si attacca attraverso un tubo, spesso di vetro di tipo Roo\u042f, al bong. Il vapore passa attraverso il tubo, filtra attraverso l'acqua, e pu\u00f2 passare attraverso uno strato di ghiaccio raffreddando il materiale vaporizzato a temperatura del ghiaccio fondente. L'impatto sulla salute non \u00e8 stato valutato finora, ma il sapore del materiale \"erboso\" si dice sia simile all'odore. Gli utenti dicono che non si ha irritazione ai polmoni e paragonano la sensazione a quella data dal caff\u00e8 ghiacciato.\nI primi connettori di ghiaccio tra bong e vaporizzatore sono stati creati a Venice, in California.\nIl funzionamento dei vapo-bong \u00e8 simile a quella degli hookah. Invece che un pezzo di carbone sulla cima, che riscalda lentamente il materiale \"erboso\" \u00e8 impiegato un vaporizzatore elettrico (Vapobrothers). Invece di avere vapori d'erba che scendono attraverso la camera, si ha la filtrazione degli stessi attraverso una pipa ad acqua (RooR).\nPopper.\nUn popper, chiamato anche Shotty, \u00e8 costruito a partire da una bottiglia di plastica ed \u00e8 simile ad un bong, ma \u00e8 privo di camera (eccetto quella principale).\nLa bottiglia dovrebbe essere rigida e robusta, cos\u00ec da non deformarsi in seguito al 'tiro' dello shotty. Un buon esempio \u00e8 dato dalle bottiglie di bibite o bevande gassate, che devono essere pi\u00f9 resistenti delle comuni bottiglie per contrastare la pressione interna.\nUn forellino \u00e8 praticato nella plastica fusa circa ad un quarto della bottiglia. Un tubo \u00e8 inserito con una leggera angolazione, assicurandosi che il tutto sia a tenuta d'aria (la plastica si risolidificher\u00e0 rapidamente). Tale metodo (con i contenitori in plastica) non \u00e8 raccomandato.\nLa plastica \u00e8 antigienica e rilascia fumi tossici quando bruciata.\nIl tubo pu\u00f2 essere realizzato con materiali come latta, antenne tubulari o cannule di bong cui sia stata tolta la camera.\nUno shotty \u00e8 fatto pi\u00f9 o meno come un bong, solo non \u00e8 necessario un buco di sfogo, visto che quando si \"tira\" o si fuma la miscela ricade in acqua, permettendo all'acqua di entrare velocemente. \nUn modo in cui si pu\u00f2 fare \u00e8 tagliare un centimetro di sigaretta, metterlo dentro, e porre la cannabis appiattendo il pezzo di tabacco su di una base coperta di cannabis.\nSi pu\u00f2 anche prendere un pezzo di tabacco appiattito e metterlo sulla cima del tubo; anche in questo caso la cannabis \u00e8 posta al di sopra. Quando un utente usa un popper accende la cannabis e inala lentamente, poi la sigaretta sottostante comincia a bruciare e inala quel che basta a creare un \"pop\".\nQuesto d\u00e0 all'utente un effetto intenso visto che la nicotina riduce l'ossigeno nel cervello. Gli effetti sono brevi ed intensi a causa della perdita di ossigeno, non a causa della cannabis.\nA causa della nicotina, gli utenti trovano che la tecnica induca a dipendenza e possa indurre all'abitudine, come avviene per le altre tecniche che coinvolgono il tabacco.\nBong a gravit\u00e0.\nI bong a gravit\u00e0 (noti anche come \"secchio\", \"pistone\" (bucket), secchiai, siluri, carichi, veliero, o \"weed haloofanator\") non filtrano necessariamente il fumo attraverso l'acqua, ma usano l'acqua per generare un lieve e costante vuoto nella camera. \nQuesto d\u00e0 gli stessi vantaggi del bong classico ma fornisce una quantit\u00e0 di fumo superiore all'utente aumentandone l'efficacia, rendendo il fumo pi\u00f9 denso (questo aumenta la quantit\u00e0 di agenti chimici assorbiti).\nPossono essere ricavati facilmente da una bottiglia praticando dei fori sopra il livello dell'acqua, nei quali si inseriscono le sigarette con il contenuto che l'usufruitore vuole assumere. In effetti questi apparecchi sono noti per causare forti attacchi di tosse e/o vomito, il loro utilizzo pu\u00f2 essere particolarmente sgradevole."}
{"id": "245763", "revid": "1393243", "url": "https://it.wikipedia.org/wiki?curid=245763", "title": "Menzoberranzan", "text": "Menzoberranzan \u00e8 una citt\u00e0 immaginaria di \"Forgotten Realms\", ambientazione per il gioco di ruolo fantasy \"Dungeons &amp; Dragons\". \u00c8 famosa principalmente per essere il luogo di nascita di Drizzt Do'Urden, protagonista di numerosi romanzi scritti da R.A. Salvatore.\nMenzoberranzan, la fantastica e oscura citt\u00e0 drow, \u00e8 situata nel Sottosuolo (o Buio Profondo) del Nord, a oltre 3 chilometri di profondit\u00e0 al di sotto della valle del fiume Surbin che scorre fra il Bosco della Luna e le montagne della Spina Dorsale del Mondo. Ricca di meraviglie quanto di orrori, vive in un continuo caos in cui vige la legge del pi\u00f9 forte; le potenti Sacerdotesse della Regina Ragno governano la societ\u00e0 col pugno di ferro, perpetrando da millenni una dura lotta per il predominio. Fra le sue mura si trovano la prestigiosa scuola per maghi e stregoni di Sorcere e l'accademia per guerrieri di Melee Magthere. Una peculiarit\u00e0 di Menzoberranzan, che la distingue da ogni altra citt\u00e0 del Sottosuolo, \u00e8 Narbondel, un'enorme stalagmite posizionata al centro della citt\u00e0, utile alla popolazione come orologio: infusa di magia, appare luminescente con un'intensit\u00e0 variabile alle diverse ore del giorno.\nLa societ\u00e0 drow \u00e8 di tipo matriarcale, e a governare Menzoberranzan \u00e8 un consiglio composto dalle otto matrone delle famiglie pi\u00f9 potenti della citt\u00e0; i maschi invece vengono relegati al ruolo di combattenti e \"riproduttori\". Le matrone ottengono l'accesso al consiglio ottenendo il favore della dea Lolth (o \"Lloth\", nella lingua drow), la Regina Ragno; tale favore \u00e8 ottenibile attraverso azioni perfide e usualmente violente nei confronti di famiglie pi\u00f9 deboli o di razze considerate inferiori. Frequenti sono infatti le incursioni di drow in altre regioni del Sottosuolo o addirittura in superficie allo scopo di catturare prigionieri da sacrificare alla Regina dei Ragni o, ancora pi\u00f9 spesso, per procurarsi degli schiavi.\nSorcere.\nSorcere \u00e8 la scuola di magia di Menzoberranzan. Fin dall'infanzia, tutti i drow maschi di estrazione nobiliare vengono indirizzati a Sorcere oppure a Melee Magthere. L'organo pi\u00f9 importante della costruzione \u00e8 l'arcimago Gromph Baenre, Arcimago del Primo Casato di Menzoberranzan. Uno dei compiti del capo di Sorcere \u00e8 quello di illuminare il fuoco di Narbondel, l'orologio della citt\u00e0.\nGromph Baenre.\nNell'ambientazione Dungeons &amp; Dragons Gromph Baenre \u00e8 il maschio pi\u00f9 potente di Menzoberranzan, l'arcimago della citt\u00e0.\nDirettore della scuola di magia, appartiene al casato dominante dei Baenre; \u00e8 fratello di Quentel Baenre, direttrice della scuola delle sacerdotesse di Lloth e diretta erede alla guida del casato Baenre. Molti credono che Gromph sia tra i maghi pi\u00f9 potenti di Toril, forse secondo al solo Elminster. Gromph compare in diversi libri dei Forgotten realms, inclusa la \"guerra della regina ragno\" di cui \u00e8 uno dei protagonisti.\nAspetto e capacit\u00e0 magiche.\nSebbene Gromph abbia oltre 800 anni, il suo aspetto rimane quello di un giovane elfo oscuro grazie all'amuleto di eterna giovinezza che porta al petto. Ha un fisico piuttosto impetuoso pur essendo un mago ed \u00e8 di media statura; \u00e8 noto per le sue grandi capacit\u00e0 magiche e per l'aver sconfitto il lich-drow Dyrr.\nFa uso di tutte le scuole di magia; tra i suoi incantesimi pi\u00f9 celebri vi sono un potentissimo raggio negromantico usato contro il mezzo drago Nimor, la capacit\u00e0 di fermare il tempo per alcuni istanti, la previsione delle mosse del nemico ed il lancio di imponenti sfere infuocate. Indossa molti oggetti magici, come l'amuleto di eterna giovinezza gi\u00e0 citato e il piwawfi stregato tipico della nobilt\u00e0 drow (capace di assorbire e respingere incantesimi ostili). Porta un bastone dotato di possenti incantesimi di protezione, un anello che guarisce le ferite ed una maschera magica che gli permette di scalare le mura del casato Baenre."}
{"id": "245764", "revid": "887364", "url": "https://it.wikipedia.org/wiki?curid=245764", "title": "Filosofia sociale", "text": "La filosofia sociale \u00e8 lo studio filosofico di questioni riguardanti il comportamento sociale e i rapporti tra gli individui.\nComprende svariati argomenti, dai processi cognitivi individuali alla legittimit\u00e0 delle leggi, dai contratti sociali ai criteri per le rivoluzioni, dalle funzioni delle azioni di ogni giorno agli effetti della scienza sulla cultura, dai cambiamenti nella demografia all'ordine collettivo di un nido di vespe. Si tratta di un campo molto vasto in cui ricadono differenti discipline tra cui la sociologia.\nLa filosofia sociale cerca di capire i percorsi, i cambiamenti e le tendenze delle societ\u00e0 umane.\nVi \u00e8 un'area di sovrapponibilit\u00e0 considerevole tra le domande poste da questa dottrina e l'etica.\nLa forma pi\u00f9 diffusa di questa filosofia \u00e8 quella politica, che riguarda principalmente l'idea di stato e di forma di governo.\nAlcuni argomenti trattati dalla filosofia sociale sono:\nFra i principali filosofi sociali figurano Rousseau, Hegel, Le Bon, Emerson, Dewey e la maggior parte dei pensatori dell'individualismo, nonch\u00e9 i membri della Scuola di Francoforte (culla della teoria critica)."}
{"id": "245765", "revid": "363629", "url": "https://it.wikipedia.org/wiki?curid=245765", "title": "Ischemia", "text": "L'ischemia (dal greco \u1f30\u03c3\u03c7\u03b1\u03b9\u03bc\u03af\u03b1, \"isch-:\" riduzione, \"-emia:\" sangue) \u00e8 la totale o parziale assenza di afflusso di sangue in un organo.\nEssa pu\u00f2 essere totale o parziale (cio\u00e8 un insufficiente apporto di sangue rispetto alle necessit\u00e0 di ossigenazione del tessuto) e si accompagna ad ipossia, nella forma di ipossia ischemica, da carente apporto di sangue ossigenato al tessuto ischemico.\nEziologia.\nLe cause alla base dell'inadeguatezza del flusso sanguigno possono essere molteplici:\nLe patologie alla base di questi deficit sono varie; da citare sono i tumori, le leucemie, le anemie, l'infarto del miocardio, l'embolia gassosa arteriosa, granulomi, obesit\u00e0.\nPatogenesi.\nIl principale effetto di una carenza o totale assenza di sangue in un qualsiasi tessuto, \u00e8 l'alterazione della respirazione cellulare, ed in particolare la diminuzione dell'ATP intracellulare, in favore di un accumulo di ipoxantina; quest'ultima, infatti, \u00e8 il prodotto ultimo della degradazione metabolica dell'adenosina.\nViene prodotto ATP anche tramite glicolisi anaerobia, ma con produzione e accumulo di acido lattico e conseguente acidosi; inoltre l'ischemia compromette l'arrivo dei substrati per la glicolisi, quindi questo tipo di respirazione viene compromesso rapidamente. L'accumulo di tali prodotti porta di conseguenza ad un'alterazione della distribuzione ionica (ed in particolare del calcio intracellulare), del potenziale di membrana, disorganizzazione citoscheletrica, rigonfiamento cellulare ed infine necrosi.\nA livello tissutale si denotano l'espressione di geni per agenti bioattivi quali citochine, molecole d'adesione leucocitaria, endotelina, trombossani, e la repressione di prodotti protettivi ossido nitrico sintasi, ossido nitrico, trombomodulina e prostacicline.\nL'ischemia \u00e8 anche causa di mancato apporto di fattori trofici (fattori di crescita) che mediano un segnale di sopravvivenza e conseguente attivazione del processo apoptotico. Il processo apoptotico \u00e8 attivato anche dall'influsso di calcio nella cellula causato da ipossia o altri meccanismi come l'eccitotossicit\u00e0 (nel tessuto nervoso). Se le cellule andranno in necrosi o apoptosi dipender\u00e0 dalla quantit\u00e0 di ATP, necessario perch\u00e9 quest'ultima si possa realizzare. Quindi la possibilit\u00e0 che la cellula attivi la modalit\u00e0 di morte preferenziale ossia l'apoptosi (che non attiva infiammazione) dipende dal grado di ischemia. Questo \u00e8 stato ampiamente dimostrato nel tessuto nervoso nel caso dello stroke.\nImportante nella definizione del danno da ischemia sono, oltre l'entit\u00e0 ischemica, la velocit\u00e0 di comparsa, il tempo di esposizione ed il tessuto colpito. Un'ischemia lenta e progressiva ha un decorso pi\u00f9 lento, un adattamento cellulare migliore, si risolve maggiormente in un'atrofia cellulare e si manifesta con spasmo: un esempio \u00e8 il comune formicolio da compressione. Maggiore \u00e8 il periodo ischemico minore \u00e8 la possibilit\u00e0 di reversibilit\u00e0: generalmente un danno ischemico diventa irreversibile oltre i 30 minuti; da tenere in considerazione il tipo di tessuto: i tessuti particolarmente sensibili all'inadeguato afflusso di sangue sono in ordine cervello (il danno irreversibile si presenta dopo 4-5 minuti), cuore e reni.\nStrettamente collegati sono i danni da riperfusione.\nSegni e sintomi.\nUn'ischemia si pu\u00f2 manifestare tramite cianosi, formicolii, spasmi, brividi, svenimento, \"angina pectoris\" in caso di ischemia cardiaca."}
{"id": "245766", "revid": "1776051", "url": "https://it.wikipedia.org/wiki?curid=245766", "title": "Conthey", "text": "Conthey (toponimo francese; ) \u00e8 un comune svizzero di 8\u00a0674 abitanti del Canton Vallese, nel distretto di Conthey del quale \u00e8 capoluogo.\nStoria.\nDal territorio del comune, istituito nel 1815, nel 1862 fu scorporata la localit\u00e0 di V\u00e9troz (con la frazione Magnot), divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "245767", "revid": "110157", "url": "https://it.wikipedia.org/wiki?curid=245767", "title": "Accessione", "text": "Nel diritto civile, l'accessione \u00e8 un modo di acquisto della propriet\u00e0 a titolo originario regolato dagli del codice civile italiano.\nSecondo un antico e generale principio, la propriet\u00e0 di una cosa qualificata come cosa principale fa acquistare la propriet\u00e0 delle cose qualificabili come a essa accessorie.\nL'accessione verticale.\nNell'accessione di cosa mobile a cosa immobile (la cosiddetta accessione verticale) si manifesta la preminenza della propriet\u00e0 immobiliare: ogni bene mobile che venga materialmente unito a un bene immobile accede a questo, ossia diventa propriet\u00e0 del proprietario del bene immobile (art. 934).\nL'acquisto della propriet\u00e0 si attua automaticamente e l'eventuale pronuncia del giudice al riguardo ha valore solo dichiarativo. Da ci\u00f2 l'ulteriore conseguenza che, se si vende un terreno e si tace circa le costruzioni su essa esistenti, il compratore acquista a titolo derivativo il terreno, ma a titolo originario (per accessione) le costruzioni.\nL'art. 934 fa salvo il caso in cui diversamente risulti dal titolo o dalla legge (cos\u00ec i diritti dell'enfiteuta sono estesi alle accessioni).\nIl principio di accessione \u00e8 adattato dal codice a particolari situazioni:\nL'accessione orizzontale.\nSi tratta di un'ipotesi di limitata importanza, che riprende due fattispecie:"}
{"id": "245768", "revid": "339392", "url": "https://it.wikipedia.org/wiki?curid=245768", "title": "Unione (diritto)", "text": ""}
{"id": "245769", "revid": "123345245", "url": "https://it.wikipedia.org/wiki?curid=245769", "title": "Sovraccarico cognitivo", "text": "Il sovraccarico cognitivo, meglio conosciuto come Information overload(ing), si verifica quando si ricevono troppe informazioni per riuscire a prendere una decisione o sceglierne una specifica sulla quale focalizzare l'attenzione. \nDescrizione.\nLo sviluppo della tecnologia ha contribuito alla diffusione e alla riconoscibilit\u00e0 di questo fenomeno. La grande quantit\u00e0 di informazioni che si ottengono con un'interfaccia mal progettata (poco ergonomica) o su siti web di Internet egualmente scadenti, possono inibire la capacit\u00e0 di scremarle. Ad esempio nel caso della Internet dipendenza vi sono soggetti che passando in continuazione da un sito web all'altro, non riescono a fermarsi n\u00e9 a ricordare le informazioni ricevute, poich\u00e9 viene percepito tutto come rumore (in termini cognitivi). \nIl sovraccarico cognitivo \u00e8 dunque un disturbo che si caratterizza per il trascorrere sempre pi\u00f9 tempo on line, navigando da un sito all'altro alla ricerca di informazioni sempre pi\u00f9 aggiornate e complete, senza riuscire a fermarsi o a diminuire l'effettivo tempo passato connessi alla rete. Inizialmente la persona esperisce un senso di piacere e di eccitazione una volta trovata l'informazione ricercata, che successivamente lascia spazio ad un circolo vizioso nel quale la persona si trova intrappolata: le informazioni iniziali non bastano pi\u00f9 e la ricerca di ulteriori viene percepito come un dovere e una necessit\u00e0. \nSi pu\u00f2 ipotizzare la presenza di sovraccarico cognitivo quando l\u2019individuo: \nOccorre distinguere l'incapacit\u00e0 di prendere una decisione per sovraccarico cognitivo da quella legata al paradosso dell'asino: in quest'ultimo caso, infatti, la sindrome non dipende dalla troppa scelta, ma dall'incapacit\u00e0 di fare una valutazione.\nIl sovraccarico cognitivo rientra nelle dipendenze da internet sviluppate nella prima fase di approccio dell\u2019individuo con la tecnologia, denominata fase di osservazione-ricerca. In questa fase, l\u2019individuo usufruisce passivamente dei materiali rinvenibili in rete senza produrne di propri."}
{"id": "245770", "revid": "117243768", "url": "https://it.wikipedia.org/wiki?curid=245770", "title": "Unione e commistione", "text": "Unione e commistione sono modi di acquisto della propriet\u00e0, disciplinati dall'art. 939 del Codice civile italiano.\nUnione.\nQuando pi\u00f9 cose appartenenti a diversi proprietari sono state unite o mescolate in guisa da formare un sol tutto, ma sono separabili senza notevole deterioramento, ciascuno conserva la propriet\u00e0 della cosa sua e ha diritto di ottenerne la separazione. In caso diverso, la propriet\u00e0 ne diventa comune in proporzione del valore delle cose spettanti a ciascuno.\nCommistione.\nQuando per\u00f2 una delle cose si pu\u00f2 riguardare come principale o \u00e8 di molto superiore per valore, ancorch\u00e9 serva all'altra di ornamento, il proprietario della cosa principale acquista la propriet\u00e0 del tutto. Egli ha l'obbligo di pagare all'altro il valore della cosa che vi \u00e8 unita o mescolata; ma se l'unione o la mescolanza \u00e8 avvenuta senza il suo consenso ad opera del proprietario della cosa accessoria, egli non \u00e8 obbligato a corrispondere che la somma minore tra l'aumento di valore apportato alla cosa principale e il valore della cosa accessoria. \u00c8 inoltre dovuto il risarcimento dei danni in caso di colpa grave. \n\"(La commistione consiste nella mescolanza di pi\u00f9 cose dalla quale deriva una res composita che impedisce il loro discerinimento. Ne \u00e8 ipotesi lo svuotamento in un silos di sacchi di grano di proprietari differenti.)\""}
{"id": "245774", "revid": "6923", "url": "https://it.wikipedia.org/wiki?curid=245774", "title": "Salone dell'automobile di Torino", "text": "Il Salone internazionale dell'automobile, spesso citato come Salone dell'automobile di Torino o Salone di Torino, \u00e8 stata la principale rassegna espositiva automobilistica italiana e tra le principali del mondo.\nStoria.\nLa prima edizione, denominata Mostra di Automobili, si tenne nella Palazzina delle Belle Arti al Valentino, dal 21 al 24 aprile 1900, e fu la prima esposizione di automobili organizzata in Italia.\nDispiegata su una superficie espositiva di 800 mq, vide la partecipazione di 25 espositori di Italia, Francia e Germania, registrando la presenza di circa visitatori, nonostante il costo del biglietto d'ingresso di 20 centesimi di lira, non certo alla portata di tutti. Tra gli 11 espositori nazionali, la Carcano, la Ceirano, la Orio-Marchand, la Prinetti &amp; Stucchi e la neonata FIAT.\nOccorre aggiungere che la \"Mostra di Automobili\" del 1900, fu preceduta da due esposizioni automobilistiche realizzate in Torino nel 1898 e nel 1899. Tuttavia, dette esposizioni non possono essere considerate come \"saloni\", in quanto si trattava di raduni dei proprietari di automobili che consentivano la visione al pubblico degli stessi, senza la partecipazione delle case automobilistiche.\nA quella prima edizione ne seguirono molte altre con gli espositori che incominciarono ad arrivare anche da oltre confine; divenne cos\u00ec una consuetudine il celebrare i nuovi modelli presentati dalle maggiori case automobilistiche mondiali che si davano appuntamento nel capoluogo piemontese ogni mese di maggio.\nNel 1959 in quanto lo spazio espositivo non era pi\u00f9 sufficiente venne realizzato il Padiglione N\u00ba 5 dall'Ing. Riccardo Morandi, che \u00e8 considerato per le sue caratteristiche architettoniche una delle opere di prestigio del razionalismo italiano del secondo dopoguerra.\nMolte furono le auto, soprattutto italiane di FIAT e Lancia, che videro la presentazione ufficiale in questa sede, tra le altre le Fiat 1400 e Fiat 126, le Lancia Appia e Lancia Thema (nel 1984 anno del trasferimento nella nuova sede) solo per citare alcuni dei modelli di maggior successo nella storia delle case italiane.\nDall'idea di una mostra retrospettiva del mercato automobilistico tenutasi presso il Salone dell'Auto nel 1933 scatur\u00ec anche, grazie al curatore Carlo Biscaretti di Ruffia, l'idea di un museo specifico dedicato all'industria motoristica: da questa intuizione nacque il Museo dell'automobile Carlo Biscaretti di Ruffia.\nNel 2000 venne festeggiato il centenario con la 68\u00aa edizione del Salone la cui sede si era nel frattempo trasferita negli spazi espositivi dell'ex stabilimento Fiat del Lingotto.\nLa chiusura della manifestazione.\nPer la prima volta dal dopoguerra la prevista edizione numero 69, in calendario dal 25 aprile al 5 maggio 2002, non si tenne a causa della crisi del mercato automobilistico.\nGli organizzatori, gli stessi del Motor Show che alcuni mesi prima avevano acquistato i diritti della manifestazione, per scongiurare la cancellazione dell'evento proposero a tutti gli espositori di partecipare gratuitamente alla manifestazione (il costo dell'iscrizione sarebbe stato incluso in quello per il Motorshow), ma tutte le principali case automobilistiche, escluso gruppo FIAT, diedero \"forfait\".\nNe scatur\u00ec una violenta polemica in Sala Rossa (la sede del consiglio comunale della citt\u00e0). Alcuni sostennero polemicamente che gli organizzatori avrebbero fatto saltare l'evento di proposito al fine di eliminare la concorrenza del salone torinese e consacrare il Motor Show di Bologna come unica manifestazione fieristica dell'automobile d'Italia. L'allora sindaco Sergio Chiamparino disse che la citt\u00e0 era interessata a riacquistare i diritti del Salone dell'auto o ad organizzare una nuova manifestazione analoga.\nEdizioni, date e citt\u00e0.\n(#)=Milano, Palazzo dello Sport\n(++)=Roma, Palazzo delle Esposizioni\n(***)=Torino, Palazzo Esposizioni\n(\u00b0\u00b0\u00b0\u00b0)=Torino, Palazzo Esposizioni-Palazzo del Lavoro\n(&amp;)=Torino, Lingotto"}
{"id": "245775", "revid": "21880", "url": "https://it.wikipedia.org/wiki?curid=245775", "title": "Yellowstone", "text": ""}
{"id": "245780", "revid": "18138", "url": "https://it.wikipedia.org/wiki?curid=245780", "title": "Prodotto di convoluzione", "text": ""}
{"id": "245783", "revid": "1893", "url": "https://it.wikipedia.org/wiki?curid=245783", "title": "Prodotto di Dirichlet", "text": ""}
{"id": "245784", "revid": "339392", "url": "https://it.wikipedia.org/wiki?curid=245784", "title": "Accessione di cosa mobile a cosa mobile", "text": ""}
{"id": "245786", "revid": "1494169", "url": "https://it.wikipedia.org/wiki?curid=245786", "title": "Vendita", "text": ""}
{"id": "245787", "revid": "1543377", "url": "https://it.wikipedia.org/wiki?curid=245787", "title": "Igor Protti", "text": "Soprannominato \"lo Zar\", \u00e8 stato, assieme a Dario H\u00fcbner, l'unico giocatore (record condiviso con lo stesso H\u00fcbner) ad ottenere il titolo di capocannoniere in Serie A, con la maglia del , in Serie B e in Serie C1, con quella del , nonch\u00e9 l'unico nella storia della Serie A la cui squadra (il ) sia poi retrocessa.\nBiografia.\nIl 27 marzo 2007 riceve la cittadinanza onoraria di Livorno, e il giorno dopo quella di Bari.\nMentre \u00e8 ancora in attivit\u00e0 agonistica, diventa testimonial dell'Unicef. Nel maggio 2009, nell'ambito di un progetto di beneficenza, interpreta una versione narrata de \"La boh\u00e8me\" di Puccini al Teatro I 4 mori di Livorno. Con la compagnia teatrale Mayor Von Frinzius, composta da 80 attori dei quali met\u00e0 portatori di handicap psichico, porta in scena nello stesso mese al Teatro Carlo Goldoni di Livorno lo spettacolo \"Ag\u00e0pe - ti manca chi c'\u00e8, t'innamori di chi manca\", per la regia di Lamberto Giannini.\nCarriera.\nCalcio.\nGiocatore.\nInizia la propria carriera in Serie C1 nel , squadra della sua citt\u00e0, debuttando sedicenne in prima squadra il 27 maggio 1984. Quasi diciottenne passa al Livorno, citt\u00e0 nella quale rimane per tre stagioni. Dopo una breve parentesi in prestito alla Virescit Bergamo viene acquistato dal Messina, con il quale esordisce in Serie B, segnando 31 gol in tre anni.\nNel 1992 passa al : dopo due stagioni fra i cadetti, \u00e8 promosso con i pugliesi in Serie A. Nella stagione 1994-1995 segna il suo primo gol e doppietta in Serie A nella partita contro il Genoa. Nel corso della stagione successiva raggiunge 24 gol che gli valgono, a pari merito con Giuseppe Signori, il titolo di capocannoniere di Serie A; segna anche doppiette contro l' (potente tiro dal limite dell'area di rigore e gol di testa dopo una traversa colpita da Kennet Andersson), l'Atalanta e la Cremonese. Tuttavia i suoi gol non basteranno a salvare il Bari (mai nella storia del campionato italiano di Serie A un capocannoniere era appartenuto a una squadra retrocessa), che sar\u00e0 costretto a cedere alla Lazio il calciatore per 7 miliardi di lire.\nRiguardo a quella trattativa di mercato, Protti ha rivelato molti anni dopo che egli era stato molto vicino a firmare con l'Inter, ma prima di poterlo tesserare i nerazzurri avevano la necessit\u00e0 di cedere Iv\u00e1n Zamorano: non essendo riusciti a vendere il cileno, si ritirarono dalla trattativa e cos\u00ec egli si accas\u00f2 con il team romano. I biancocelesti, dopo un campionato nel quale segna 7 gol, lo cedono al Napoli che nella stagione successiva retrocede in serie B dopo una stagione disastrosa. Nel 1998 ritorna alla che in ottobre lo cede in prestito alla Reggiana, fra i cadetti. Nel 1999 passa al Livorno, in Serie C1: torna cos\u00ec in amaranto dopo undici anni; nella stagione segna 11 gol.\nSi laurea capocannoniere del girone A (con 20 gol) nella stagione 2000-2001, e per la seconda volta capocannoniere fra i professionisti. La stagione 2000-2001 \u00e8 terminata con la sconfitta in finale play-off contro il . Nella stagione successiva replica il successo precedente divenendo capocannoniere per la seconda volta consecutiva, segnando il record assoluto di gol per la Serie C1: 27 (titolo condiviso con Christian Rigan\u00f2 che lo ottiene nella stessa annata). Per la terza volta ottiene il titolo di capocannoniere. I suoi 27 gol portano il Livorno in Serie B dopo trentun'anni, ottenendo la promozione nell'ultima partita in casa contro l'Alzano Virescit. Alla sua prima stagione tra i cadetti con gli amaranto, diventa capocannoniere della Serie B con 23 reti, divenendo cos\u00ec l'unico calciatore (insieme a Dario H\u00fcbner) ad aver vinto le classifiche marcatori di tutte le categorie professionistiche, in questo caso: Serie A nel 1995-1996, Serie B nel 2002-2003 e Serie C1, nei due anni che vanno dal 2000 al 2002.\nNella stagione 2003-2004 prende parte alla compagine livornese partecipante al campionato di Serie B. Il debutto vincente contro il e varie partite sono firmate dall'attaccante riminese. I suoi gol complessivi nell'annata sono 24; affiancati ai 29 del compagno Lucarelli, saranno decisivi per il ritorno dopo cinquantaquattro anni del Livorno in Serie A, raggiunto il 29 maggio 2004 nella partita esterna col vinta 3-1. In Serie A, a 37 anni, segna 6 gol. Durante la stagione annuncia il ritiro a fine campionato, e lascia la sua fascia di capitano a Cristiano Lucarelli. La sua ultima partita \u00e8 Livorno-Juventus (2-2), occasione nella quale Protti segna l'ultimo gol della propria carriera. Con la partita Livorno-Milan del 21 dicembre 2005 il Livorno ritira la maglia numero 10 in suo onore. Il 20 luglio 2007, tuttavia, Protti acconsente a rimandare in campo tale maglia, lasciandola indossare a Francesco Tavano.\nDirigente sportivo.\nNonostante l'aver conseguito il patentino per allenare formazioni giovanili e di Lega Pro Seconda Divisione, non intraprende mai la carriera in panchina. Dopo il ritiro dall'attivit\u00e0 agonistica, invece, si indirizza verso la carriera dirigenziale.\nIl 18 giugno 2015 diventa direttore sportivo del Tuttocuoio; il 26 aprile 2016 viene esonerato insieme al suo staff, formato dall'allenatore Lucarelli, dal vice Vanigli e dal collaboratore tecnico Conticchio. Il successivo 24 giugno viene nominato club manager del Livorno. Dopo essere tornato in Serie B e aver avuto come allenatore di nuovo Lucarelli, al termine della stagione 2018/2019 lascia il club amaranto.\nIl 18 agosto 2021 torna a rivestire i panni dirigenziali come club manager della neonata Unione Sportiva Livorno 1915 (societ\u00e0 fondata in seguito all'esclusione da tutti i campionati della vecchia A.S. Livorno Calcio causa inadempienze finanziarie), iscritta al campionato di Eccellenza Toscana.\nBeach Soccer.\nCon altri giocatori celebri, il 2 luglio 2010 prende parte alla Nazionale italiana di beach soccer nel quadrangolare della Coppa del Mediterraneo, segnando un goal e aggiudicandosi con la squadra la competizione contro Austria, Germania e Olanda.\nStatistiche.\nPresenze e reti nei club.\nDurante la sua carriera, Protti ha giocato globalmente pi\u00f9 di 651 partite segnando pi\u00f9 di 248 reti, alla media di 0,38 gol a partita.\n\"Statistiche aggiornate al 29 maggio 2005.\""}
{"id": "245788", "revid": "647919", "url": "https://it.wikipedia.org/wiki?curid=245788", "title": "Cavalieri teutonici", "text": ""}
{"id": "245789", "revid": "767487", "url": "https://it.wikipedia.org/wiki?curid=245789", "title": "Specificazione (diritto civile)", "text": "Nel diritto civile, la specificazione \u00e8 un modo di acquisto della propriet\u00e0 a titolo originario della materia altrui da parte di chi la adopera per formare una nuova cosa. In Italia \u00e8 regolata dall' del codice civile.\nLa specificazione consiste nella creazione di una cosa nuova mediante l'uso di materia da parte di chi non ne \u00e8 il proprietario. In questo caso lo specificatore ne acquista la propriet\u00e0. \u00c8 il caso dello scultore che crea una statua scolpendo un blocco di marmo che non gli appartiene. \nRappresenta una delle due forme di accessione da mobile a mobile (infatti vi \u00e8 anche la figura dell'unione)\n\u00c8 un modo di acquisto della propriet\u00e0 che si basa sul fatto in s\u00e9 prescindendo dalla buona fede dell'artefice, che acquista la propriet\u00e0 della materia anche se consapevole della propriet\u00e0 altrui (in tal caso si potr\u00e0 avere un obbligo di risarcimento danni se non vi si potr\u00e0 addirittura ravvisare una fattispecie di reato come il furto). Se tuttavia il \"valore della materia\" usata sorpassa notevolmente il \"valore della mano d'opera\", la propriet\u00e0 della cosa spetta al proprietario della materia, che dovr\u00e0 all'utilizzatore il prezzo della mano d'opera."}
{"id": "245814", "revid": "287204", "url": "https://it.wikipedia.org/wiki?curid=245814", "title": "Dominik Hasek", "text": ""}
{"id": "245815", "revid": "1442080", "url": "https://it.wikipedia.org/wiki?curid=245815", "title": "Giulio Cesare Cortese", "text": "Biografia.\nNon si sa nulla della sua prima formazione, ma probabilmente fu compagno di studi di Giambattista Basile e come quest'ultimo non era laureato.\nFu cortigiano in Spagna e a Firenze, senza incontrare molta fortuna. Probabilmente alla sua poca fortuna contribu\u00ec anche il suo aspetto fisico (era di bassissima statura). Qualche riconoscimento presso i Medici l'avrebbe comunque ricevuto: fu inviato in Spagna come membro di una delegazione medicea per le nozze di Filippo III con Margherita D'Austria. Nelle rime dette \"toscane\" vi \u00e8 un tentativo infruttuoso di aver successo presso il conte di Lemos, massimo rappresentante della corona spagnola a Napoli. Fu annoverato fra gli accademici dell'Accademia della Crusca. Ebbe almeno 9 figli.\nOpere.\nCortese \u00e8 molto importante per la letteratura napoletana e barocca, in quanto, con Basile, pone le basi per la dignit\u00e0 letteraria e artistica della lingua napoletana, contrapposta cos\u00ec al toscano, lingua in cui comunque produce una serie di scritti per lo pi\u00f9 encomiastici.\nQueste opere sono raccolte in:\nLa Vaiasseide.\n\u00c8 un poema eroicomico in cinque canti, in ottave, in lingua napoletana, dove il metro dei poemi eroici e la tematica eroica sono abbassati al tema delle avventure sentimentali di un gruppo di vaiasse, domestiche napoletane. \u00c8 uno scritto comico e trasgressivo, dove molta importanza ha la partecipazione corale dei ceti sociali bassi ai meccanismi dell'azione. L'elemento \"culto\" \u00e8 da ricercare nel viaggio che il Cortese stesso compie in un mondo che non \u00e8 il suo e che descrive con ironia e tragicit\u00e0.\nIl viaggio di Parnaso.\n\u00c8 un'opera composta in napoletano dedicata alla condizione della letteratura e del letterato, con varie allusioni autobiografiche, piene d'amarezza e pessimismo.\nIl tutto \u00e8 ambientato sul Parnaso dove Apollo e le sue Muse risiedono e dove il poeta pu\u00f2 mettere in risalto i peccati della poesia, compiuti in una societ\u00e0 degradata, dove \u00e8 all'ordine del giorno un reato come il furto letterario. Il tutto comunque si risolve con un finale fiabesco e con l'amara delusione del poeta che si vede negate le proprie ambizioni."}
{"id": "245816", "revid": "1776051", "url": "https://it.wikipedia.org/wiki?curid=245816", "title": "Grimisuat", "text": "Grimisuat (toponimo francese; in tedesco \"Grimslen\", desueto) \u00e8 un comune svizzero di 3\u00a0279 abitanti del Canton Vallese, nel distretto di Sion.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "245819", "revid": "327773", "url": "https://it.wikipedia.org/wiki?curid=245819", "title": "Kilimangiaro", "text": "Il Kilimangiaro o Chilimangiaro (in inglese e in swahili \"Kilimanjaro\"), con i suoi tre coni vulcanici Kibo, Mawenzi e Shira, \u00e8 uno stratovulcano in fase di quiescenza, situato nella Tanzania nordorientale. Con i suoi 5895 metri s.l.m. \u00e8 il monte pi\u00f9 alto del continente africano, la montagna singola pi\u00f9 alta del mondo e uno dei vulcani pi\u00f9 alti del pianeta oltre ad essere una delle Sette cime del pianeta.\nDescrizione.\n\u00c8 uno stratovulcano formato da tre crateri: il pi\u00f9 antico, Shira, ad ovest, con un'altitudine di 3962 metri, il Mawenzi ad est, con un'altitudine di 5149 metri e, tra i primi due, Kibo, che \u00e8 il pi\u00f9 recente e mostra tuttora segnali di attivit\u00e0, in forma di fumarole. Tra il Kibo e il Mawenzi giace una piattaforma di circa 3600 ettari, chiamata \u201cla sella dei venti\u201d, che costituisce la maggiore area di tundra di altura in Africa.\nNel 2003 gli scienziati hanno constatato che una certa quantit\u00e0 di magma si trova a soli 400 metri sotto il cratere: si teme quindi che il vulcano possa collassare (o esplodere) come fece il Monte Sant'Elena (Stati Uniti) nel 1980.\nAnche se non si hanno informazioni precise su quando sia avvenuta l'ultima eruzione, alcune leggende locali fanno pensare che ce ne sia stata una circa 170 anni fa.\nLa sommit\u00e0 del vulcano \u00e8 ricoperta da un ghiacciaio perenne (il Ghiacciaio di Rebmann).\nItinerari.\nSul Kilimangiaro ci sono 6 itinerari:\nTrekking sulla Lemosho per 8 giorni \u00e8 considerato il pi\u00f9 facile in termini di acclimatazione e il pi\u00f9 adatto per i principianti. In questo caso il 95% degli scalatori raggiunge la vetta (il picco Uhuru).\nNome.\nLe sue vette, insieme a quelle dei Monti Meru, erano state denominate dal mercante greco-romano Diogene \"Monti della Luna\". Diogene le avvist\u00f2 durante la Spedizione romana alle sorgenti del Nilo, pressappoco intorno al 100 d.C. \nNon \u00e8 noto da dove provenga il nome Kilimangiaro, ma esistono varie teorie. Gli esploratori europei adottarono questo nome nel 1860, affermando che questo era il nome della montagna in lingua swahili, supponendo che Kilimangiaro si potesse scomporre in \"Kilima\" (Swahili per \"collina\", \"piccola montagna\") e \"Njaro\" che, per alcune teorie, \u00e8 un'antica parola Swahili per \"bianco\" o \"splendente\", mentre per altri \u00e8 una parola di origine non Swahili; ad esempio nel linguaggio Kichagga la parola \"jaro\" significa \"carovana\".\nIl problema di tutte queste teorie \u00e8 che non sono in grado di spiegare perch\u00e9 viene utilizzato il diminutivo \"kilima\", invece della parola pi\u00f9 appropriata per indicare montagna, cio\u00e8 \"mlima\". Un approccio differente suppone che Kilimanjaro derivi dal Kichagga \"kilemanjaare\" o \"kilemajyaro\" che significa \"che sconfigge uccello/leopardo/carovana\". Tuttavia questa teoria non pu\u00f2 spiegare perch\u00e9 il nome Kilimanjaro non era in uso in Kichagga prima delle esplorazioni europee di met\u00e0 Ottocento.\nNel 1880 la montagna, chiamata \"Kilimandscharo\" in tedesco, divenne una parte dell'Africa Orientale Tedesca dopo che Karl Peters ebbe persuaso i capi locali a firmare i trattati. La diffusa storia che la regina Vittoria don\u00f2 la montagna a Guglielmo II di Germania \u00e8 falsa. Nel 1889 il Picco Uhuru sul Kibo fu nominato \"Kaiser-Wilhelm-Spitze\", nome utilizzato nell'Impero tedesco fino alla sua sconfitta nel 1918, quando i territori divennero parte del Territorio del Tanganica, governato dagli inglesi, e il nome venne abbandonato."}
{"id": "245824", "revid": "10369", "url": "https://it.wikipedia.org/wiki?curid=245824", "title": "Possesso in buona fede", "text": ""}
{"id": "245825", "revid": "120446040", "url": "https://it.wikipedia.org/wiki?curid=245825", "title": "Acquisto a non domino", "text": "Acquisto a non domino (tradotto: \"da chi non \u00e8 padrone, proprietario\"), in diritto, \u00e8 un'espressione che indica un modo di acquisto a titolo originario della propriet\u00e0 di un bene mobile basato sul possesso in buona fede del bene e su un titolo idoneo.\nNozione.\nIn realt\u00e0 l'espressione in parola andrebbe riferita a una categoria di fattispecie acquisitive del diritto, eterogenee tra di loro e connotate da una propria specifica disciplina giuridica.\nIl concetto di acquisto a non domino comprende, oltre all'acquisto dal non proprietario, anche l'acquisto di un diritto che non esiste.\nQueste ipotesi sono accomunate dalla situazione descritta poc'anzi, ossia la provenienza del diritto di propriet\u00e0 da un soggetto non titolare dello stesso. Tale sfasatura avviene o perch\u00e9 il disponente \"non dominus\" non ha mai acquisito il diritto oppure perch\u00e9 \u00e8 divenuto tale soltanto successivamente, in quanto, ad esempio, il suo titolo di acquisto \u00e8 stato posto nel nulla con effetti retroattivi.\nAl fine di garantire la speditezza dei traffici giuridici, la legge tutela prevalentemente l'acquirente, che, a determinate condizioni, acquisisce il bene. Il proprietario reale, viceversa, pu\u00f2 rivalersi sul proprietario apparente.\nNormativa.\nCome modo di acquisto della propriet\u00e0 a titolo originario, l'acquisto a non domino \u00e8 regolato dagli del codice civile.\nColui al quale \u00e8 alienata una cosa mobile da chi non ne \u00e8 proprietario ne acquista la propriet\u00e0 mediante il possesso, purch\u00e9 sia in buona fede al momento della consegna e sussista un titolo astrattamente idoneo al trasferimento della propriet\u00e0.\nRequisiti.\nPerch\u00e9 l'acquisto \"a non domino\" sia pienamente valido, il titolo mediante cui il diritto passa dall'alienante all'acquirente dev'essere astrattamente idoneo: esso cio\u00e8 dev'essere in s\u00e9 e per s\u00e9 valido, garantendo la titolarit\u00e0 del disponente.\nAltro requisito delle fattispecie acquisitive \"a non domino\" \u00e8 la necessit\u00e0, ai fini della protezione giuridica, della buona fede dell'acquirente, intesa come buona fede soggettiva ossia, in tal caso, la convinzione di acquistare il bene da colui che ne \u00e8 l'effettivo proprietario. \nL'acquisto del diritto in capo all'avente causa \"a non domino\" ne tutela quindi l'affidamento.\nLa buona fede conosce dei limiti ove il bene oggetto del diritto sia sottoposto a registrazione (es. immobili, mobili registrati), in tal caso si fa riferimento alla data di trascrizione del trasferimento: l'acquisto a non domino \u00e8 possibile solo se la trascrizione \u00e8 antecedente alla trascrizione della domanda di nullit\u00e0 o annullamento. (vedi art. 2652, n.6 Cod. Civ.)\nOve sia applicabile la regola \"possesso vale titolo\" (per i beni mobili non registrati), il possesso acquisisce carattere di requisito. Si usa tradizionalmente l'espressione \"possesso vale titolo\" per indicare il fatto che il possesso qualificato supplisce la mancanza di un titolo valido di trasferimento.\nConsiderazioni.\nIl trasferimento della propriet\u00e0 non pu\u00f2 in questo caso attuarsi a titolo derivativo (nessuno pu\u00f2 trasferire un bene che non \u00e8 suo). Se non che l'acquisto della propriet\u00e0 avviene, in questi casi, a titolo originario, mediante il possesso, purch\u00e9 il possessore sia in buona fede, ossia ignori che il suo dante causa non era proprietario e sussista un titolo (che dev'essere un contratto valido, improduttivo dell'effetto traslativo della propriet\u00e0 solo perch\u00e9 l'alienante non \u00e8 proprietario).\nLa norma \u00e8 posta a favore dell'acquirente, non dell'alienante, e il primo, se preferisce, pu\u00f2 rinunciare a giovarsene e chiedere la risoluzione del contratto ().\nL'acquisto a non domino determina l'estinzione dei diritti minori che gravavano sulla cosa, a meno che l'acquirente fosse a conoscenza della loro esistenza o potesse comunque venirne a conoscenza usando un minimo di diligenza.\nL'importanza di questo modo di acquisto della propriet\u00e0 sta nella sicurezza che attribuisce al compratore di cosa mobile: a questo \u00e8 sufficiente, per essere sicuro di aver comprato bene, conseguire in buona fede il possesso della cosa. L'interesse del terzo proprietario \u00e8 destinato a soccombere di fronte a un interesse valutato come di ordine superiore: l'interesse generale a una sicura, ampia e rapida circolazione dei beni mobili.\nNello stesso modo si acquistano, oltre alla propriet\u00e0, altri diritti reali su cose mobili e il pegno. Non si pu\u00f2, invece, acquistare mediante il possesso la propriet\u00e0 su universalit\u00e0 di beni mobili (non destinate alla circolazione) n\u00e9 quella dei beni mobili iscritti in pubblici registri.\nQuando manca almeno una delle due condizioni citate - la buona fede e il titolo idoneo - l'acquisto della propriet\u00e0 pu\u00f2 ancora avvenire per usucapione, ovvero mediante il possesso prolungato nel tempo (rispettivamente 10 o 20 anni)."}
{"id": "245826", "revid": "124808", "url": "https://it.wikipedia.org/wiki?curid=245826", "title": "The Cube", "text": ""}
{"id": "245827", "revid": "119920608", "url": "https://it.wikipedia.org/wiki?curid=245827", "title": "Chirurgia maxillo-facciale", "text": "La chirurgia maxillo-facciale \u00e8 una specialit\u00e0 medico-chirurgica che si occupa di tutte le operazioni mirate alla cura di vari tipi di patologia (traumatismo, malformazione, neoplasia, infezione e malattia degenerativa) e di problemi estetico-funzionali della faccia e dello scheletro facciale.\nComprende tutte le fasi cliniche, diagnostiche e imaging, la scelta della terapia chirurgica indicata e il successivo follow-up.\nCampi d'azione.\nLa competenza specifica dello specialista comprende oltre alla preparazione medica generale, conoscenze nel campo dell'odontoiatria, della chirurgia plastica, dell'otorinolaringoiatria e della neurochirurgia. Alcuni interventi di chirurgia maxillo-facciale vengono effettuati in regime di ricovero (day surgery o ordinario), i pi\u00f9 importanti in anestesia generale, eventualmente con intubazione nasale o tracheostomia, data la complessit\u00e0. Altri interventi pi\u00f9 semplici invece possono essere effettuati in regime ambulatoriale.\nFormazione.\nL'iter formativo per ottenere il titolo di \"Specialista in Chirurgia Maxillo-Facciale\" in Italia prevede di conseguire la Laurea in Medicina e Chirurgia, della durata di 6 anni, e successivamente la Specializzazione in Chirurgia Maxillo-Facciale, della durata di 5 anni.\nLa formazione varia negli altri paesi dell'Unione Europea, dove la Specializzazione in Chirurgia Maxillo-Facciale richiede alternativamente la formazione di base di Medico Chirurgo (ad es. Francia, Spagna, Polonia) o la doppia formazione di base di Medico chirurgo e di Odontoiatra (ad es. Belgio, Germania, Irlanda, Finlandia, Regno Unito).\nGli specialisti in Chirurgia Maxillo-Facciale non possono iscriversi all'Albo degli Odontoiatri e pertanto non possono esercitare attivit\u00e0 odontoiatrica, a meno che non possiedano anche la laurea in Odontoiatria e Protesi Dentaria."}
{"id": "245828", "revid": "767487", "url": "https://it.wikipedia.org/wiki?curid=245828", "title": "Antonio Quintavalle", "text": "Si sa che nel 1703 era organista da camera presso la corte dei Gonzaga di Mantova.\nQui scrisse musica per tre opere, di cui una in collaborazione con il maestro di cappella Antonio Caldara. Nel 1712 divenne maestro di cappella del Duomo di Trento. A Trento produsse la sua quarta e ultima opera. L'anno esatto della sua morte \u00e8 incerto: ci sono elementi che suggeriscono che Quintavalle rimase a Trento almeno fino al 1724. Nessuna delle sue opere \u00e8 giunta fino a noi."}
{"id": "245830", "revid": "1226", "url": "https://it.wikipedia.org/wiki?curid=245830", "title": "Atmosfera Zero", "text": ""}
{"id": "245832", "revid": "260676", "url": "https://it.wikipedia.org/wiki?curid=245832", "title": "Giocattolo sessuale", "text": "Un giocattolo sessuale (in lingua inglese sex toy o adult toy o marital aid nella sua accezione pi\u00f9 ampia) \u00e8 un oggetto destinato all'uso durante le pratiche sessuali per intensificare il piacere erotico e favorire una sessualit\u00e0 pi\u00f9 aperta e giocosa. Sono comunemente considerati sex toys: i vibratori, i dildo, gli anal toy, le palline vaginali (\"geisha balls\"), i cockring, i masturbatori maschili e i massaggiatori prostatici. Alla sfera dell'intrattenimento sessuale appartengono anche gli accessori dedicati all'arte del \"burlesque\" e alle pratiche \"bondage\", \"fetish\" e, pi\u00f9 in generale, BDSM (frustini, bende, manette, nastri e \"paddle\" per lo \"spanking\") e i prodotti legati al relax e alla cura del corpo (creme e gel eccitanti, oli e candele da massaggio).\nStoria.\nSebbene nella regione dell'Aquitania, in Francia, siano stati ritrovati degli oggetti di forma fallica in pietra ed osso riconducibili al paleolitico e al Museo dell'Antica Cultura Sessuale Cinese di Shanghai sia stato esposto un fallo verde in pietra di giada risalente a 6000 anni fa, i primi oggetti ufficialmente riconosciuti come giocattoli sessuali sono gli \"olisbos\", versione antica del moderno dildo, venduti dai mercanti del porto greco di Mileto nel 500 a.C.\nNel 300 d.C. il Kamasutra spiega l'uso di strumenti per l'estensione del pene, in particolare cilindri in legno, corno o pelle, da applicare durante l'erezione per far apparire il pene pi\u00f9 grande ed aumentare il piacere della partner: i primi \"cockring\" \"ante litteram\".\nAl 500 d.C. risalgono invece le \"Ben Wa Balls\", le palline vaginali oggi chiamate \"geisha balls\", da inserire all'interno della vagina per rinforzare i muscoli del pavimento pelvico e ridurre cos\u00ec i fenomeni da incontinenza da stress, intensificando anche il piacere sessuale durante l'orgasmo. Se nel Medioevo i giocattoli erotici spariscono per via della repressione sessuale ad opera della morale cristiana, che punisce severamente la masturbazione e la fornicazione prima del matrimonio e non a fini riproduttivi, ecco che l\"olisbos\" risorge nel Rinascimento con il nuovo nome di \"dildo\", probabilmente dal latino \"dilatare\" o dall'italiano \"dilettare\".\nNel 1791 il marchese De Sade pubblica \"Justine o le disavventure della virt\u00f9\", romanzo controverso in cui vengono descritti frustini, anelli per capezzoli ed altri strumenti di sottomissione: si tratta del primo libro sul bondage che sia mai stato scritto. \u00c8 paradossalmente in tempi di \"puritanesimo\" vittoriano, nel 1869, che l'americano George Herbert Taylor inventa il \"manipulator\", ovvero il primo vibratore a vapore progettato per curare l'isteria femminile, malattia da cui le donne sarebbero potute guarire solo raggiungendo l'orgasmo. La sua invenzione viene poco dopo perfezionata da Joseph Mortimer Granville, che nel 1880 crea il primo \"vibratore elettrico a batteria\".\nNegli anni trenta la diffusione della pornografia pone fine alla funzione del vibratore come strumento medico e lo riduce a semplice strumento sessuale, fino a farlo diventare negli anni sessanta un tab\u00f9.\nSolo in tempi recenti, nel 1998, nasce il vibratore rabbit, il cui design a due estremit\u00e0, che stimolano simultaneamente vagina e clitoride, lo ha reso il sex toy pi\u00f9 celebre (\u00e8 comparso pi\u00f9 volte nella serie tv \"Sex and the City\") ed acquistato della storia.\nTipologie.\nTra i giocattoli sessuali, i vibratori si dividono a loro volta in: vibratori classici, vibratori rabbit, vibratori clitoridei, vibratori G-Spot, vibratori strap on, vibratori per coppie, ovetti vibranti (in lingua inglese \"Love Eggs\"), vibratori mini e vibratori maxi. Con lo sviluppo delle nuove tecnologie e la diffusione degli smartphone, nascono nuove tipologie di vibratori compatibili con applicazioni web e fonti audio.\nI dildo invece possono essere classici, realistici, doppi, anali, \"strap on\" (con imbracatura), \"strapless\" (senza imbracatura) e maxi; gli anal toy includono sia \"sex toy\" pi\u00f9 avanzati come vibratori e dildo anali, pensati per i fruitori pi\u00f9 esperti, sia plug e palline anali, studiati invece per stimolare una delle zone pi\u00f9 erogene del corpo sia maschile che femminile in maniera delicata, graduale e possibilmente indolore; le \"geisha balls\" o palline vaginali dedicate alla ginnastica pelvica possono presentarsi in plastica, silicone o metallo e con una o due sfere; i sex toy esclusivi per gli uomini includono i cockring, anelli da indossare alla base del pene per costringere momentaneamente il flusso di sangue prolungando l'erezione e ritardando l'eiaculazione, gli anelli vibranti, ovvero cockring dotati di una sporgenza vibrante pensata per stimolare il clitoride della partner, i masturbatori, che riproducono fedelmente la sensazione della penetrazione vaginale e anale, e i massaggiatori prostatici, cio\u00e8 sex toy di ultima generazione pensati per massaggiare efficacemente prostata e perineo sia in vista dell'intensificazione del piacere sessuale, sia per curare l'impotenza ed evitare il rilassamento dei muscoli pelvici. \nOltre a questi sex toy, esistono anche dei simulacri di alcune parti del corpo umano come mano, lingua, vagina, pene e ano, realizzati solitamente con materiali sintetici che simulano la pelle e i tessuti umani, ed apparecchiature pi\u00f9 o meno elaborate e destinate all'autoerotismo, come ad esempio i sybian. \nDei giocattoli sessuali non fanno parte gli oggetti domestici o gli alimenti di uso comune, spesso utilizzati nelle pratiche erotiche (cucchiai, bottiglie, ortaggi falliformi).\nDiffusione e sicurezza.\nGlobalmente, il fatturato dell'industria dei giocattoli sessuali nel 2008 era stimato approssimativamente in 15 milioni di dollari, con un tasso di crescita del 30%, mentre il 70% della produzione era localizzata in Cina.\nAl 2006 i rivenditori danesi lamentavano la frequente assenza di informazioni sulle confezioni dei giocattoli sessuali in vendita nel loro paese. Uno studio del 2006, condotto dall'ufficio olandese di Greenpeace, ha rilevato alti livelli di ftalati in sette degli otto giocattoli sessuali testati.\nDisciplina normativa in Italia e nel mondo.\nDiversi paesi hanno promulgato leggi per vietare o limitare i giocattoli sessuali e qualche restrizione vige a livello puramente formale anche in Italia.\nItalia.\nSecondo gli articoli 528 e 725 del Codice Penale sono da sanzionare tutti coloro che espongano, vendano, distribuiscano, fabbrichino ed esportino immagini od oggetti considerati osceni e che offendano la pubblica decenza come il materiale pornografico, i film vietati ai minori, gli spettacoli pubblici lesivi della sensibilit\u00e0 di chi assiste.\nOggi \u00e8 per\u00f2 cambiata l'accezione comune data alla parola \"osceno\". Quindi nonostante alcuni regolamenti a livello territoriale in alcune regioni o in singoli comuni italiani non sussistono pi\u00f9 i divieti di aprire un sex shop e di vendere sex toy, perch\u00e9 si tratta di attivit\u00e0 commerciale e quindi priva di restrizioni generiche.\nLe uniche restrizioni valide riguardano la distanza dai seguenti luoghi: scuole, cimiteri, ospedali e luoghi di culto.\nIndia.\nI giocattoli sessuali sono menzionati nel \"K\u0101ma S\u016btra\" di Vatsyayana, dove sono presenti riferimenti all\"apadravyas\" (\"dildo\") e al \"pratimas\" (\"wooden figures\"), usati nell'atto sessuale. Tuttavia la legislazione vigente al 2008, che alcuni indiani definiscono \u00abpseudo-moralistica\u00bb, vieta la produzione e la vendita. Nonostante il divieto, secondo un'inchiesta giornalistica del 2008 i \"sex toy\" erano disponibili a Mumbai e a Delhi. Il valore di mercato per i giocattoli sessuali in India \u00e8 stimato in $ 103 milioni di rupie.\nStati Uniti.\nIn molte regioni, come per esempio Stati Uniti d'America meridionali, la vendita di giocattoli sessuali viene scoraggiata, o addirittura posta totalmente fuorilegge, da legislazioni proibitive che regolano i \"dispositivi osceni\". Nel 1999, William H. Pryor, Jr., un assistente del procuratore generale dell'Alabama, commentando su un caso in cui si discuteva sullo scopo di utilizzo dei giocattoli sessuali, fu citato per aver sostenuto che: non vi \u00e8 alcun \"fondamentale diritto per una persona ad acquistare un dispositivo che produce l'orgasmo\". Una corte d'appello federale ha accolto la legge dell'Alabama che proibisce la vendita di giocattoli sessuali nel giorno di San Valentino 2007."}
{"id": "245833", "revid": "110157", "url": "https://it.wikipedia.org/wiki?curid=245833", "title": "Les Agettes", "text": "Les Agettes (toponimo francese; fino al 1964 Agettes) \u00e8 una frazione di 347 abitanti del comune svizzero di Sion, nel Canton Vallese (distretto di Sion).\nStoria.\nGi\u00e0 comune autonomo istituito nel 1814 per scorporo dal comune di Vex e appartenente al distretto di H\u00e9rens, si estendeva per 5,1\u00a0km\u00b2 e comprendeva anche le frazioni di Cr\u00eate-\u00e0-l'\u0152il e La Vernaz. Nel 2017 \u00e8 stato accorpato al comune di Sion.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nPresso Les Agettes sorge Mayens de l'Ours, stazione sciistica sviluppatasi a partire dagli anni 1980.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "245834", "revid": "2166030", "url": "https://it.wikipedia.org/wiki?curid=245834", "title": "Alberto I di Brandeburgo", "text": "Alberto era figlio unico del conte Ottone di Ballenstedt e di Eilika Billung di Sassonia. Appartenente alla dinastia degli Ascani, fu il fondatore della marca del Brandeburgo nonch\u00e9 primo margravio del Brandeburgo e con lui la Marca del Nord entr\u00f2 a far parte del Sacro Romano Impero con il nome di marca del Brandeburgo.\nIl luogo della sua nascita \u00e8 sconosciuto ed altrettanto \u00e8 per l'origine del soprannome \"l'Orso\".\nBiografia.\nLa Marca del Nord.\nErede della dinastia degli Anhalt, conte di Ballenstedt, dopo la morte del padre (1123) domin\u00f2 sui possedimenti di famiglia degli Ascani che, nella regione della Harz, si estendevano fino al fiume Mulde.\nTra il 1123 e il 1131, nei primi anni cio\u00e8 della sua vita politica attiva fu, nonostante la contrariet\u00e0 dell'Imperatore, margravio della Lausitz, il disconoscimento di questi titolo lo ricolloc\u00f2 in un relativo anonimato\ndal quale usc\u00ec partecipando alla spedizione di Lotario II in Italia. Come compenso per la sua partecipazione l'imperatore gli assegn\u00f2 come feudo una marca nel nordest dell'impero il cui precedente margravio aveva perduto la vita nel corso della stessa spedizione e quindi nel 1134 Alberto venne nominato margravio della marca del Nord. Nel 1126 partecip\u00f2 alla seconda battaglia di Chlumec, venendo brevemente catturato da Sobeslao I di Boemia.\nSituazione politica nell'area.\nNel corso del VII e VIII secolo popolazioni slave si insediarono nei territori dei fiumi Havel e Sprea abbandonati dalla popolazione sueba che si era trasferita nell'area dell'alto Reno.\nLe due popolazioni dovevano difendersi dai potenti stati feudali dell'ovest, dalle popolazioni slave circostanti ma spesso anche dalle lotte derivanti da dispute territoriali fra di loro.\nLa colonizzazione dell'est.\nDopo le efficaci campagne dell'808 contro i sassoni, Carlo Magno ringrazi\u00f2 le popolazioni alleate degli Obodriti e dei Venedi assegnando loro la parte del territorio tolto ai sassoni compresa fra Elba e Mar Baltico. Segu\u00ec un periodo relativamente pacifico fino al 928 quando i vescovati di Brandenburgo e di Havelberg, costituiti all'inizio del secolo, furono distrutti dalle popolazioni slave. Nello stesso anno il sovrano francone Enrico I di Sassonia riconquist\u00f2 Brandeburgo e nel 936 Ottone I istitu\u00ec le marche nei territori di frontiera.\nNel corso delle rivolte slave del 983 molte trib\u00f9 si allearono, riuscirono a scacciare i tedeschi e per circa 150 anni l'istituzione di marche e vescovati sub\u00ec una battuta d'arresto.\nNel 1127 and\u00f2 il potere il principe degli Evelli Pribislao, che si convert\u00ec al cristianesimo assumendo il nome di Enrico, il territorio venne inglobato nel regno e la rocca di Brandenburg (Brennabor) divenne sede vescovile spostando quindi la frontiera del regno in corrispondenza della linea che separava le due popolazioni degli Evelli e degli Sprevani. Dal lato sprevano era al potere il principe Jaxa von K\u00f6penick (\"Jaxa de Copnic\"), la religione praticata dagli sprevani era quella legata al \"pantheon\" slavo.\nLa Marca di Brandeburgo.\nLa conquista della Marca di Brandeburgo.\nFin dall'inizio Alberto condusse, dimostrando una notevole abilit\u00e0 diplomatica, una decisa politica espansionistica volta a rafforzare il potere degli Ascani. Gi\u00e0 nel 1123-1125 allacci\u00f2 dei contatti con il principe Pribislaw che divenne padrino del primogenito di Alberto. L'imperatore Lotario, dopo l'assegnazione della Marca del Nord ad Alberto elev\u00f2 il principe Pribislaw allo status di re, presumibilmente per arginare le mire di espansione di Alberto ma questi riusc\u00ec a farsi nominare da Pribislaw, privo di eredi, suo successore e quindi nel 1150 prese possesso della rocca di Brandeburg facendone la sua residenza e ristruttur\u00f2 la fortezza di Spandau. A causa di questi eventi molti storici considerano anno di fondazione della Marca di Brandeburgo il 1150 e non il 1157.\nLa popolazione degli Heveller contrariamente al suo principe non vide di buon occhio il passaggio di potere ad Alberto e quindi il principe sprevano, Jaxa von K\u00f6penick, probabilmente imparentato con Pribislaw e che alla morte di questi aveva avanzato pretese di successione, si impossess\u00f2 con un abile \"mix\" di tradimenti, corruzione e violenza della fortezza di Brandeburgo e del potere sul territorio. In mancanza di fonti documentali certe la storiografia antica determin\u00f2 come data della presa di potere il 1153, ricerche pi\u00f9 recenti spostano la data alla primavera del 1157 ritenendo improbabile che Alberto, con la sua posizione politica non ben consolidata all'interno dell'impero, potesse tollerare senza reazione un'occupazione di questo genere per quattro anni.\nRiconquista e stabilizzazione.\nL'11 giugno del 1157 Alberto espugn\u00f2, riconquistandola con una lotta sanguinosa, la fortezza di Brandeburgo, dalla quale scacci\u00f2 Jaxa e il 3 ottobre 1157 fu citato per la prima volta in un documento, come Margravio di Brandeburgo (\"Adelbertus Dei gratia marchio in Brandenborch\"). Anno effettivo della costituzione della marca di Brandeburgo \u00e8 quindi considerato il 1157, data definita per i festeggiamenti dell'850\u00ba anniversario della fondazione, previsti per l'11 giugno 2007.\nL'estenisione territoriale di questo primo nucleo della marca non corrisponde a quello dell'attuale omonimo stato federato tedesco, solo nei 150 anni successivi gli Ascani riuscirono ad espandere la marca nei territori ad est della linea Havel-Nuthe fino alle rive dell'Oder.\n\u00c8 probabile che Alberto abbia incentivato l'insediamento nella nuova marca attirandovi coloni dall'Altmark, dalla regione della Harz, dalle Fiandre e dall'area renana. Determinanti furono i coloni dai Paesi Bassi che contribuirono a realizzare il sistema di dighe dell'Elba e della Havel. La politica di insediamento e stabilizzazione della regione fu in seguito proseguita con successo dal figlio e successore Ottone I.\nLa lotta per la Sassonia.\nDuca di Sassonia.\nDopo la morte di Lotario II nel 1137 l'imperatrice Richenza indisse le elezioni per la Pentecoste del 1138 presso il convento di Quedlinburg. Richenza stessa appoggiava il genero, Enrico il Superbo. Alberto, interessato alla Sassonia e con linea ereditaria debole ma favorevole imped\u00ec l'elezione distruggendo le provviste del convento e saccheggiando la citt\u00e0. Quest'azione fu preceduta da incontri con i Staufer, Alberto favor\u00ec in questo modo l'elezione a re di Corrado di Hohenstaufen (Coblenza, 7 marzo 1138) che ancora nello stesso anno gli affid\u00f2 la Sassonia nominandolo duca di Sassonia.\nUn gruppo di nobili sassoni ed alcuni margravi del seguito di Enrico il Superbo si allearono e intrapresero una campagna armata contro Alberto. Inizialmente questi, con l'appoggio degli Staufer riusc\u00ec a sconfiggerli ma gi\u00e0 alla fine del 1138 i suoi oppositori riuscirono, tra l'altro, a distruggere fra le fiamme la fortezza di Bernburg, nei territori degli Ascani, nella quale risiedeva la madre di Alberto. In seguito ad alcune sconfitte, al passaggio di schieramento da parte di alcuni suoi alleati ma soprattutto al minore appoggio da parte degli Staufer Alberto fu sconfitto nel 1139 anche se formalmente mantenne il titolo di duca di Sassonia fino al 1142 quando, nella Dieta di Francoforte il ducato fu assegnato Enrico il Leone, figlio di Enrico il Superbo. Alla morte del re divenne sovrano Federico Barbarossa che rinnov\u00f2 e rafforz\u00f2 l'appoggio a Enrico.\nLa coalizione contro Enrico.\nLa lotta contro Enrico il Leone prosegu\u00ec fino alla morte di Alberto. Nel 1150 iniziarono schermaglie e saccheggi locali reciproci. Alla dieta di Goslar il potere di Enrico venne rafforzato, Federico Barbarossa gli assegn\u00f2 infatti anche la Baviera.\nNel 1163, in seguito alla politica repressiva condotta da Enrico, si form\u00f2 una colazione guidata inizialmente da Alberto stesso e composta persino da alcuni nobili Sassoni.\nNell'inverno del 1166 inizi\u00f2 una guerra aperta con l'assedio della fortezza guelfa di Haldensleben, nei pressi di Marburgo. Nonostante l'utilizzo di macchine da guerra la fortezza non fu espugnata e dopo un breve periodo di tregua nel corso della primavera del 1167 si unirono alla coalizione altri nobili ed ecclesiastici e nell'estate dello stesso anno le ostilit\u00e0 ripresero. Furono conquistate Goslar, Althaldensleben e la fortezza di Burg Niendorf e distrutte altre fortezze e citt\u00e0 sassoni.\nAlla riunione dei principi del giugno 1168 il Barbarossa costrinse i contendenti ad una tregua prima temporanea a dal 24 giugno 1170 definitiva. La posizione di Enrico, nonostante la numerosit\u00e0 dei suoi oppositori, ne usc\u00ec rafforzata.\nDieci anni dopo, nel 1180 Bernardo, figlio di Alberto riusc\u00ec ad ottenere il titolo di Duca di Sassonia.\nLa fine.\nRaggiunse la ragguardevole e inconsueta (per l'epoca) et\u00e0 di settant'anni. Come luogo di morte viene spesso indicata la cittadina di Stendal ma non ne esiste prova. La sua tomba si trova invece con ragionevole certezza presso il convento della famiglia a Ballenstedt am Harz. La partecipazione alla dieta del 24 giugno 1170 dell'ormai settantenne Alberto \u00e8 documentata cos\u00ec come la partecipazione all'inaugurazione del duomo di Havelberg il 16 agosto 1170, tre mesi prima della sua morte avvenuta il 18 novembre 1170.\nTitoli.\nAlberto I di Brandeburgo aveva i seguenti titoli:\nMatrimonio e discendenza.\nNel 1125/1126 Alberto spos\u00f2 Sofia, figlia di Ermanno I di Winzenburg, che mor\u00ec dieci anni prima di lui. Dal matrimonio nacquero:"}
{"id": "245840", "revid": "120446083", "url": "https://it.wikipedia.org/wiki?curid=245840", "title": "Doppia alienazione", "text": "Nel diritto civile, la cosiddetta doppia alienazione del medesimo bene a soggetti diversi d\u00e0 luogo a un conflitto tra titoli di trasferimento, titoli incompatibili tra loro.\nIl conflitto \u00e8 risolto, nell'ordinamento italiano, in due modi diversi a seconda che il trasferimento abbia per oggetto beni mobili o immobili.\nDoppia alienazione di beni mobili.\nNel caso dei beni mobili trova applicazione l'art. 1155 c.c. il quale non \u00e8 altro che un'applicazione del principio \"possesso vale titolo\" espresso dall'art. 1153 c.c..\nVediamone l'applicazione: se Tizio stipula prima con Caio poi con Sempronio una vendita avente per oggetto il trasferimento dello stesso bene mobile, in virt\u00f9 del principio consensualistico il primo contraente diventa proprietario per effetto diretto dello stesso contratto (cfr art. 1376 c.c.). Ci\u00f2 importa che la seconda vendita con Sempronio \u00e8 incapace di trasferire a quest'ultimo un diritto di cui Tizio non era pi\u00f9 titolare al momento del secondo contratto, giusta il principio nemo plus iuris ad alium transferre potest quam ipse habet: tale secondo contratto \u00e8, dunque, stipulato da un venditore \"non dominus\".\nNondimeno, applicando l'art. 1153 c.c., il secondo contraente, se consegue il possesso del bene in base a un titolo astrattamente idoneo al trasferimento della propriet\u00e0 (es.: una compravendita) ed \u00e8 in buona fede al momento della consegna, acquista egualmente la propriet\u00e0, ma a titolo originario.\nDoppia alienazione di beni immobili.\nIn ordine alla doppia alienazione di beni immobili il conflitto \u00e8 invece risolto dalla trascrizione. \nFacendo ancora ricorso all'esempio sopra esposto, e assumendo che la vendita abbia per oggetto beni immobili, tra i due contraenti prevale colui che per primo trascrive il suo titolo (cfr. art. 2643 c.c.), anche se ha acquistato per secondo e anche se in mala fede. In questo caso l'acquisto \u00e8 per\u00f2 a titolo derivativo, diversamente da quanto accade nell'ipotesi avente a oggetto beni mobili. La ragione di tale diversit\u00e0 di effetti risiede nell'art. 2644 c.c. secondo cui gli atti inopponibili ai terzi che hanno acquistato diritti su beni immobili - in quanto hanno trascritto il loro titolo con precedenza sui titoli incompatibili - \"non hanno effetto\" verso siffatti soggetti terzi. Ci\u00f2 significa che sebbene la seconda alienazione sia perfezionata da un trasferente oggettivamente ormai privo del diritto che pretende di trasferire, \"inter partes\", giusta l'irrilevanza del titolo in conflitto, tale seconda alienazione deve essere valutata come conclusa da un soggetto pienamente legittimato a concluderla quale titolare del diritto."}
{"id": "245841", "revid": "130040", "url": "https://it.wikipedia.org/wiki?curid=245841", "title": "Roberto I di Borgogna", "text": "Origine.\nCome ci conferma l'Actus 9 del \"Hugonis Floriacensis, Liber qui Modernorum Regum Francorum continet\", era il figlio maschio terzogenito del re di Francia e duca di Borgogna, Roberto II e della sua terza moglie, Costanza d'Arles, che ancora secondo \"Hugonis Floriacensis, Liber qui Modernorum Regum Francorum continet Actus 9\", era figlia del conte d'Avignone, conte di Provenza e marchese di Provenza, Guglielmo I e di Adelaide d'Angi\u00f2 (947 - 1026), figlia del Conte d'Angi\u00f2 e poi, conte di Nantes e duca di Bretagna, Folco II (sempre secondo \"Hugonis Floriacensis, Liber qui Modernorum Regum Francorum continet Actus 9\", Adelaide era la sorella del conte d'Angi\u00f2, Goffredo detto Grisegonelle, figlio di Folco II secondo la \"Chronica de Gesta Consulum Andegavorum, Chroniques d'Anjou\") e di Gerberga (secondo lo storico Maurice Chaume era figlia del Visconte Goffredo d'Orleans).Roberto II di Francia, come ci conferma la \"Genealogi\u00e6 Scriptoris Fusniacensis\", era l'unico figlio maschio del duca dei Franchi e conte di Parigi poi incoronato re di Francia, Ugo Capeto e, come conferma la \"Vita Roberti Regis\", di Adelaide d'Aquitania, di nobile stirpe aquitana, che, secondo la \"Acta Sanctorum\", era figlia del conte di Poitiers, conte d'Alvernia e duca d'Aquitania (\"Adelaide\u2026filia Pictavorum comitis, de progenie Caroli Magni\" moglie di \"Hugone, Francorum duce\"), Guglielmo III e di Gerloc (917-962, ribattezzata Adele) di Normandia, figlia del duca di Normandia, Rollone (870-927) e della seconda moglie, Poppa di Bayeux.Fu il fratello minore del re di Francia, Enrico I.\nBiografia.\nNel 1016, suo fratello, il secondogenito, Enrico venne investito del titolo di duca di Borgogna, come ci riporta, nelle sue cronache, il monaco cluniacense e cronista, Rodolfo il Glabro, anche se il ducato, per la giovane et\u00e0 di Enrico, continuava ad essere governato dalla corona; mentre l'anno dopo (1017), il fratello primogenito Ugo detto Magnus o il Grande, ancora secondo Rodolfo il Glabro, veniva associato al trono dal padre, Roberto II il Pio.Ugo, spinto dalla madre, Costanza, tra il 1024 ed il 1025, sempre secondo Rodolfo il Glabro, si era ribellato al padre, Roberto II; ma, dopo essere stato sconfitto, si era sottomesso ed aveva ottenuto di avere un reale potere, che esercit\u00f2 molto bene tanto che fu chiamato Ugo il Grande. Per\u00f2, dopo pochi mesi, era morto; Ugo mor\u00ec il 28 agosto 1025, sia secondo gli \"Obituaires de Sens Tome I.1, Abbaye de Saint-Germain-des-Pr\u00e9s\" (\"Obiit Hugo iuvenis rex Francorum\") (\"V Kal Sep\"), che secondo gli \"Obituaires de Sens Tome I.1, Prieur\u00e9 d'Argenteuil\" (\"Hugo iuvenis rex\") (\"V Kal Sep\").\nDopo la morte, di Ugo, il padre, Roberto II il Pio, avrebbe voluto associare al trono Enrico, il figlio maschio secondogenito, mentre Costanza d'Arles avrebbe preferito incoronare il fratello minore, Roberto, in quanto Enrico era gi\u00e0 duca di Borgogna. Alla fine prevalse la volont\u00e0 del padre ed Enrico venne incoronato re di Francia nella cattedrale di Reims il 14 maggio 1027 e fino al 1031 regn\u00f2 assieme al padre.\nNel 1030, Roberto ed il fratello Enrico, sempre spinti da Costanza, si ribellarono al loro padre, il re Roberto II, conquistando alcuni castelli; Roberto II reag\u00ec, raccolse un esercito e and\u00f2 in Borgogna, dove ne segu\u00ec una guerra civile, che arrec\u00f2 grandi devastazioni; dopo aver consultato Guglielmo da Volpiano, che gli ricord\u00f2 le sue ribellioni contro il padre, re Roberto ammise le sue colpe e i tre fecero la pace.\nIl re Roberto II mor\u00ec nel 1031, come ci viene confermato dalla \"Chronica Albrici Monachi Trium Fontium\", che ce lo ricorda come uomo dedito alle opere di carit\u00e0.Dopo la morte del padre, sempre nel 1031, la regina madre Costanza, spalleggiata dal conte Oddone II di Blois, capeggi\u00f2 una rivolta per poter mettere sul trono il terzogenito, Roberto al posto di Enrico, gi\u00e0 incoronato quattro anni prima. La regina madre si impossess\u00f2 di Senlis, Dammartin, Le Puiset, Poissy e Sens, donata per met\u00e0 a Oddone II (come compenso per l'appoggio ricevuto). Enrico, con il sostegno decisivo del duca di Normandia, Roberto I il Magnifico, si difese con vigore, riprese alcune citt\u00e0, costrinse la madre e il fratello alla pace (secondo Rodolfo il Glabro il merito degli accordi di pace and\u00f2 soprattutto al conte d'Angi\u00f2, Folco III Nerra, che redargu\u00ec la cugina e la condusse a pi\u00f9 miti consigli) e mantenne il trono, cedendo per\u00f2 al fratello, Roberto, il ducato di Borgogna, che ormai, da quasi trent'anni, era legato alla corona di Francia. Nel 1032, Roberto divenne il Duca di Borgogna Roberto I.\nTra il 1033 ed il 1034, Roberto si spos\u00f2, come ci viene confermato dal documento n\u00ba 21 della \"Histoire des ducs de Bourgogne de la race Cap\u00e9tienne\", datato 1034, in cui Roberto controfirma con la moglie (Roberti ducis et uxoris sue), con Helie di Semur, figlia di Dalmazio, signore di Semur, come risulta da \"Le cartulaire de Marcigny-sur-Loire 1045-1144\" (\"Dalmatius pater sancti Hugonis abbatis Cluniacensis et Gaufredi Sinemurensi[s], Andrae levitae, Joceranni et Dalmatii et sororum eorumdem scilicet Materdis, Adalaidae et Ceciliae atque Evellae\") e di Aremburga; Helie sottoscrisse diversi documenti assieme al marito Roberto, tra cui due documenti del \"Recueil des chartes de l'abbaye de Cluny. Tome 4\": il n\u00ba 2888, datato 1035 circa, col figlio primogenito, Ugo (\"Signum Hugonis ducis filii, bone indolis pueri, Signum matris ejus\") e il n\u00ba 2949, datato 1040, (\"Signum Roberti ducis, qui hoc testamentum fieri precepit. Signum Ili\u00e6, uxoris ejus\") e due documenti del \"Recueil des chartes de l\u00b4abbaye de Saint-Germain-des-Pr\u00e9s\": il doc. n\u00b0 LV, datato 1040, (\"Robertus Burgundie dux, Elie conjugis eius\") e il documento n\u00b0 LVII, datato 1043/44, (\"Robertus dux Burgundiorum cum uxore mea Helia\").Tra il 1048 ed il 1049, Roberto ripudi\u00f2 Helie, a causa di consanguineit\u00e0, come si pu\u00f2 apprendere da una lettera inviata a papa Leone IX dall'abate di F\u00e9camp (\"Burgundionum infrunito duce R...abdicatis legitimi thori connumbiis...in inhonestis et consanguinitate f\u0153datis thalamis\"); infatti nel documento LIX del \"Recueil des chartes de l\u00b4abbaye de Saint-Germain-des-Pr\u00e9s\", datato 1053, Helie non compare pi\u00f9 tra i firmatari del documento. Secondo lo storico francese specializzato nella genealogia dei personaggi dell'Alto Medioevo, Patrick Van Kerrebrouck, dopo essere stata ripudiata, Helie si fese monaca col nome di Petronilla, e mor\u00ec qualche anno dopo.\nSempre secondo Patrick Van Kerrebrouck, nel 1040, Roberto era divenuto anche conte di Auxerre, dopo la morte del vescovo Ugo, avvenuta l'anno prima, dopo aver occupato la contea, alla morte del cognato, Rinaldo I di Nevers (c.1000-1040), conte di Nevers (1028-1040), secondo il \"Chronici Hugonis Floriacensis\", marito di sua sorella, Alice o Edvige o Adela (circa 1003-ca. 1063), contessa di Auxerre; Roberto rinunci\u00f2 al titolo, nel 1060, dopo aver fatto la pace, ancora secondo Patrick Van Kerrebrouck, col nipote Guglielmo I, nuovo conte di Nevers.\nNel 1049, spos\u00f2, in seconde nozze, la vedova del conte del G\u00e2tinais, Goffredo Ferr\u00e9ol, Ermengarda (detta Bianca) d'Angi\u00f2, figlia del conte d'Angi\u00f2, Folco III Nerra, e Ildegarda di Sundgau, come ci conferma la \"Ex Histori\u00e6 Andegavensis fragmento\". Il matrimonio tra Roberto ed Ermengarda ci viene confermato dalla \"Chroniques des Comtes d\u00b4Anjou et des Seigneurs d\u00b4Amboise (Paris)\".\nDurante il governo di Roberto il ducato di Borgogna si spezz\u00f2 in varie signorie che in pratica non dipendevano pi\u00f9 dal duca, e si autogovernavano sia i feudi laici, come le contee di Chalon-sur-Sa\u00f4ne o di M\u00e2con che le signorie ecclesiastiche come l'abbazia di Molesme. Il duca di Borgogna si ridusse allo stato di un tirannello senza scrupoli che pass\u00f2 la vita a saccheggiare le terre dei suoi vassalli, specialmente quelle della chiesa. Risulta che derubasse i raccolti del vescovo di Autun e depredasse le cantine dei canonici di Santo Stefano a Digione. Si narra che Aruino, vescovo di Langres, nel 1055, si rifiutasse di avventurarsi nei pressi di Digione, per consacrare la chiesa di Sennecey, per paura di essere esposto alla violenza del duca.\nRisulta inoltre che Roberto non esitasse davanti a nessun crimine pur di soddisfare le sue ambizioni e i suoi desideri di vendetta. Risulta che, dopo aver ripudiato Helie di Semur, i rapporti con i signori di Semur si guastarono e Roberto, nel 1048, fece irruzione, con la forza, nell'abbazia di Saint-Germain, a Auxerre, per assassinare personalmente il proprio suocero, Dalmazio, e fare uccidere il giovane cognato, Joceran.\nRoberto mor\u00ec, nel 1076, a Fleurey-sur-Ouche, e gli succedette il nipote Ugo I figlio di Enrico di Borgogna, premorto al padre Roberto.\nDiscendenza.\nRoberto da Helie di Semur ebbe cinque figli:\nRoberto da Ermengarda (detta Bianca) d'Angi\u00f2 ebbe una figlia:"}
{"id": "245842", "revid": "1005847", "url": "https://it.wikipedia.org/wiki?curid=245842", "title": "Esproprio", "text": ""}
{"id": "245843", "revid": "1543377", "url": "https://it.wikipedia.org/wiki?curid=245843", "title": "Piero Gros", "text": "\u00c8 stato uno dei protagonisti della Valanga azzurra, vincitore della Coppa del Mondo generale e della Coppa del Mondo di slalom gigante nel 1974, della medaglia d'oro di Sci alpino ai XII Giochi olimpici invernali (slalom speciale maschile) e di un argento e un bronzo iridati.\nBiografia.\nCarriera sciistica.\nStagioni 1973-1974.\nEsord\u00ec in Coppa del Mondo nel 1972, vincendo le prime due gare alle quali partecip\u00f2 e diventando il pi\u00f9 giovane vincitore di una gara di Coppa del Mondo di sci alpino maschile, a soli diciotto anni.\nLa sua prima vittoria in Coppa del Mondo la ottenne in slalom gigante a Val-d'Is\u00e8re l'8 dicembre 1972 partendo con il pettorale n. 45, impresa mai riuscita a nessun altro.\nNel 1973-1974 vinse la Coppa del Mondo assoluta (uno dei tre italiani a riuscire in questa impresa, insieme a Gustav Th\u00f6ni e Alberto Tomba) e la Coppa del Mondo di slalom gigante. In quella irripetibile annata fu protagonista, il 7 gennaio a Berchtesgaden, di un risultato storico per la nazionale italiana: quel giorno ai primi cinque posti dello slalom gigante si piazzarono cinque sciatori azzurri e a salire sul gradino pi\u00f9 alto del podio fu proprio Gros; fu in quell'occasione che fu coniata l'espressione \"Valanga azzurra\". Nella stessa stagione, sempre in salom gigante, vinse anche la medaglia di bronzo ai Mondiali di Sankt Moritz.\nStagioni 1975-1976.\nNel 1974-1975, pur continuando a esprimersi ai massimi livelli, non riusc\u00ec a ripetere il successo dell'anno precedente: nella classifica generale di Coppa del Mondo fu 4\u00ba e in quelle di slalom gigante e di slalom speciale fu rispettivamente 2\u00ba e 3\u00ba. Fu l'anno in cui sal\u00ec per l'ultima volta sul gradino pi\u00f9 alto del podio in Coppa: tutte le sue dodici vittorie in carriera giunsero infatti nelle sue prime tre stagioni nel Circo bianco. L'ultimo successo, in slalom speciale, arriv\u00f2 sulla Ganslern di Kitzb\u00fchel il 18 gennaio 1975.\nNella Coppa del Mondo di sci alpino 1975-1976 collezion\u00f2 vari podi e contese la Coppa del Mondo allo svedese Ingemar Stenmark, che a fine stagione lo distanzi\u00f2 di 44 punti; Gros inoltre si piazz\u00f2 al 3\u00ba posto nella classifica di slalom gigante e al 2\u00ba in quella di slalom speciale, vinte entrambe da Stenmark. Ai XII Giochi olimpici invernali di vinse la medaglia d'oro nello slalom speciale (valida anche ai fini dei Mondiali), davanti al compagno di squadra Gustav Th\u00f6ni e al liechtensteinese Willi Frommelt, mentre nello slalom gigante non concluse la prova.\nStagioni 1977-1982.\nNel 1976-1977 e nel 1977-1978 continu\u00f2 a salire sul podio in Coppa del Mondo, chiudendo rispettivamente al 4\u00ba e all'8\u00ba posto nella classifica generale. Ai Mondiali di Garmisch-Partenkirchen 1978 ottenne la medaglia d'argento nello slalom speciale e fu 13\u00ba nello slalom gigante.\nSal\u00ec per l'ultima volta sul podio in Coppa, in combinata, il 15 gennaio 1979 a Crans-Montana; partecip\u00f2 ancora ai XIII Giochi olimpici invernali di (un infortunio riportato in gigante non gli consent\u00ec di prendere parte allo slalom speciale) e ai Mondiali di Schladming 1982 (6\u00ba nello slalom speciale) e si ritir\u00f2 nel 1982, a nemmeno ventotto anni.\nCarriera giornalistica.\nDopo il ritiro ha seguito lo sci come commentatore sportivo televisivo, prima per Telecapodistria, poi () per la Rai e per la Televisione svizzera di lingua italiana.\nCarriera dirigenziale.\nAi Mondiali di Sestriere 1997 Gros ha avuto diversi incarichi dirigenziali. \u00c8 stato impegnato nell'organizzazione anche a XX Giochi olimpici invernali di come responsabile dei volontari. \u00c8 stato nominato \"vicesindaco\" del Villaggio olimpico di Sestriere, .\nAltre attivit\u00e0.\nDal 1985 al 1990 fu sindaco di Sauze d'Oulx, suo paese natale.\nIl 10 febbraio 2006, nella cerimonia di apertura dei Giochi, \u00e8 stato protagonista della parte finale della staffetta della fiamma olimpica che si \u00e8 svolta all'interno dello Stadio Olimpico di Torino: ha ricevuto la torcia dai componenti la staffetta italiana maschile di sci di fondo che vinse la medaglia d'oro ai XVII Giochi olimpici invernali, e dopo un tratto di corsa l'ha consegnata nelle mani di Deborah Compagnoni, tre volte campionessa olimpica di sci alpino.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "245845", "revid": "110157", "url": "https://it.wikipedia.org/wiki?curid=245845", "title": "Nax", "text": "Nax (toponimo francese) \u00e8 una frazione di 466 abitanti del comune svizzero di Mont-Noble, nel Canton Vallese (distretto di H\u00e9rens).\nStoria.\nGi\u00e0 comune autonomo che si estendeva per 24,5\u00a0km\u00b2, nel 2011 \u00e8 stato accorpato agli altri comuni soppressi di Mase e Vernami\u00e8ge per formare il nuovo comune di Mont-Noble, del quale Nax \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "245849", "revid": "1714743", "url": "https://it.wikipedia.org/wiki?curid=245849", "title": "Ugo I di Borgogna", "text": "Origine.\nSecondo il monaco e cronista inglese, Orderico Vitale, era il figlio primogenito dell'erede del ducato di Borgogna, Enrico e di Sibilla di Barcellona(ca. 1035- dopo il 6 luglio 1074), che secondo lo storico Szabolcs de Vajay, era figlia del conte di Barcellona, Gerona e Osona, Berengario Raimondo I e della moglie (come risulta dalle \"Europ\u00e4ische Stammtafeln\", vol II, 58 -non consultate-), Guisla de Llu\u00e7\u00e0, figlia del vicario di Balsareny il Signore di Llu\u00e7a e Villanova, Sunifredo II e di sua moglie, Ermesinda di Balsareny.Enrico di Borgogna, secondo il documento n\u00b0 LVII del \"Recueil des chartes de l\u00b4abbaye de Saint-Germain-des-Pr\u00e9s\" era il figlio secondogenito del conte di Charolais e di Langres, duca di Borgogna e anche conte d'Auxerre, Roberto I e di Helie di Semur, figlia di Dalmazio, signore di Semur, come risulta da \"Le cartulaire de Marcigny-sur-Loire 1045-1144\" (\"Dalmatius pater sancti Hugonis abbatis Cluniacensis et Gaufredi Sinemurensi[s], Andrae levitae, Joceranni et Dalmatii et sororum eorumdem scilicet Materdis, Adalaidae et Ceciliae atque Evellae\") e di Aremburga.Suo fratello Enrico (1066-1112) divenne un vassallo del re di Castiglia, Alfonso VI e signore feudale della contea del Portogallo sposando, nel 1093, la figlia illegittima di Alfonso VI, Teresa di Le\u00f3nSaec ed il loro figlio fu Alfonso Henriques, primo re di Portogallo, dal 1139.\nBiografia.\nSecondo lo storico francese specializzato nella genealogia dei personaggi dell'Alto Medioevo, Patrick Van Kerrebrouck, nel 1059, suo zio, anche lui di nome, Ugo, figlio primogenito del duca Roberto I, mor\u00ec in combattimento, nella guerra contro il conte di Nevers, Guglielmo I e suo padre, Enrico divenne l'erede designato del ducato di Borgogna; infatti il monaco e cronista inglese, Orderico Vitale, ce lo cita come primogenito di Roberto, assieme ai fratelli Roberto e Simone.\nSuo padre mor\u00ec, tra il 1070 ed il 1074, quindi prima del nonno, il duca, Roberto I, lasciando Ugo, il figlio primogenito, erede del titolo di duca di Borgogna; ma Roberto I aveva deciso di lasciare il ducato al figlio terzogenito, anche lui di nome Roberto, e, nel 1076, alla morte del nonno, Roberto I, Ugo reclam\u00f2 con fermezza i suoi diritti alla successione, e riusc\u00ec a farsi riconoscere duca dai suoi vassalli, che sotto suo nonno avevano raggiunto una certa indipendenza, riuniti a Digione, senza combattere e senza spargimento di sangue, come ci viene confermato da Orderico Vitale; allora allontan\u00f2 dal ducato gli zii, Roberto e Simone, che lo avevano contrastato.\nTra il 1077 ed il 1078 guid\u00f2 una spedizione nella penisola iberica per aiutare il re d'Aragona, Sancho Ram\u00edrez, che nel 1076 era diventato anche re di Navarra, ad avere ragione del re moro di Saragozza, al-Muqtadir, che in seguito a quella operazione militare divenne tributario del regno d'Aragona.\nNel 1079, Ugo abdic\u00f2 in favore di suo fratello Oddone, e, abbandonata l'irrequieta vita militare, all'et\u00e0 di 23 anni, si ritir\u00f2 in un monastero dandosi alla vita monastica. Pi\u00f9 tardi divent\u00f2 abate dell'abazia benedettina di Cluny, dove si era ritirato e dove visse per circa quindici anni.\nUgo, pur migliorando la situazione, rispetto al nonno Roberto I, non ebbe il completo controllo del ducato.\nUgo mor\u00ec il 20 agosto del 1093.\nMatrimonio e discendenza.\nNel 1075, Ugo aveva sposato Sibilla di Nevers (1058 - \u2020 1078), figlia del conte di Nevers, Guglielmo I. Ugo rimase vedovo, molto probabilmente prima del 19 febbraio 1078, in quanto in quella data fece una donazione al monastero di Cluny, sottoscritta dai fratelli, Oddone e Roberto, ma non dalla moglie;Ugo da Sibilla di Nervs non ebbe alcun figlio e non si conosce alcun altro discendente."}
{"id": "245850", "revid": "104458", "url": "https://it.wikipedia.org/wiki?curid=245850", "title": "Anders Aukland", "text": "\u00c8 fratello di J\u00f8rgen, a sua volta fondista di alto livello.\nBiografia.\nCarriera atletica.\nAgli inizi della sua carriera agonistica Aukland si dedic\u00f2 all'atletica leggera, disputando gare di mezzofondo, di duathlon e di corsa campestre. .\nCarriera sciistica.\nStagioni 1993-1999.\nIn Coppa del Mondo ha ottenuto il primo risultato di rilievo il 13 marzo 1993 nella 50\u00a0km a tecnica classica di Oslo (22\u00ba). Fino alla stagione 1998-1999 ha partecipato solo saltuariamente a tappe di Coppa del Mondo, gareggiando prevalentemente in Coppa Continentale e in gare FIS.\nStagioni 2000-2007.\nDalla stagione 1999-2000 \u00e8 entrato stabilmente nel circuito di Coppa del Mondo; ha ottenuto il primo podio il 26 novembre 2000 nella staffetta di Beitost\u00f8len (3\u00ba) e la prima vittoria il 24 novembre 2001 nella 15\u00a0km a tecnica classica di Kuopio.\nIn carriera ha preso parte a due edizioni dei Giochi olimpici invernali, (4\u00ba nella 15\u00a0km, 7\u00ba nella 50\u00a0km, 7\u00ba nell'inseguimento, 1\u00ba nella staffetta) e (20\u00ba nella 15 km, 28\u00ba nell'inseguimento) e a quattro dei Campionati mondiali, vincendo tre medaglie.\nQuando, il 7 marzo 2004, Aukland ha vinto la Vasaloppet \u00e8 diventato il secondo norvegese della storia a imporsi nella classica svedese, trentatr\u00e9 anni dopo Ole Ellefs\u00e6ter, che aveva vinto nel 1971. Il fratello di Anders, J\u00f8rgen, arriv\u00f2 terzo\nStagioni 2008-2011.\nDalla stagione 2007-2008 si \u00e8 dedicato prevalentemente alla Marathon Cup, gareggiando solo sporadicamente in Coppa del Mondo. Si \u00e8 aggiudicato il trofeo delle classiche di lunga distanza nel 2008 e si \u00e8 piazzato 2\u00ba nel 2012 e 3\u00ba nel 2013.\nAltre attivit\u00e0.\nAukland ha preso parte anche a corse con i cani da slitta, vincendo titoli nazionali nella disciplina.\nPalmar\u00e8s.\nSci di fondo.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nTC = tecnica classica\nTL = tecnica libera\nMarathon Cup.\nMarathon Cup - vittorie.\nLegenda:\nMS = partenza in linea\nTC = tecnica classica\nTL = tecnica libera"}
{"id": "245851", "revid": "110157", "url": "https://it.wikipedia.org/wiki?curid=245851", "title": "Nendaz", "text": "Nendaz (toponimo francese; in tedesco \"Neind\", desueto) \u00e8 un comune svizzero di 6\u00a0476 abitanti del Canton Vallese, nel distretto di Conthey.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "245853", "revid": "1714743", "url": "https://it.wikipedia.org/wiki?curid=245853", "title": "Enrico di Borgogna", "text": "Origine.\nSecondo il documento n\u00b0 LVII del \"Recueil des chartes de l\u00b4abbaye de Saint-Germain-des-Pr\u00e9s\" era il figlio secondogenito del conte di Charolais e di Langres, duca di Borgogna e anche conte d'Auxerre, Roberto I e di Helie di Semur, figlia di Dalmazio, signore di Semur, come risulta da \"Le cartulaire de Marcigny-sur-Loire 1045-1144\" (\"Dalmatius pater sancti Hugonis abbatis Cluniacensis et Gaufredi Sinemurensi[s], Andrae levitae, Joceranni et Dalmatii et sororum eorumdem scilicet Materdis, Adalaidae et Ceciliae atque Evellae\") e di Aremburga.&lt;br&gt;Roberto I di Borgogna, come ci conferma l'Actus 9 del \"Hugonis Floriacensis, Liber qui Modernorum Regum Francorum continet\", era il figlio maschio terzogenito del re di Francia e duca di Borgogna, Roberto II e della sua terza moglie, Costanza d'Arles, che ancora secondo \"Hugonis Floriacensis, Liber qui Modernorum Regum Francorum continet Actus 9\", era figlia del conte d'Avignone, conte di Provenza e marchese di Provenza, Guglielmo I e di Adelaide d'Angi\u00f2 (947 - 1026), figlia del Conte d'Angi\u00f2 e poi, conte di Nantes e duca di Bretagna, Folco II (sempre secondo \"Hugonis Floriacensis, Liber qui Modernorum Regum Francorum continet Actus 9\", Adelaide era la sorella del conte d'Angi\u00f2, Goffredo detto Grisegonelle, figlio di Folco II secondo la \"Chronica de Gesta Consulum Andegavorum, Chroniques d'Anjou\") e di Gerberga (secondo lo storico Maurice Chaume era figlia del Visconte Goffredo d'Orleans).&lt;br&gt;Fu il nipote del re di Francia, Enrico I.\nBiografia.\nTra il 1048 ed il 1049, suo padre, Roberto ripudi\u00f2 sua madre, Helie, a causa di consanguineit\u00e0, come si pu\u00f2 apprendere da una lettera inviata a papa Leone IX dall'abate di F\u00e9camp (\"Burgundionum infrunito duce R...abdicatis legitimi thori connumbiis...in inhonestis et consanguinitate f\u0153datis thalamis\"); infatti nel documento LIX del \"Recueil des chartes de l\u00b4abbaye de Saint-Germain-des-Pr\u00e9s\", datato 1053, sua madre, Helie non compare pi\u00f9 tra i firmatari del documento, mentre compaiono Enrico ed il fratello primogenito, Ugo (1034-1059). Secondo lo storico francese specializzato nella genealogia dei personaggi dell'Alto Medioevo, Patrick Van Kerrebrouck, dopo essere stata ripudiata, sua madre, Helie si fese monaca col nome di Petronilla.\nAncora secondo Patrick Van Kerrebrouck, nel 1059, suo fratello, Ugo, mor\u00ec in combattimento, nella guerra contro il conte di Nevers, Guglielmo I ed Enrico divenne l'erede designato del ducato di Borgogna; infatti il monaco e cronista inglese, Orderico Vitale, ce lo cita come primogenito di Roberto, assieme ai fratelli Roberto e Simone\nDi lui non si hanno molte notizie, visse all'ombra del padre e mor\u00ec, tra il 1070 ed il 1074, quindi prima del padre, lasciando erede del titolo di duca di Borgogna, il figlio primogenito, Ugo; ma il padre Roberto I decise di lasciare il ducato al figlio terzogenito, anche lui di nome Roberto, e, alla morte di Roberto I, Ugo sconfisse gli zii, Roberto e Simone e li allontan\u00f2 dal ducato.\nMatrimonio e discendenza.\nNel 1056,spos\u00f2 Sibilla di Barcellona(ca. 1035- dopo il 6 luglio 1074), che secondo lo storico Szabolcs de Vajay, era figlia del conte di Barcellona, Gerona e Osona, Berengario Raimondo I e della moglie (come risulta dalle \"Europ\u00e4ische Stammtafeln\", vol II, 58 -non consultate-), Guisla de Llu\u00e7\u00e0, figlia del vicario di Balsareny il Signore di Llu\u00e7a e Villanova, Sunifredo II e di sua moglie, Ermesinda di Balsareny.\nEnrico da Sibilla di Barcellona ebbe sette figli:"}
{"id": "245854", "revid": "729019", "url": "https://it.wikipedia.org/wiki?curid=245854", "title": "Quo vadis? (locuzione)", "text": "La locuzione latina Quo vadis?, tradotta letteralmente, significa: \"Dove vai?\".\nStoria.\nSecondo il libro apocrifo degli Atti di Pietro, durante la persecuzione dei cristiani ordinata dall'imperatore Nerone, san Pietro sta fuggendo da Roma per evitare il martirio, quando sulla via Appia gli appare Ges\u00f9 che cammina nella direzione opposta, verso la citt\u00e0.\nL'apostolo capisce allora che Ges\u00f9, con questo segno, gli chiede di ritornare a Roma e accettare il martirio, e obbedisce. Secondo la tradizione, sar\u00e0 crocefisso a testa in gi\u00f9, su sua richiesta, non sentendosi degno di morire nello stesso modo del suo Maestro.\nEredit\u00e0 culturale.\nL'episodio del \"Quo vadis?\" \u00e8 famoso soprattutto per essere stato raccontato nel romanzo \"Quo vadis?\" dello scrittore polacco Henryk Sienkiewicz, al quale si sono ispirati diversi film.\nLungo la Via Appia, nei pressi delle catacombe di San Callisto, si trova oggi la piccola chiesa del \"Domine quo vadis\", che ricorda l'evento, visitata nel 1983 da Giovanni Paolo II, il quale defin\u00ec il luogo di \"speciale importanza nella storia di Roma e nella storia della Chiesa\"."}
{"id": "245855", "revid": "9498", "url": "https://it.wikipedia.org/wiki?curid=245855", "title": "Beni mobili iscritti in pubblici registri", "text": ""}
{"id": "245857", "revid": "767487", "url": "https://it.wikipedia.org/wiki?curid=245857", "title": "Salins (Sion)", "text": "Salins (toponimo francese; in tedesco \"Schalein\", desueto) \u00e8 una frazione di 960 abitanti del comune svizzero di Sion, nel Canton Vallese (distretto di Sion).\nStoria.\nGi\u00e0 comune autonomo che si estendeva per 4,1\u00a0km\u00b2, nel 2013 \u00e8 stato accorpato al comune di Sion.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "245859", "revid": "583735", "url": "https://it.wikipedia.org/wiki?curid=245859", "title": "Vasaloppet", "text": "La Vasaloppet \u00e8 una gara di sci di fondo su lunga distanza (maratona sciistica), che si svolge annualmente nella regione della Dalarna, in Svezia, la prima domenica di marzo. \u00c8 la pi\u00f9 vecchia, pi\u00f9 lunga e pi\u00f9 grande gara di sci di fondo del mondo. Durante l'ottantesima edizione, disputata il 7 marzo 2004, circa 15.500 sciatori gareggiarono nella gara principale, che si svolge su una distanza di 90 chilometri tra il villaggio di S\u00e4len e la citt\u00e0 di Mora. Un totale di 40.000 persone ha partecipato ad una delle sette gare tenutesi nella prima settimana di marzo. La gara nacque nel 1922, ispirandosi al percorso che il futuro re Gustavo Vasa aveva compiuto nel 1520. Il vincitore della prima edizione fu Ernst Alm da Norsj\u00f6, che ancora oggi \u00e8 il pi\u00f9 giovane vincitore della gara.\nStoria.\nNel 1520 il giovane nobile Gustav Ericsson Vasa stava sfuggendo alle truppe di Cristiano II, re di Svezia e delle nazioni dell'Unione di Kalmar. Gran parte della nobilt\u00e0 svedese si opponeva al monarca, che era stato soprannominato \"Cristiano il Tiranno\". Nel tentativo di zittire l'opposizione, Cristiano invit\u00f2 l'aristocrazia svedese a un incontro di riconciliazione a Stoccolma, organizzato allo scopo di massacrarli tutti, compresi i genitori di Gustavo. Questo episodio diverr\u00e0 noto come il bagno di sangue di Stoccolma. Gustavo stava fuggendo attraverso la Dalecarlia, temendo per la sua vita e di essere scoperto dalle truppe del re, quando parl\u00f2 ad un'assemblea di uomini di Mora, cercando di convincerli ad imporre una tassa ed a dare il via ad una rivolta contro re Cristiano. Gli uomini non furono convinti e Gustavo Vasa inizi\u00f2 il suo viaggio con gli sci verso la Norvegia, dove sperava di trovare rifugio. Venne raggiunto a S\u00e4len da altri due sciatori. Gli uomini di Mora avevano cambiato idea e volevano che Gustavo guidasse la rivolta. Il 6 giugno 1523 Gustavo Vasa venne incoronato re di Svezia, avendo sconfitto il re danese Cristiano e dissolto l'Unione di Kalmar.\nGare gemelle.\nUna gara gemella della Vasaloppet svedese si tiene annualmente, la terza domenica di febbraio, a Mora (Minnesota). La Vasaloppet statunitense comprende due gare a tecnica libera di 35 e 58 chilometri e una a tecnica classica di 42 chilometri, oltre a diversi altri eventi nella citt\u00e0 e nei dintorni. I vincitori e le vincitrici della Vasaloppet statunitense vincono un viaggio per gareggiare nella Vasaloppet svedese.\nLa Vasaloppet svedese fa parte della Worldloppet Ski Federation, una serie di gare di sci di fondo su lunga distanza."}
{"id": "245861", "revid": "104485", "url": "https://it.wikipedia.org/wiki?curid=245861", "title": "Xiphias gladius", "text": "Il pesce spada (Xiphias gladius) \u00e8 un pesce osseo marino, unica specie della famiglia Xiphiidae. Si tratta di una specie di grande importanza per la pesca commerciale.\nDistribuzione.\n\u00c8 presente nelle zone tropicali, subtropicali e temperate di tutti gli oceani, nonch\u00e9 nel mar Mediterraneo, nel mar Nero, nel mare di Marmara e mar d'Azov. \u00c8 un tipico pesce pelagico che in certe situazioni si pu\u00f2 avvicinare alle coste. Popola in prevalenza acque superficiali ma pu\u00f2 scendere fino a 800 metri; di solito non scende sotto il termoclino. Vive in acque tra 18 e 22\u00a0\u00b0C (i giovanili anche in acque pi\u00f9 calde) e nelle zone fredde, effettua migrazioni verso sud in autunno\nDescrizione.\nIl pesce spada ha corpo fusiforme, a sezione cilindrica, che si restringe nella parte posteriore. La sua caratteristica pi\u00f9 nota ed evidente \u00e8 il grande sviluppo della mascella superiore che forma la tipica \"spada\", appiattita e tagliente e lunga circa 1/3 del corpo. Anche la mandibola \u00e8 allungata e appuntita ma ha una lunghezza molto inferiore. Gli occhi sono grandi. Ci sono due pinne dorsali, la prima \u00e8 alta e a base breve, subtriangolare (ma che \u00e8 pi\u00f9 lunga nei giovanili), la seconda piccola e impiantata posteriormente, appare quasi una pinnula. Anche le pinne anali sono due: la prima triangolare, non molto grande e la seconda opposta e identica alla seconda dorsale. La pinna caudale \u00e8 ampia e falcata, portata su un peduncolo caudale piuttosto sottile e con una carena per parte. Le pinne pettorali sono lunghe e a forma di falce, le pinne ventrali invece sono del tutto assenti. Le scaglie e i denti sono assenti negli adulti. Il corpo \u00e8 di colore da grigio piombo a brunastro sul dorso, argenteo con riflessi metallici sui fianchi e tendente al bianco sul ventre.\nIl pesce spada \u00e8 uno dei pi\u00f9 grandi pesci ossei, con una lunghezza massima di oltre 4,5\u00a0m e un peso che supera abbondantemente i 400 kg (il pesce spada pi\u00f9 pesante venne pescato in Cile nel 1953, pesava 655\u00a0kg). La taglia media si aggira sui 3 metri.\nStudi recenti hanno confermato che La spada del pesce spada viene usata come arma durante gli accoppiamenti.\nBiologia.\nNuotatore velocissimo, effettua migrazioni anche su distanze oceaniche. Ha abitudini solitarie ma talvolta lo si ritrova in coppie. \u00c8 presente un particolare meccanismo fisiologico che consente di riscaldare fino a 20\u00a0\u00b0C sopra la temperatura ambientale l'encefalo e gli occhi. \u00c8 molto difficile calcolare l'et\u00e0 degli individui perch\u00e9 gli otoliti sono minuscoli e le scaglie sono assenti negli individui adulti per cui si possono avere indizi sulla longevit\u00e0 solo attraverso le sezioni dei raggi delle pinne.\nAlimentazione.\nSi tratta di un predatore estremamente versatile e capace di sfruttare svariate risorse trofiche. Preda prevalentemente pesci (soprattutto sgombri, aringhe, aguglie e calamari). Caccia colpendo le prede con la spada.\nRiproduzione.\nAvviene nella stagione calda. La femmina depone fino a 800.000 uova pelagiche di meno di 2\u00a0mm di grandezza e dotate di una goccia d'olio per favorire il galleggiamento. La larva che se ne schiude \u00e8 lunga circa 4\u00a0mm ed \u00e8 molto diversa dall'adulto. Il rostro compare quando raggiunge circa 1\u00a0cm di lunghezza. I giovanili hanno entrambe le mascelle allungate, sono presenti scaglie e denti, una sola, lunga pinna dorsale e una sola anale. L'accrescimento \u00e8 molto veloce, le femmine si accrescono pi\u00f9 velocemente dei maschi.\nPesca.\nIl pesce spada ha una grande importanza per la pesca commerciale, che viene effettuata in prevalenza con palamiti derivanti e reti da circuizione nonch\u00e9 come bycatch nella pesca al tonno. A livello globale le catture avvengono prevalentemente nel Pacifico nordoccidentale, nel Mediterraneo e nel Pacifico centro orientale. Le nazioni che catturano le maggiori quantit\u00e0 sono Giappone, Stati Uniti, Italia, Spagna, Canada, Corea del sud, Taiwan, Filippine e Messico. \u00c8 anche catturato dai pescatori sportivi d'altura.\nPesca con la feluca.\nNello stretto di Messina viene effettuato un caratteristico e antico tipo di pesca con l'arpione utilizzando particolari imbarcazioni denominate feluche dotate di un alto albero centrale munito alla sommit\u00e0 di una coffa per l'avvistamento del pesce e, a prua, di una lunga passerella in cima alla quale staziona l'arpioniere che cos\u00ec \u00e8 in grado di trovarsi sulla verticale della preda prima che questa possa avvertire il rumore dei motori.\nStato di conservazione.\nData la diffusione cosmopolita della specie la IUCN classifica \"X. gladius\" come a basso rischio di estinzione. La popolazione sfruttata in maniera meno sostenibile \u00e8 quella del mar Mediterraneo che \u00e8 soggetta a una forte sovrapesca che sta riducendo il numero delle catture e la taglia degli individui.\nCucina.\nLe carni sono ottime e impiegate in vari modi, di solito commerciate fresche o congelate ma anche inscatolate. Il pesce spada \u00e8 un pregiato piatto tipico siciliano e calabrese, pescato e servito a Messina e provincia, ad esempio Taormina, Milazzo, Sant'Agata di Militello, Roccalumera, Barcellona e Reggio Calabria e sua provincia soprattutto nei borghi di Villa San Giovanni, Palmi, Scilla e Bagnara Calabra diventandone caratteristica gastronomica delle localit\u00e0 nota come pesce spada alla ghiotta. In Giappone \u00e8 molto usato per preparare il teriyaki.\nIl suo uso culinario prevalente \u00e8 quello di affettarlo in forme di tipo bistecca e poi cuocerlo in vari modi: \"nature\", impanato, infarinato, sotto forma di piccata, ecc. in padella, ma lo si serve anche crudo sotto forma di carpaccio.\nLa carne di pesce spada, come quella di altri grossi pesci, contiene alti livelli di metalli pesanti (biomagnificazione), tra cui il mercurio. Di conseguenza ne viene sconsigliato il consumo frequente e soprattutto devono evitarne il consumo i bambini e le donne incinte."}
{"id": "245866", "revid": "2519", "url": "https://it.wikipedia.org/wiki?curid=245866", "title": "Cavaliere medievale", "text": ""}
{"id": "245867", "revid": "16073", "url": "https://it.wikipedia.org/wiki?curid=245867", "title": "Xiphiidae", "text": ""}
{"id": "245869", "revid": "4175", "url": "https://it.wikipedia.org/wiki?curid=245869", "title": "Stadio Romeo Menti (disambigua)", "text": "Lo stadio Romeo Menti \u00e8 un impianto calcistico di Vicenza intitolato a Romeo Menti.\nAltri impianti con lo stesso nome in Italia sono:"}
{"id": "245878", "revid": "121021919", "url": "https://it.wikipedia.org/wiki?curid=245878", "title": "L\u00e1szl\u00f3 B\u00edr\u00f3", "text": "Biografia.\nGiovinezza.\nL\u00e1szl\u00f3 B\u00edr\u00f3 nacque il 29 settembre 1899 a Budapest, in Ungheria, figlio di M\u00f3zes M\u00e1ty\u00e1s Schweiger e di Janka, nata Ullmann, entrambi di origine ebraica. Dopo aver intrapreso gli studi medici, il giovane L\u00e1szl\u00f3 si interess\u00f2 di ipnosi, una tecnica che al tempo godeva di una grandissima popolarit\u00e0, realizzando ingenti guadagni. B\u00edr\u00f3 abbandon\u00f2 poi gli studi e si dedic\u00f2 ai lavori pi\u00f9 disparati: negli anni venti e trenta fu pilota di automobili, doganiere, agente di borsa, pittore di quadri surrealisti, scultore e collaboratore del settimanale \"Avanti\".\nNel tempo libero, invece, B\u00edr\u00f3 si dilettava a progettare e creare congegni insieme al fratello Gy\u00f6rgy, che aveva studiato chimica. Dal sodalizio tra i due fratelli nacquero diverse invenzioni: ad esempio un vetro resistente ad alte temperature, un prototipo di lavatrice, una serratura anti-scassinamento e un cambio meccanico automatico per auto, quest'ultimo venduto nel 1932 alla General Motors.\nLa nascita della penna biro.\nTra le invenzioni che resero B\u00edr\u00f3 celebre vi fu in particolare la penna a sfera, in alcuni paesi chiamata \"biro\" in suo onore. L'intensa attivit\u00e0 giornalistica di B\u00edr\u00f3 lo indusse a ricercare uno strumento per scrivere che fosse pi\u00f9 efficace della penna stilografica. La penna stilografica, pur essendo un tipo di penna molto diffuso all'epoca, presentava diversi inconvenienti: l'inchiostro impiegato macchiava i fogli assai frequentemente, comportava lunghi tempi di asciugatura e andava ricaricata spesso. Fu cos\u00ec che B\u00edr\u00f3 prov\u00f2 a sostituire il tipo di inchiostro che si usava per scrivere con quello delle rotative che stampavano i giornali; tuttavia, essendo questo molto viscoso, rendeva la scrittura difficoltosa e poco fluida.\nUna leggenda narra che l'idea definitiva gli venne osservando alcuni bambini giocare a biglie per la strada: le biglie, dopo aver attraversato una pozzanghera, lasciavano dietro di loro una riga di fango uniforme. Ebbe cos\u00ec l'intuizione di creare una penna a sfera, inserendo all'estremit\u00e0 di una cartuccia d'inchiostro una piccola sfera metallica libera di ruotare: la rotazione prelevava l'inchiostro dalla cartuccia e lo depositava sulla carta. L'invenzione venne perfezionata insieme al fratello Gy\u00f6rgy, un chimico, il quale svilupp\u00f2 la formula di un inchiostro a rapida asciugatura e viscosit\u00e0 adeguata. Il 15 giugno 1938 i due fratelli crearono un primo prototipo soddisfacente e lo brevettarono in Ungheria e in Gran Bretagna.\nIn Argentina.\nPrima di essere commercializzata, la penna biro necessitava di molti perfezionamenti e di ingenti investimenti finanziari. Le sperimentazioni di B\u00edr\u00f3, inoltre, vennero interrotte per il precipitare degli eventi storici: si avvicinava la seconda guerra mondiale e, assieme alla famiglia di origine ebraica, per evitare persecuzioni, B\u00edr\u00f3 dovette fuggire, prima in Spagna e poi in Argentina, dove rimase sino alla morte, ottenendo anche la cittadinanza.\nIn Argentina inizi\u00f2 la produzione della sua penna con il contributo di vari esperti, primo fra tutti Juan Jorge Meyne, con il quale fond\u00f2 la societ\u00e0 \u00abBiro Meyne Biro\u00bb. Nel frattempo, il 10 giugno 1943, venne brevettato un ulteriore prototipo: ad intuire subito le potenzialit\u00e0 di questa nuova invenzione vi fu il commerciante inglese Henry Martin, che prontamente segnal\u00f2 l'esistenza delle penne biro al governo del Regno Unito. Venne cos\u00ec siglato un accordo con il ministro della guerra britannico per produrre su licenza penne a sfera: ne furono create ben trentamila esemplari, tutti distribuiti ai membri dell'aviazione militare per via del migliore funzionamento della biro rispetto alla stilografica ad alte quote.\nPer l'approdo delle penne a sfera sul mercato argentino, invece, bisogner\u00e0 attendere il 1945, quando B\u00edr\u00f3 commercializz\u00f2 la propria invenzione dapprima con i nomi di \"Eterpen\" e \"Stratopen\", e poi con quello definitivo di \"Birome\" (acronimo di \u00abBiro y Meyne\u00bb). I costi di produzione erano per\u00f2 piuttosto elevati e la penna a sfera risultava essere un prodotto d'\u00e9lite. Le pionieristiche intuizioni di B\u00edr\u00f3, infatti, non furono affatto seguite da un successo industriale e commerciale; per questo motivo l'inventore, ormai disilluso, cedette il brevetto al barone italiano, naturalizzato francese, Marcel Bich. Il barone Bich intendeva creare uno strumento di scrittura che fosse pratico ed economico, utilizzando materiali meno costosi e facilitando il passaggio dell'inchiostro dal tubo alla sfera; riusc\u00ec cos\u00ec a produrre una penna abbattendo i costi del 90% (una \"Bic Cristal\" costava cinquanta centesimi di franco) e avviandone la produzione in serie. A partire dal dicembre 1950 Bich commercializz\u00f2 la penna a sfera in tutto il mondo, ottenendo in questo modo uno sfolgorante successo.\nB\u00edr\u00f3, a causa della sua incapacit\u00e0 di gestione imprenditoriale, a differenza di Bich non si arricch\u00ec con i guadagni della sua invenzione, e da quel momento in poi condusse una vita modesta. Lavor\u00f2 dapprima per un'altra azienda argentina produttrice di penne a sfera, fondata da un vecchio fornitore della \u00abBiro y Meyne\u00bb, e poi al servizio del governo argentino per conto del quale studi\u00f2 l'uranio arricchito. Si spense, infine, a Buenos Aires il 24 ottobre 1985; in Argentina si festeggia la \u00abgiornata degli inventori\u00bb il 29 settembre, suo giorno genetliaco, e gli \u00e8 stato dedicato anche l'asteroide (327512) Biro, scoperto nel 2006."}
{"id": "245883", "revid": "124627312", "url": "https://it.wikipedia.org/wiki?curid=245883", "title": "Il partigiano Johnny (romanzo)", "text": "Il partigiano Johnny \u00e8 un romanzo autobiografico incompiuto di Beppe Fenoglio pubblicato postumo nel 1968. \u00c8 considerato uno dei pi\u00f9 importanti romanzi sulla Resistenza oltre che del Novecento italiano. \nFenoglio non riusc\u00ec mai a pubblicarlo in vita: lo stesso titolo non \u00e8 autografo, ma va attribuito ai curatori della prima edizione Einaudi. Gran parte delle vicende, pur romanzate, furono realmente vissute dall'autore in prima persona, ed \u00e8 quindi lecito riconoscere in Johnny una proiezione dell'autore.\nTrama.\nIl ritorno di Johnny.\n\"Il partigiano Johnny\" \u00e8 la continuazione di \"Primavera di bellezza\", il romanzo pubblicato da Garzanti nel 1959 che aveva come protagonista un giovane studente di Alba, soprannominato \"Johnny\" dagli amici a causa del suo amore per la letteratura inglese (come detto, anche questa una chiara proiezione autobiografica dello stesso Fenoglio).\nIn \"Primavera\" Johnny, giovane sottufficiale dell'Esercito Italiano sbandato dopo l'8 settembre, tornava nelle sue Langhe per morire in una delle prime azioni della guerra partigiana.\nIn realt\u00e0 questo finale era stato consigliato a Fenoglio dai suoi editori della Garzanti (tra gli altri, Pietro Citati). \"Il partigiano Johnny\" riprende la storia di Johnny a partire dal ritorno a casa dopo l'armistizio: invece di aderire subito alla Resistenza, Johnny si rifugia presso la sua famiglia, che lo nasconde in una villetta in collina.\nJohnny diventa partigiano.\nDopo aver vissuto, per qualche tempo, la monotona e angosciosa vita dell'imboscato, Johnny prende parte a una sommossa davanti alla caserma dei carabinieri per la liberazione di alcuni prigionieri. In seguito all'episodio, Johnny, spinto anche dai suoi ex professori di liceo Pietro Chiodi e Leonardo Cocito, decide di lasciare Alba e la famiglia, e di unirsi al primo gruppo di partigiani che incontra nelle Langhe.\nAll'inizio Johnny milita in una formazione comunista (i \"rossi\"), comandata da Tito e dal commissario N\u00e9mega, anche se non ne approva l'ideologia e la disorganizzazione, tanto da pensare di essere capitato nel \"settore sbagliato della parte giusta\" (in inglese, lingua in cui spesso prendono forma i pensieri di Johnny: \"I'm in the wrong sector of the right side\"). Dopo le prime azioni di guerriglia, i partigiani commettono l'errore di fare prigioniero un ufficiale tedesco catturato per caso durante un incidente stradale: la rappresaglia dei tedeschi \u00e8 immediata, i partigiani di Tito vengono massacrati o catturati e la formazione partigiana si sbanda.\nJohnny, che \u00e8 riuscito a sfuggire al rastrellamento, ne approfitta per ripassare da Alba e poi unirsi ai partigiani badogliani, moderati e di estrazione borghese e militare. Anche il passaggio dalle formazioni comuniste alle badogliane \u00e8 un chiaro riferimento alla biografia dell'autore.\nPrimavera ed estate.\n\u00c8 la primavera del 1944. Johnny trova tra i badogliani delle Langhe (detti anche \"gli azzurri\" o \"gli autonomi\"; nello specifico sono una delle due divisioni delle Langhe della formazione \"1\u00ba Gruppo Divisioni Alpine\", il cui comandante in capo \u00e8 Enrico Martini Mauri, nel romanzo chiamato anche Lampus), del comandante Nord un'organizzazione pi\u00f9 consona al suo ideale militare: eppure, anche qui, non mancano errori e ingenuit\u00e0. \nIn particolare, gli azzurri tendono a operare come un esercito regolare che tiene le posizioni, mentre Johnny preferirebbe partecipare a operazioni di guerriglia vera e propria. Johnny ritrova suo cugino, Luciano, e viene assegnato come comandante in seconda al piccolo presidio di Mango, comandato da Pierre (Piero Ghiacci).\nDurante un'incursione delle camicie nere ha modo di mettere in pratica le sue idee guidando un'imboscata alla coda del convoglio fascista. In estate, mentre i tedeschi sono occupati con gli angloamericani, i partigiani hanno praticamente il controllo delle Langhe, tanto che possono godersi una vera e propria sagra di paese a Santo Stefano Belbo.\nLa presa di Alba.\nNell'ottobre del 1944 i fascisti della Legione Muti e delle Brigate Nere abbandonano anche la loro base ad Alba, che viene cos\u00ec occupata dalle formazioni partigiane delle Langhe, sia comunisti che badogliani. Anche Johnny, che aveva esplicitamente manifestato a Nord i suoi dubbi sull'operazione, scende ad Alba (e almeno nella prima stesura passa a salutare la famiglia). \nMa, in cuor suo, sa che i partigiani non hanno la possibilit\u00e0 di tenere la citt\u00e0 durante l'inverno, e che la \"presa di Alba\" rischia di esporre la cittadinanza alle rappresaglie dei nazifascisti. \nInfatti, dopo una lunga tregua dovuta alla piena del fiume (i famosi \"23 giorni della citt\u00e0 di Alba\"), all'inizio di novembre Alba viene attaccata duramente. Le poche centinaia di partigiani rimasti a difenderla battono rapidamente in ritirata: Johnny \u00e8 tra loro.\nIl lungo inverno.\nGli Alleati sono ancora lontani, e le cose iniziano a mettersi male per i partigiani delle Langhe. \nGli \"Azzurri\" attendono con impazienza un lancio aereo di armi e rifornimenti, diretti ai badogliani, da parte degli inglesi. Ma \u00e8 proprio il fatidico lancio ad attirare l'attenzione dei nazifascisti, che compiono una massiccia operazione di rastrellamento, mentre altri lanci vengono intercettati dai comunisti. Johnny e i suoi compagni devono fuggire ancora una volta: le pagine che raccontano questa fuga concitata attraverso le colline, fino alle Alpi liguri, sono forse le pi\u00f9 intense del romanzo.\nRiparatosi insieme agli amici Ettore e Pierre in una casa di contadini, Johnny ascolta alla radio il messaggio del generale Alexander che chiede ai partigiani di sbandarsi durante l'inverno per poter resistere in vista del colpo finale nella primavera. In una riunione clandestina, Nord conferma l'ordine. (\"Cessiamo di far gli uomini, ora e per lungo tempo faremo le marmotte. \u00c8 bestiale, rapidamente logorante, ma necessario\"). Di l\u00ec a poco Pierre, seriamente malato, decider\u00e0 di rifugiarsi nella cittadina di Neive presso la famiglia della fidanzata. \nJohnny comincia il suo inverno partigiano in solitaria. Alcuni partigiani vengono per\u00f2 trovati misteriosamente uccisi: probabilmente in zona \u00e8 attiva una spia. Durante una spedizione nella nebbia per procurarsi un medicinale in farmacia, Johnny evita la cattura da parte dei fascisti, che per\u00f2 al suo posto catturano Ettore (altro riferimento autobiografico, che ricalca la vicenda vissuta dal suo amico fraterno Ettore Costa).\nL'indomani Johnny cattura un fascista (in realt\u00e0 un povero disertore) per scambiarlo con Ettore, ma probabilmente lo scambio, affidato ad un prete, non va a buon fine poich\u00e9 i nuovi comandanti non lo accettano. Dopo questa e altre imboscate e rastrellamenti, Johnny rimane il solo partigiano sulla collina, ed \u00e8 ospitato da un'anziana donna vedova. Il racconto del lungo inverno termina quando Johnny scova e uccide la spia, che celava la sua attivit\u00e0 dietro la copertura di commerciante di pellami. \nLa fine di Johnny.\nIl 31 gennaio 1945 Johnny \u00e8 tra i cento uomini \"slavati, scoloriti, goccianti e rabbrividenti\" che partecipano al \"reimbandamento\" dei partigiani azzurri. Tra di loro c'\u00e8 anche Pierre, guarito, che riprende il comando del presidio di Mango.\nLa ripresa delle ostilit\u00e0 sembra per\u00f2 molto deludente: pochi e male armati, i partigiani non possono che abbandonare il paese di Mango all'arrivo dei fascisti. A malincuore, Johnny e Pierre devono ritirarsi ancora una volta.\nNella prima stesura la loro fuga si interrompe per\u00f2 con l'arrivo del padre di Nord, un anziano combattente che li rifornisce di munizioni e li sprona ad \"agganciare la loro retroguardia\". Rincuorati dal discorso, i partigiani inseguono i fascisti e li coinvolgono in un conflitto al fuoco: il padre di Nord viene colpito e muore poco dopo (l'episodio - reale e datato 24 febbraio 1945 - del padre di Nord \u00e8 assente dalla seconda stesura, e quindi dall'edizione Einaudi a cura di Dante Isella).\nL'episodio conclude anche la prima stesura del romanzo: alla fine Pierre afferma che \"era stato un pasticcio\", e Johnny risponde \"Ma andava fatto\" (riprendendo le parole di poco prima dell'attacco).\nNella seconda stesura, invece, i partigiani lasciano Mango e Fenoglio lascia intendere che Johnny trovi la sua morte nel conflitto a fuoco, a due mesi dalla liberazione, in un finale aperto e, forse volutamente, vago ed incompiuto: \"Johnny si alz\u00f2 col fucile di Tarzan e il semiautomatico\u2026 Due mesi dopo la guerra era finita\".\nLa vicenda editoriale.\nLa vicenda editoriale del \"Partigiano Johnny\" \u00e8 una delle pi\u00f9 complesse e controverse del Novecento italiano. \nIl romanzo venne pubblicato postumo, in una versione che, come dimostr\u00f2 subito la filologa Maria Corti, mescolava arbitrariamente due stesure diverse, ambedue acefale e lacunose (specie la seconda): \nI curatori dell'edizione Einaudi del 1968 si erano basati soprattutto sulla seconda stesura, ricorrendo alla prima per i capitoli iniziali. L'idea (difesa, in sede critica, da Eugenio Corsini) era che Fenoglio verso la fine degli anni cinquanta stesse lavorando a un grande romanzo 'quasi' autobiografico sulla Resistenza, l'ideale continuazione di \"Primavera di bellezza\", in cui avrebbe inserito temi presenti gi\u00e0 in altri suoi romanzi e racconti.\nPer Maria Corti, invece, \"Il partigiano Johnny\" era da considerare come la prima, e non l'ultima, opera di Fenoglio, scritta probabilmente verso la fine degli anni quaranta. Nella primissima versione, probabilmente, l'autore pensava a una sola opera \"relativa agli avvenimenti tra 1940 e 1945\" (cos\u00ec nel 1957 scrive a Italo Calvino, che aveva pubblicato le sue prime opere per Einaudi): la storia di Johnny prima nell'esercito e poi nei partigiani. In seguito Fenoglio aveva trasformato la prima parte di questa grande opera in \"Primavera di bellezza\" e, accogliendo un suggerimento dei redattori di Garzanti, aveva fatto morire Johnny al termine di questo romanzo: cio\u00e8, poco dopo l'8 settembre 1943. Ma accettando di 'uccidere' Johnny, Fenoglio aveva in pratica rinunciato all'idea di pubblicare integralmente tutto il resto della storia: e difatti negli anni successivi aveva attinto dalla vicenda il materiale per altri romanzi (\"Una questione privata\") e racconti (\"I ventitr\u00e9 giorni della citt\u00e0 di Alba\").\nLa polemica coinvolse filologi e critici, e sembr\u00f2 volgere a favore di Maria Corti, che nel 1978 pubblic\u00f2 un'edizione critica delle opere di Fenoglio in cui le due stesure del romanzo erano riportate integralmente (accanto a un altro testo molto interessante, tutto in inglese, battezzato dalla Corti \"Ur-Partigiano Johnny\"). L'edizione critica non ebbe la stessa fortuna commerciale dell'edizione del 1968.\nLa nuova edizione curata da Dante Isella nel 1992 e poi, rivista, nel 2001 (ancora per Einaudi, con in apertura un importante saggio critico sulla lingua di Fenoglio) modifica sia l'edizione del 1968, sia quella critica curata da Maria Corti, proponendo un testo che unisce la prima e la seconda redazione, ma in modo corretto e conferendo leggibilit\u00e0 al testo. Tuttavia, Isella non ha integrato alcuni episodi presenti solo nella prima stesura, privilegiando il \"work in progress\" dell'autore: ad esempio l'importante episodio del padre di Nord e del suo discorso ai partigiani, e la sua successiva morte, viene completamente omesso. Questa versione \u00e8 quella attualmente edita e tradotta.\nNel 2003 questa versione \u00e8 stata ristampata per una collana di classici del Novecento allegati al quotidiano La Repubblica: una prova ulteriore dell'interesse mai sopito del pubblico per questo romanzo. Ora sono disponibili una nuova edizione di \"Tutti i romanzi\" a cura di Gabriele Pedull\u00e0 (2012) e una di \"Tutti i racconti\" a cura di Luca Bufano (2007).\nNel 2015 \u00e8 uscita col titolo \"Il libro di Johnny\", a cura di Gabriele Pedull\u00e0, una versione innovativa del testo, che accoglie l'idea di ripristinare l'iter narrativo della vita del personaggio, dagli anni del liceo di Alba alla guerra civile coi partigiani. Frammento dopo frammento, viene cos\u00ec ricostruito in un unico grande ciclo il continuum del romanzo.\nDa segnalare che nella trasposizione cinematografica del romanzo il regista Guido Chiesa si rif\u00e0 esplicitamente alla prima stesura, che non termina con la possibile morte del protagonista, ma con il dialogo di Pierre e Johnny, anche se il regista ha aggiunto la scena finale di Johnny che continua a sparare, mentre Pierre gli dice di ritirarsi: la pellicola termina con uno sparo e la scritta \"Due mesi dopo la guerra era finita\", lasciando incerto il destino di Johnny."}
{"id": "245884", "revid": "2015763", "url": "https://it.wikipedia.org/wiki?curid=245884", "title": "Wilhelm Reich", "text": "Allievo di Sigmund Freud, divenne noto per le sue ricerche sul ruolo sociale della sessualit\u00e0, per i suoi studi sul rapporto fra autoritarismo e repressione sessuale, nonch\u00e9 per la sua teoria sulla cosiddetta \"energia orgonica\". Arrestato dall'FBI poich\u00e9 un collega aveva trasportato materiale del loro laboratorio attraversando il confine tra due stati, violando pertanto una legge federale, fu assolto da queste accuse ma fu condannato lo stesso per oltraggio alla corte a due anni di carcere senza condizionale; mor\u00ec per un malore in prigione nel 1957, una settimana prima della prevista libert\u00e0 sulla parola.\nBiografia.\nReich nacque nel piccolo villaggio di Dobrzcynica (noto oggi come Dobrjanytsji o Dobzau), nei pressi di Leopoli, nella parte polacca della Galizia; attualmente \u00e8 situato in Ucraina, nell'oblast di Lviv (nome ucraino di Leopoli), che all'epoca era ai limiti dell'Impero austro-ungarico. La famiglia di Reich era benestante e il padre non fece frequentare ai propri figli le scuole pubbliche, ma li fece istruire da un tutore privato, fatto non vietato dalle leggi dell'epoca. I Reich erano di origine ebraica, ma non diedero ai figli una educazione religiosa ebraica, n\u00e9 appartennero mai a movimenti religiosi, assicurando loro la libert\u00e0 di pensiero.\nNel 1910, a tredici anni, inform\u00f2 il padre della relazione tra il proprio tutore e la madre. Poco dopo la madre si suicid\u00f2 probabilmente come risposta ai pestaggi quotidiani da parte del marito dopo quella scoperta. Quattro anni dopo mor\u00ec anche il padre e Wilhelm, diciassettenne, si fece carico dell'impresa familiare e dei possedimenti agricoli, che perse poi con la guerra. Finita la guerra si iscrisse a giurisprudenza presso l'Universit\u00e0 di Vienna, ma poco dopo pass\u00f2 a Medicina, ove si laure\u00f2 nel 1922 dopo quattro anni di corso anzich\u00e9 sei, come era consentito ai reduci di guerra. In questo periodo mantenne il fratello minore, che morir\u00e0 ventiseienne, dando ripetizioni agli studenti universitari.\nI primi studi.\nNel 1919, al secondo anno di questo \"cursus studiorum\", organizz\u00f2 un seminario di sessuologia, ritenendo che la materia fosse il punto debole della facolt\u00e0 ed invit\u00f2 anche alcuni psicoanalisti. Nello stesso anno, grazie alla stima che dimostr\u00f2 per lui Paul Federn, divenne membro della Societ\u00e0 Psicoanalitica di Vienna, fondata da Freud, Adler, Kahane, Reitler e Stekel e gi\u00e0 nel 1919 inizi\u00f2 a trattare pazienti.\nNel 1922, anno della laurea, spos\u00f2 Annie Pink, famosa psichiatra, inizialmente sua paziente come il discepolo Alexander Lowen e inizi\u00f2 a lavorare nella Clinica Psicoanalitica fondata proprio quell'anno da Freud. Tra il 1924 e il 1930, ormai professore, insegn\u00f2 all'Istituto di Formazione Psicoanalitica di Vienna. Nel 1925 pubblic\u00f2 un libro, \"Il carattere pulsionale\", sulla psicopatologia dell'Io. In esso confrontava un panel di nevrotici con inibizioni pulsionali con uno composto da soggetti pulsionalmente disinibiti (affetti cio\u00e8 da disturbi borderline). Fu qui che per la prima volta si accorse che alcuni problemi avevano una relazione con la condizione sociale dei pazienti (Cfr. Erich Fromm).\nPsicoanalisi e politica.\nLa stima di Freud per Reich aument\u00f2 regolarmente fino al 1927, anno della sua iscrizione al Partito Comunista di Germania e della pubblicazione del libro \"La funzione dell'orgasmo,\" libro dedicato a Freud stesso. Il libro poneva Reich in contrapposizione con i colleghi e proprio a causa del rifiuto da parte di Reich della 'pulsione di morte' da poco teorizzata da Freud, venne escluso dalla Societ\u00e0 Psicoanalitica Viennese dallo stesso Freud. Si allontanava inoltre dalle scoperte di Freud sulla plasticit\u00e0 della libido ed i \"Tre saggi sulla teoria sessuale\", che definiscono lo sviluppo sessuale umano dalla nascita alla maturit\u00e0 negando la 'fase di latenza' del bambino e riconducendola a inibizioni socio-culturali. Reich spesso a sostegno delle sue considerazioni, richiama nei suoi scritti le teorie e le osservazioni etnografiche di Bronis\u0142aw Malinowski sulla comunit\u00e0 trobriandese.\nIn questo periodo matur\u00f2 in Reich la convinzione che vi fosse un nesso tra repressione sociale e repressione della sessualit\u00e0 (idea ripresa da Marcuse in \"Eros e Civilt\u00e0\"), differenziandosi in questo da Freud, che da sempre interessato all'aspetto sociale delle nevrosi, a partire dalla scoperta del complesso di Edipo, nel processo di sviluppo della psicoanalisi dalla contrapposizione tra istinto di conservazione e istinto sessuale era pervenuto al dualismo tra amore e odio.\nIl dualismo tra Eros e Thanatos, al quale Freud poteva finalmente ricondurre i fenomeni del sadismo e del masochismo, fu respinto con vigore da Reich, affermando egli una predisposizione della libido a disporsi con bont\u00e0 e amore, quando potesse svilupparsi senza repressione.\nReich affermava: \"fondamentalmente la vita \u00e8 semplice, la complica solo la struttura umana quando \u00e8 caratterizzata dalla paura di vivere\", invertendo cos\u00ec i termini freudiani, che afferivano alla paura della morte.\nNel 1930 Reich emigr\u00f2 a Berlino, si iscrisse al KPD e nel suo ambito fond\u00f2 l'Associazione per una politica sessuale proletaria (Sexpol); scopo dell'associazione era promuovere l'educazione sessuale dei giovani della classe operaia, indirizzandola in senso rivoluzionario e anticapitalistico.\nNel 1921, con la pubblicazione di \"Massenpsychologie und Ich-Analyse\", Freud aveva proseguito nell'analisi dei meccanismi sociali iniziata circa 10 anni prima con \"Totem e Tab\u00f9\". Nel 1930\u20131933 Reich, partendo dalle scoperte di Freud, scriveva \"Massenpsychologie des Faschismus\" (\"Psicologia di massa del fascismo\") nel tentativo di fondere le acquisizioni psicoanalitiche e del carattere con gli studi e le osservazioni sociali condotte, arrivando a definire la struttura psicologica degli individui e delle masse che soggiacciono al potere dispotico del nazi-fascismo e dei dittatori in genere.\nNel 1933 Reich ruppe col Partito comunista tedesco. L'associazione Sexpol aveva cominciato a elaborare una forte critica all'involuzione burocratico-autoritaria e al conservatorismo in materia di morale sessuale, cui anche la KPD aveva soggiaciuto per effetto dell'egemonia di Stalin.\nFuga negli Stati Uniti.\nL'ascesa al potere di Hitler costrinse Reich a lasciare Berlino e a ridursi esule in Austria e in Scandinavia. Le sue opere furono messe al bando dai nazisti e Reich, di origine ebraica, decise di fuggire trasferendosi nel 1939 negli Stati Uniti d'America, dove continu\u00f2 le sue ricerche volte a trovare la cura per malattie come il cancro.\nA met\u00e0 degli anni Trenta Reich fin\u00ec per sostenere di avere scoperto durante i suoi studi sull'orgasmo nell'ambito della psicologia un'energia cosmica, che chiam\u00f2 orgonica, asserendo che fosse contenuta nell'atmosfera e nella materia vivente. In mancanza di prove, questa sua opinione non fu mai accettata dal mondo scientifico.\nProcesso e condanna.\nNel 1947, a seguito di una serie di articoli sull'energia orgonica pubblicati su \"The New Republic\" e \"Harper's\", la Food and Drug Administration (FDA), che aveva iniziato a investigare sulle affermazioni di Reich sulla \"terapia orgonica\", ne imped\u00ec la promozione come trattamento medico e il tribunale censur\u00f2 le opere di Reich \"in toto\" (comprese le pubblicazioni precedenti al 'periodo americano' e quindi di stampo puramente psicoanalitico). Tra il 1947 e il 1951 condusse il progetto ORANUR.\nProcessato per violazione di quel divieto, Reich si difese da solo, inviando al giudice le proprie pubblicazioni; alla fine fu condannato a due anni di reclusione per oltraggio alla corte, ma non per frode medica, accusa da cui venne assolto.\nNegli ultimi anni Reich cominci\u00f2 a soffrire di paranoie e apparenti squilibri psicologici, probabilmente in seguito alle ripetute persecuzioni o quelle che lui riteneva tali. Anche il clima politico anticomunista del maccartismo non giov\u00f2 alla sua salute e alla sua posizione pubblica.\nMorte.\nArrestato dall'FBI l'11 marzo 1957 e internato in un carcere federale del Connecticut e poi in quello di Lewisburg in Pennsylvania, continu\u00f2 comunque a scrivere; lo psichiatra della struttura, che lo visit\u00f2 pi\u00f9 volte, gli diagnostic\u00f2 sintomi psicotici come manie di persecuzione. Reich mor\u00ec in prigione per un attacco cardiaco otto mesi dopo, il 3 novembre 1957, pochi giorni prima del suo rilascio sulla parola (previsto per il 10 novembre, dopo che aveva scontato circa un terzo della pena comminata).\nIl certificato di morte riporta che mor\u00ec per \"insufficienza cardiaca con un infarto miocardico acuto associato ad uno stato di arteriosclerosi generale e sclerosi delle arterie coronarie\". Il figlio Peter lament\u00f2 la misteriosa scomparsa di alcuni manoscritti importanti, redatti dal padre durante la prigionia. I funerali si svolsero nella sua tenuta denominata \"Orgonon\", comprendente anche la casa-laboratorio e situata a Rangeley (Maine), dove venne sepolto e dove oggi ha sede il Wilhelm Reich Museum. La figlia Eva ha seguito le orme del padre divenendo medico e psicoanalista.\nPensiero Funzionale.\nL'evoluzione del pensiero di Reich \u00e8 illustrata da lui stesso nello scritto 'La Funzione dell'Orgasmo' nel quale egli ripercorre la sua biografia scientifica e cerca di chiarire come pervenne alle sue originali e - letteralmente incredibili - scoperte. Egli delega nel testo, al lettore la possibilit\u00e0 di districarsi nella complicata maglia socio-politico-antropologica che sottende ai suoi studi e alle sue ricerche. \nNella sua opera come psicoterapeuta egli si spost\u00f2 sempre di pi\u00f9 da un approccio psicoanalitico classico ad uno somato-psichico (definito da Reich 'vegetoterapia analitico-caratteriale') fino ad una visione esclusivamente somatica detta 'orgonomia' o pi\u00f9 propriamente 'terapia orgonomica'. L'approccio verbale appreso durante il suo passato da psicoanalista rimaneva indispensabile sia per la relazione col paziente sia per la terapia in senso stretto. Questo passaggio da un approccio psicologico ad uno somatico viene descritto nei libri 'L'analisi del carattere' e 'Biopatia del cancro'.\nPartendo dal principio che in ogni individuo dovesse essere residuata una traccia del primitivo contatto con il proprio 'nucleo vitale originario' (tale traccia seppur piccola e nascosta, viene ritenuta ancora recuperabile), Reich vedeva come priorit\u00e0 etica da parte del medico, quella di effettuare una educazione precoce (a partire dall'infanzia, ove possibile) ad una corretta igiene sessuo-affettiva per far loro recuperare un contatto con tale 'nucleo vitale' pi\u00f9 profondo, esprimere e liberare le energie vitali 'bloccate' dalla cosiddetta 'armatura caratteriale'. \nTutto il pensiero di Reich, da lui stesso definito 'Pensiero Funzionale', lo condusse a intraprendere una carriera scientifica tesa alla ricerca, non solo di un principio unificatore della realt\u00e0, ma soprattutto rivolta a ridefinire una condizione di salute psichica globale, culturalmente e politicamente codificata e salvaguardata. Gli studi di Reich sono stati tra i primi a tendere ad un approccio bio-psico-sociale in ambito psichiatrico, ponendo l'attenzione alla tematica della povert\u00e0, delle differenze di classe e di genere e soprattutto delle risorse per accedere ad una salute sessuo-affettiva da parte dei giovani.\nLa terapia 'reichiana' si pu\u00f2 considerare come una rieducazione/riabilitazione del sistema nervoso autonomico, che attraverso esercizi e tecniche somatiche o somato-psichiche, viene rimesso nelle condizioni di essere asservito ala salute globale dell'individuo (funzione biologica originaria che viene perduta proprio a causa delle inibizioni, dei traumi e delle violenze culturalmente tramandate all'interno dei nuclei familiari e che si autoriproducono di generazione in generazione impedendo agli esseri umani di potere svincolarsi da un sistema di tradizioni patriarcali che riproduce, non solo i propri costumi, ma soprattutto la 'peste emozionale' e gli stessi prototipi di carattere patologico negli individui. Interrompere questo circolo vizioso, per Reich significa emancipare la societ\u00e0 da una condizione patologica, anti-igienica e anti-ecologica che si protrae e riproduce da millenni nella cultura occidentale. Nelle sue stesse parole:Superai il mio timore delle azioni dei malati e scoprii un mondo insospettato. In fondo al meccanismo nevrotico, dietro tutte le fantasie e gli impulsi pericolosi, grotteschi e irrazionali, trovai che una parte della loro natura era rimasta semplice, spontanea e pulita.\nRapporti con le teorie freudiane.\nCome Freud, Reich era un assertore della sessualit\u00e0 come elemento centrale della psicanalisi; alla base della teorizzazione reichiana vi erano i postulati appartenenti al primo periodo di ricerca di Freud, che riteneva di aver scoperto la libido pulsione \"energia vitale\", ovvero la \"forza motrice somatopsichica\". Reich la interpreta come un fenomeno fisico, come bio-elettricit\u00e0 che scorre nel corpo umano (e poi come \u201cenergia orgonica\u201d a livello cosmico). Nel suo pensiero diviene quindi centrale il concetto di \u201cpotenza orgastica\u201d, ossia la capacit\u00e0 di abbandonarsi allo spasmo involontario dell\u2019organismo, all\u2019acme dell\u2019atto sessuale, e di scaricare completamente l\u2019eccitazione. Tale scarica impedisce la formazione di conflitti psichici e blocchi energetici (\u201cingorgo sessuale\u201d) responsabili delle nevrosi.\nAllontanamento da Freud.\nVi sono diversi aspetti che hanno allontanato Reich dal suo maestro.\nReich rifiuta la teoria della pulsione di morte: mentre Freud, nell'evoluzione della concezione dualistica degli istinti (prima contrapposta tra istinto di conservazione e istinto sessuale), ritiene che questa pulsione (che tende a portare nello stato di quiete la materia vivente) sia radicata nell'essenza di tutti gli esseri animati, come la mantide religiosa e altri, nei quali l'atto di fecondazione porta alla morte. Per Reich si tratta di una pulsione secondaria rispetto all'unico istinto primario che per lui \u00e8 e rimane quello \"vitale\", deducendo che sadismo e masochismo fino all'autodistruzione derivano dalla nevrosi, dalla \"distorsione e corruzione delle \"funzioni naturali\"\" connaturate all'individuo.\nAnche la lontananza fisica e il contatto con altre culture hanno allontanato i due scienziati. Durante il periodo che trascorse a Oslo Reich condusse diversi esperimenti per sbloccare le tensioni muscolari psicosomatiche, ritenendo che una terapia della mente non potesse prescindere da una cura del corpo. Questa teoria sar\u00e0 sviluppata dal suo discepolo Alexander Lowen, i cui metodi hanno incontrato un successo ben maggiore di quelli del suo \u00abgeniale maestro\u00bb, come ebbe a dire lo stesso Lowen.\nFreud andava sperimentando che una psicoterapia efficiente, salvo casi di nevrosi difficili quali le sindromi maniaco-depressive e forme di schizofrenia e paranoia grave, era possibile ottenerla con gli strumenti messi a punto progressivamente dalla psicoanalisi. Abbandonata l'ipnosi, che aveva appreso da Charcot a Parigi, era passato alle associazioni libere, all'analisi dei sogni e degli atti mancati, all'analisi della nevrosi di transfert - il rapporto che si sviluppa attraverso fasi positive e negative nella relazione tra paziente e analista - tutto ci\u00f2 conducendo all'abreazione risolutiva dei traumi instauratisi nella mente del paziente, intesi come veri e propri blocchi dell'energia psichica che \"gira a vuoto\" producendo sofferenze. Nella pratica, come affermava Freud, si trattava di rendere coscienti processi inconsci deleteri, conducendo ad un allargamento della coscienza, laddove prima c'era l'inconscio.\nSecondo Reich la scoperta dei \"blocchi psichici\" poteva essere facilitata dall'eliminazione dei \"blocchi fisici\", poich\u00e9 alla corazza caratteriale corrisponde una corazza somatica. Con tali studi Reich si pone come precursore della medicina psicosomatica.\nLa sessualit\u00e0 e il concetto di \"corazza\".\nLa funzione dell'orgasmo.\nSulla base delle osservazioni fatte durante la psicoanalisi dei suoi pazienti, Reich avvert\u00ec la necessit\u00e0 di dare una spiegazione alle esigenze sessuali degli individui e la trov\u00f2 nella riproposizione della dualit\u00e0 corpo/energia, ritenendo di aver individuato il principio funzionale in base al quale la carica energetica naturale che alimenta ogni organismo vivente presto o tardi deve essere scaricata. Secondo Reich la funzione erettile non sarebbe altro che l'espressione meccanica dell'accumulo di energia - da cui la distinzione tra \"orgasmo genitale\" (l'eiaculazione) e orgasmo sessuale (la scarica di energia in eccesso): la pratica dell'amplesso porterebbe l'organismo ad accumulare la massima quantit\u00e0 possibile di energia sino al raggiungimento dell'acme sessuale, quando grazie all'orgasmo questa sarebbe scaricata con la conseguente distensione. \nLe descrizioni di Reich circa la sessualit\u00e0 femminile sono inizialmente del tutto assenti, forse per influenza freudiana. In altra sede Reich invece afferma che la sessualit\u00e0 della donna non differisce da quella maschile. L'intero libro \u00e8 ricco di riferimenti alla sessualit\u00e0 ed all'orgasmo femminile con numerosi esempi clinici.\nLa funzione basilare di ogni essere vivente fu ritenuta essere quella orgastica. Reich contestava la funzione riproduttiva generalmente attribuita all'orgasmo dalla biologia, sostituendola con una valenza energetica che si tradurrebbe nei dualismi tensione/erezione e scarica/eiaculazione. Reich ritenne che la scarica di energia sessuale fosse una necessit\u00e0 improcrastinabile al fine di preservare le funzioni biologiche dell'organismo. In particolare egli attribuiva le nevrosi e le conseguenze fisiche ed energetiche delle stesse all'insoddisfazione orgastica e cio\u00e8 al fatto che l'energia in eccesso non fosse scaricata completamente. I traumi psicologici affliggerebbero sia il corpo, sia le funzioni orgastiche e Reich, a differenza delle teorie della psicologia a lui contemporanea su quelle che venivano definite psicopatologie, le considerava piuttosto il risultato di traumi vissuti dall'individuo nei casi in cui le imposizioni culturali ed educative fossero volte a reprimere la necessit\u00e0 di una scarica totale dell'energia in eccesso attraverso l'orgasmo.\nFin dalle prime ricerche Reich sostenne che la maggior parte delle nevrosi mostravano una particolare struttura stratificata e svilupp\u00f2 in seguito l'idea che questi \"strati\" potessero avere una vera e propria connotazione fisica e ostacolassero il naturale fluire dell'energia nell'organismo, alterando cos\u00ec il meccanismo naturale di carica/tensione e scarica/distensione. Le stratificazioni non necessariamente ostacolerebbero le funzioni genitali, ma porterebbero progressivamente all'impotenza sessuale, con la conseguente incapacit\u00e0 di liberare completamente l'energia in eccesso e di raggiungere una distensione completa, pur mantenendo la capacit\u00e0 di ottenere l'orgasmo fisico.\nLa corazza emozionale e muscolare.\nCon il termine di \"corazza\", si indica l'ancoraggio bio-psicologico della repressione emozionale, o pi\u00f9 semplicemente, come indica il termine stesso, lo scudo sia fisico che mentale dietro il quale la personalit\u00e0 (da \"persona\", maschera) si nasconde per proteggere l'individuo.\nLa corazza ha la tendenza a \"fossilizzarsi\" e a non evolversi seguendo lo sviluppo dell'individuo durante il corso della propria vita.\n\u00c8 in questa fase che la corazza cessa di svolgere il suo ruolo primario di difesa e si trasforma in una mera \"zavorra\" che limita la libert\u00e0 e la felicit\u00e0 dell'individuo. L'equilibrio psichico garantito dalla corazza ha quindi un prezzo; in cambio ci protegge da quei traumi che non siamo riusciti a rimuovere (altra differenza con Freud) e riduce l'ansia e la paura apparente. In verit\u00e0 una corazza molto sviluppata nasconde una profonda insicurezza interiore ed una forte sfiducia nell'ambiente esterno, percepito come ostile e pericoloso.\nCostruzione della corazza.\nEsattamente come Freud (ed in accordo con le moderne teorie sulla plasticit\u00e0 cerebrale) Reich ritiene che la corazza inizi a formarsi gi\u00e0 nella prima infanzia, come risposta del bambino ai limiti che gli vengono posti.\nA differenza delle successive teorie comportamentali, per Reich questo adattamento non \u00e8 superficiale ma profondo. (cfr. formazione del cosiddetto \"Bambino libero\" e del cosiddetto \"Bambino adattato\" in Analisi transazionale). Secondo Reich, essendo la corazza un'utile \"barriera al dolore\", il suo sviluppo \u00e8 tendenzialmente legato alla quantit\u00e0 di sofferenza \"prolungata\" cui \u00e8 esposto il fanciullo (flusso).\nL'intensit\u00e0 del dolore invece pu\u00f2 produrre pi\u00f9 facilmente un trauma specifico ed una sua conseguente rimozione: quando questa intensit\u00e0 non \u00e8 sufficientemente elevata, ma ha tuttavia carattere di continuit\u00e0, ecco che nasce l'esigenza di proteggersi con una \"struttura duratura\" e non temporanea, in quanto la nostra psiche si attende che il dolore ritorni di continuo e non sia sufficiente eliminarlo \"una volta soltanto\".\nQuando il dolore si allontana, per\u00f2, resta la corazza, a perenne memoria. A livello fisico le parti (muscolatura e sistema osseo) coinvolti sono soprattutto il torace e il diaframma (sede della respirazione), il collo e le spalle, la colonna vertebrale (ed in particolare la zona anale e la pelvica).\nEliminazione della corazza.\nAnche se la corazza \u00e8 una \"struttura\" psicofisica che tende a consolidarsi nel tempo, secondo molti \u00e8 possibile almeno ridurre alcuni dei limiti che ci pone nella quotidianit\u00e0.\nGli psicoterapeuti che si fondano sugli studi di Reich sono anche convinti assertori delle malattie psicosomatiche e ritengono che cos\u00ec come un dolore psichico pu\u00f2 indebolire le difese immunitarie facendo ammalare il corpo, si possa percorrere il percorso opposto, mantenendo \"sano\" il corpo; in fin dei conti gi\u00e0 gli antichi dicevano \"mens sana in corpore sano\".\nAll'epoca di Reich gli effetti benefici dello sport erano poco noti e si preferiva sottoporre i pazienti in terapia a massaggi stimolanti o rilassanti a seconda del problema psicologico. Alcune tecniche di rilassamento e respirazione hanno aspetti in comune con l'autoipnosi di matrice Freudiana.\nAd una forma di rilassamento fisico deve associarsi, secondo Reich, una forma di \"liberazione mentale\" mediante il rilascio a livello cerebrale di endorfine. All'epoca il sistema pi\u00f9 noto (e semplice) per produrre le endorfine era l'orgasmo: qui si fonda, a torto o a ragione, l'importanza che Reich dava all'orgasmo e di conseguenza alla \"liberazione dei costumi sessuali\" al fine di rendere l'uomo pi\u00f9 libero e consapevole della propria sessualit\u00e0 e dei legami tra una \"sessualit\u00e0 repressa\" e l'insorgere di patologie psicofisiche.\nL'orgone.\nNel 1942 ipotizz\u00f2 che le malattie psichiche avessero un'eziologia \"energetica\" e che a questa energia (l'orgone) fossero collegati la sessualit\u00e0 e l'orgasmo.\nReich ipotizz\u00f2 inoltre che esistesse un dualismo tra materia ed energia e concep\u00ec l'orgone come un'energia basilare che avrebbe permeato l'universo: di conseguenza ritenne la sua teoria funzionalmente applicabile anche ad altri ambiti oltre che a quello psicologico, quali ad esempio la meteorologia e l'astronomia. Ritenne inoltre che le teorie da lui formulate fornissero una risposta logica a importanti quesiti, quali una definizione scientifica della vita che permettesse di distinguere nettamente tra \"animato\" e \"inanimato\".\nReich consider\u00f2 inoltre l'insorgere del cancro come la controparte fisica di una \"biopatia\" (ovvero una patologia energetica), da ricercarsi nel ristagno dell'energia orgonica in eccesso.\nIn base alle caratteristiche individuate per l'energia orgonica, Reich ritenne di aver individuato analogie funzionali con una serie di fenomeni naturali, quali le aurore boreali, gli uragani, il moto e la forma dei corpi celesti, e in particolare la forma delle galassie e la forza di gravit\u00e0. Alcuni fenomeni naturali macroscopici sarebbero il risultato di semplici superimposizioni di flussi di orgone.\nReich intraprese una vasta ricerca con lo scopo di dimostrare le potenzialit\u00e0 della sua scoperta e cercando di produrre riscontri pratici. Vennero condotti numerosi esperimenti nei quali venivano utilizzate apparecchiature appositamente inventate sulla base dei principi che Reich riteneva di aver individuato fino a quel momento. Avrebbe realizzato degli \"accumulatori di orgone\" (detti \"ORAC\", acronimo per \"orgone accumulators\") con i quali si proponeva di curare malattie come tumori e un altro dispositivo, che chiam\u00f2 \"cloud buster\" (letteralmente \"acchiappanuvole\"). Questo si sarebbe basato sul principio secondo cui piccoli potenziali di orgone verrebbero attratti verso grandi potenziali. Il dispositivo sarebbe stato \u201calimentato\u201d tramite un flusso di acqua corrente quale un torrente, che possiederebbe un grande potenziale di orgone: tramite esso Reich riteneva fosse possibile creare un flusso di orgone direzionato che, incrociato con quello naturale atmosferico, avrebbe potuto produrre o dissolvere le nuvole.\nTra il 1947 e il 1951 Reich condusse l'\"esperimento ORANUR\", che riguardava lo stato di \"ipereccitazione\" a cui sarebbe stata sottoposta la presunta \"energia orgonica\" se a contatto con materiali radioattivi (energia nucleare). L'effetto dell'esperimento fu diverso da quello che Reich si aspettava e lo port\u00f2 ad ipotizzare l'esistenza dell'\"orgone negativo\" o \"DOR\" (acronimo di \"deathly orgone\", ovvero \"orgone mortale\"). Dopo la presunta scoperta del DOR Reich attiv\u00f2 diverse serie di operazioni pensando di poter debellare la siccit\u00e0 utilizzando i macchinari da lui inventati.\nReich, le masse e il movimento per la liberazione sessuale.\nReich visse all'inizio del XX secolo in una Europa continentale contadina e borghese, almeno trent'anni prima del movimento del Sessantotto, quando per la prima volta nel mondo viene messa in dubbio l'etica sessuale in vigore nel mondo occidentale. Reich si affianc\u00f2 al filone, ispirato anche da Freud e dalla sua teoria sui tab\u00f9, che spingeva al riconoscimento di una libert\u00e0 sessuale primitiva di molti popoli \"non civilizzati\" in altre parti del pianeta; questa sessualit\u00e0 \u00e8 vista come la sessualit\u00e0 naturale, priva di timori e falsa pudicizia. \u00c8 proprio per le sue teorie sulla sessualit\u00e0 ed i suoi appelli pubblici per la liberazione dei costumi che Reich \u00e8 passato alla storia, considerato unanimemente il \"profeta\" della \"rivoluzione sessuale\" che scosse l'Europa tra gli anni sessanta e gli anni settanta.\nReich tende a identificare la salute psichica con la liberazione della sessualit\u00e0;\npoich\u00e9 la nevrosi \u00e8 un fenomeno di massa, la soluzione non pu\u00f2 essere individuale (le cure psicanalitiche, lunghe e costose), ma deve consistere nella prevenzione sociale tramite misure politiche.\nReich riesce cos\u00ec a coniugare Marx e Freud, accusando la classe dominante di mantenere l'ordine sociale (e con esso la propria supremazia) reprimendo il libero manifestarsi dell'energia sessuale.\nLa morale sessuale dominante nella societ\u00e0 e nella famiglia si esplica in sostanza, tramite una struttura psichica che reprime le pulsioni sessuali, generando nevrosi e infelicit\u00e0. con un'educazione dolce e severa la famiglia instaura una dipendenza emotiva che incentiva la permanenza nelle mura di casa e ostacola l'allontanamento dei figli, e la piena capacit\u00e0 di lotta inizialmente verso l'autorit\u00e0 paterna, e in un secondo momento lotta di classe verso l'ordine costituito.\nReich ha in questo profondamente influenzato studiosi come Fromm e Marcuse.\nSadismo e fascismo.\nReich distingueva nettamente la sessualit\u00e0 sana e naturale, da quella perversa (nel senso freudiano di perversione) e pornografica. L\u2019uomo nevrotico, quando non \u00e8 impotente, vive una sessualit\u00e0 distorta, di tipo sadico o narcisistico, che provoca la ripugnanza delle donne. La sessualit\u00e0 genitale-orgastica promossa da Reich consiste nell\u2019 \u201cabbraccio amoroso\u201d, non \u00e8 n\u00e9 un atto di evacuazione accompagnato da disgusto, n\u00e9 una dimostrazione di conquista.\nEgli riteneva che per effetto della repressione, la liberazione sessuale, se attuata senza responsabilit\u00e0, avrebbe causato un'eccessiva fuoriuscita di energia e quindi una sessualit\u00e0 eccessiva e non appagante, o una di tipo sadico-pornografico, come conseguenza diretta della chiusura precedente e valvola di sfogo, al posto di una sessualit\u00e0 erotico-libertaria; non per questo per\u00f2 la repressione deve continuare, anzi va lentamente sostituita, senza proibizioni, da una sessualit\u00e0 sana e libera.\nDa ci\u00f2 deriverebbe anche il fascismo stesso: \nQuesti studi degli anni '30 sull'autoritarismo e il totalitarismo come patologie psichiche di massa, assieme a quelli di Erich Fromm, influenzeranno anche la nozione di personalit\u00e0 autoritaria descritta da Theodor Adorno e dalla scuola di Francoforte per la prima volta nel 1950.\nLa \"peste emozionale\".\nReich sostenne che i movimenti di masse alienate, inneggianti alla guerra, al razzismo, al linciaggio e alla crudelt\u00e0, sono vittime della cosiddetta \"peste emozionale\" (su cui scriveranno anche Marcuse, Fromm, Hannah Arendt e Albert Camus). Questo concetto \u00e8 relativo sia al concetto di psicologia delle masse di Freud, sia con la nozione di alienazione di Marx.\nVi sono alcuni feticci che conducono alla \"piaga\", quali il nazionalismo, il patriottismo esasperato, la tradizione, il patriarcato, l'autoritarismo, il familismo, la religione, l'obbedienza e le gerarchie, tutti processi di disumanizzazione in cui gli individui vengono trasformati in una massa meccanizzata, ad opera delle classi dirigenti \"psicopatiche\" della societ\u00e0.\nReich e il comunismo.\nWilhelm Reich \u00e8 considerato anche il fondatore della corrente politico-sociologica del \"freudo-marxismo\", specie con la sua opera \"Materialismo dialettico e psicoanalisi\". Gi\u00e0 precedentemente altri analisti, come Sigfrid Bernfeld, avevano tentato di accostare le concezioni marxiane a quelle psicoanalitiche ma il saggio di Reich rappresenta una sorta di spartiacque tra una psicoanalisi intesa come esclusivo lavoro terapeutico sul singolo e una psicoanalisi che invece considera le masse popolari, quindi la societ\u00e0, come terreno di azione in cui innestare le istanze di liberazione rivoluzionaria coadiuvati dalla conoscenza della psicologia di massa.\nReich si iscrisse nel 1927 al Partito Comunista d'Austria, tentando la prima coniugazione tra marxismo e psicoanalisi, a cui lo stesso Freud, critico su alcuni aspetti del marxismo, si opporr\u00e0.\nLa militanza nel partito consente a Reich di scoprire quella che avrebbe definito in seguito come la \"materia sessuale di massa\": ad esempio l'assenza di una sessualit\u00e0 sana e soddisfacente conduceva alla nevrosi di origine sessuale ed alle angosce adolescenziali, frutto anche della scarsa informazione in materia. Chi pagava maggiormente per questi limiti posti dalla societ\u00e0 attraverso i suoi tab\u00f9 erano le classi meno abbienti e istruite, quelle che subivano passivamente il potere e non avevano gli strumenti per ribellarsi: il luogo di incontro tra Reich e i suoi pazienti erano i \"centri popolari di igiene sessuale\", da poco istituiti per consentire al proletariato di accedere a terapie psicologiche altrimenti troppo onerose.\nEgli contest\u00f2 i termini marxisti \"borghese\" e \"proletario\" sostituendoli con \"reazionario\" e \"libertario\", ammettendo che tali qualifiche sono trasversali alle classi sociali, con una pi\u00f9 marcata accentuazione repressiva nelle classi meno abbienti.\nIn questo periodo da \"medico del popolo\" Reich trae gli elementi esperienziali per contestare teorie e pratiche terapeutiche freudiane. Su questi argomenti scrive in quegli anni diversi testi tra cui: \"La funzione dell'orgasmo\" (1927) e \"Materialismo dialettico e psicoanalisi\" (1929).\nReich anche in opere successive come \"L'irruzione della morale sessuale coercitiva\" e \"Psicologia di massa del fascismo\" fa molti riferimenti antropologici, specie antropologico-culturali e storici.\nDel resto la Storia era stata trascurata dallo stesso Freud. \u00c8 necessario, afferma Reich, considerare la natura, segnatamente la \"natura umana\" (su questo concetto le diatribe sono molte, pure in campo marxista) e parimenti l\u2019evoluzione della struttura sociale. La Storia \u00e8 un flusso dialettico di eventi che riguarda i singoli individui e le masse.\nNatura e cultura (Nature-Nurture) debbono essere viste come un sistema in cui le interrelazioni dei suoi elementi causano i fenomeni complessi che caratterizzano lo svolgersi delle societ\u00e0 umane nella storia, appunto. Non bisogna cadere, sostiene Reich in pi\u00f9 parti della sua opera (precedente il \"periodo orgonomico\"), in un naturalismo inemendabile. \u00c8 bene considerare gli eventi individuali e sociali sotto l'ottica storica perch\u00e9 solo cos\u00ec \u00e8 pensabile una trasformazione sociale che altrimenti sarebbe impossibile dato che ogni fenomeno verrebbe inscritto nel nostro patrimonio genetico, n\u00e9 pi\u00f9 n\u00e9 meno dei programmi istintuali delle altre specie viventi.\nQuando nel 1930 Reich si trasferisce a Berlino, milita attivamente nel Partito Comunista Tedesco.\nPubblica le opere pi\u00f9 importanti negli anni trenta: \"L'irruzione della morale sessuale coercitiva\" (1932), \"La lotta sessuale dei giovani\" (1932), \"Analisi del carattere\" (1933), \"La psicologia di massa del fascismo\" (1933) e, infine, \"La rivoluzione sessuale\" (1936).\nIn rotta con il partito fin dal 1932 a causa della sua propaganda anti-stalinista (in passato aveva avuto una corrispondenza epistolare anche con Lev Trotsky) tra i giovani iscritti e per le posizioni propugnate nel saggio \"La psicologia di massa del fascismo\" (dove individua nel fascismo \"l'espressione politicamente organizzata della struttura caratteriale umana media\" in quanto costituisce \"l'atteggiamento fondamentale dell'uomo autoritariamente represso dalla civilt\u00e0 delle macchine\"), Reich \u00e8 anche bandito\u00a0\u2013 nel 1934 \u2013 dalla \"Societ\u00e0 psicoanalitica internazionale\", mentre gi\u00e0 si trova a vagabondare per l'Europa per sottrarsi al nazismo oramai dilagante.\nReich e gli alieni.\nNei suoi ultimi anni Reich ha narrato in diverse circostanze di quelle che riteneva le sue esperienze con gli extraterrestri.\nIn particolare in uno dei suoi ultimi libri, \"Contact With Space\", riferisce di un presunto avvistamento con una astronave aliena, che sarebbe avvenuta il 14 dicembre del 1954, nei cieli sopra il deserto dell'Arizona. Egli, puntando il suo Cloud buster in direzione della sfera luminosa o presunto UFO, sarebbe riuscito a respingere gli alieni, ma avrebbe ricevuto di ritorno un'onda di energia che lo colp\u00ec arrecandogli danno e non vi mise poco a riprendersi da quella presunta \"risposta\" offensiva dell'UFO. Da qui la supposizione che il cloud-buster in qualche maniera avesse infastidito l'UFO che aveva interpretato quel gesto come un attacco.\nReich ipotizz\u00f2 di poter essere egli stesso frutto di un incrocio con gli alieni:\nNel particolare clima culturale e sociale costituitosi negli Stati Uniti degli anni cinquanta, Reich, come molti americani in quegli anni, era stato molto impressionato dalla nuova ondata di avvistamenti di oggetti volanti non identificati. Egli formul\u00f2 la sua teoria sulla relazione fra orgone e UFO (che egli chiama EA, ossia \"energia Alfa\") proprio dopo aver letto il best seller di Donald Keyhoe \"Flying Saucers from Outer Space\" (1953) e la sua presunta battaglia con gli alieni avvenne solo tre settimane dopo che egli aveva visto \"La Guerra dei mondi\" (1953), un film che egli aveva entusiasticamente definito come \"un approccio piuttosto realistico all'emergenza planetaria\" (\"a rather realistic approach to the planetary emergency\").\nReich riteneva gli alieni responsabili del processo di desertificazione della Terra ed intenzionati a conquistare il pianeta. Secondo lui, il progetto degli alieni era quello di \"disseminare sul nostro pianeta il terribile DOR\". Questa adesione all'ufologia (peraltro interesse, nello stesso periodo, anche di altri psicoanalisti non convenzionali, come Carl Gustav Jung), e in particolare ad una variante della cosiddetta teoria del complotto sugli UFO, ha provocato molte critiche alla persona e alle teorie reichiane.\nInfluenza culturale.\nDalle idee di Reich trasse origine in Italia l'Associazione italiana per l'educazione demografica (AIED), fondata dallo psicologo Luigi de Marchi, convinto reichiano, che \u00e8 stato a lungo un collaboratore del Partito Radicale e di Radio radicale. De Marchi ha unito la psicologia reichiana al neo-malthusianesimo e alla preoccupazione del sovrappopolazione, nonch\u00e9 la critica ad alcuni aspetti della legge Basaglia e dell'antipsichiatria, sostenendo che la chiusura dei manicomi avrebbe provocato un aumento dei delitti in famiglia (legato ad un altro concetto reichiano, quello dell'autoritarismo famigliare tradizionale): De Marchi propose l'apertura di cliniche psichiatriche apposite, in cui la persona umana venisse rispettata ma curata.\nDall'eredit\u00e0 del suo ultimo e intenso periodo di ricerche orgonomiche sulla prevenzione delle nevrosi e delle biopatie svolta da Reich nell'OIRC, Eva Reich figlia e collaboratrice strettissima di Wilhelm Reich, svilupp\u00f2 l'approccio della Gentle Bioenergetics, anche definita vegetoterapia orgonomica dolce e la diffuse con l'impegno di tutta una vita in molti continenti. Nel 1995 con la sua collaborazione Silja Wendelstadt (psicologa e analista bioenergetica) fonda a Roma il Centro Studi Eva Reich per la prevenzione primaria delle patologie fisiche, psichiche e relazionali e la promozione della salute di mamma e bambino sin dal concepimento, e diffonde in Italia la metodologia orgonomica della Gentle Bioenergetics.\nOpere.\nIn Italiano:\nIn tedesco:\nIn inglese"}
{"id": "245893", "revid": "767487", "url": "https://it.wikipedia.org/wiki?curid=245893", "title": "Spider (film)", "text": "Spider \u00e8 un film del 2002 diretto da David Cronenberg. \u00c8 basato sul romanzo \"Spider\" di Patrick McGrath, che ha scritto anche la sceneggiatura.\nIl film \u00e8 stato presentato in anteprima il 21 maggio 2002 al 55\u00ba Festival di Cannes, \n ma nessuno dei due \u00e8 stato nominato agli Oscar.\nTrama.\nNella periferia di Londra degli anni cinquanta, Dennis \"Spider\" Cleg, dimesso dopo molti anni da un ospedale psichiatrico, viene ospitato in una struttura di reinserimento, diretta dalla signora Wilkinson e situata nel quartiere dove ha trascorso l'infanzia. La rivisitazione del luogo fa rivivere nella mente dell'uomo tutti i ricordi di quando era bambino ed egli li trascrive su un taccuino. Questi ricordi si condensano in flashback. Da bambino aveva uno stretto e amoroso legame con la dolce madre e un rapporto distaccato con il padre ipocrita e dedito all'alcol. Una notte questi porta in casa una prostituta, Yvonne, e, come per sostituire la moglie, uccide quest'ultima. A questo terribile ricordo si crea nella mente disturbata di Dennis adulto una profonda ossessione e inclinazione all'indagare, tanto che vede nella signora Wilkinson la prostituta Yvonne; tenta quindi di ucciderla per vendicare la madre, rammentando per\u00f2 che lo aveva gi\u00e0 fatto da bambino, di conseguenza la verit\u00e0 si rivela tutt'altra."}
{"id": "245897", "revid": "363629", "url": "https://it.wikipedia.org/wiki?curid=245897", "title": "Falc\u00e3o", "text": ""}
{"id": "245901", "revid": "2037783", "url": "https://it.wikipedia.org/wiki?curid=245901", "title": "Club Atl\u00e9tico River Plate", "text": "Il Club Atl\u00e9tico River Plate, noto semplicemente come River Plate o River, \u00e8 una societ\u00e0 sportiva con sede nella citt\u00e0 di Buenos Aires, nota principalmente per la sua sezione calcistica, che milita attualmente nella Primera Divisi\u00f3n del campionato argentino di calcio. Annovera 65 sezioni sportive diverse.\nFondato nel 1901 nel barrio della Boca di Buenos Aires, il River Plate \u00e8 la squadra di calcio pi\u00f9 titolata d'Argentina, con i suoi 50 trofei nazionali vinti, tra cui 37 titoli di Primera Divisi\u00f3n (di cui uno conquistato nell'epoca amatoriale del calcio argentino), tre Coppe Argentina e due titoli di Segunda Divisi\u00f3n (di cui uno nell'epoca amatoriale). A livello internazionale ha ottenuto dodici allori ufficiali: una Coppa Intercontinentale, quattro Coppe Libertadores (nel 1986, nel 1996, nel 2015 e nel 2018, le prime due volte battendo i colombiani dell'Am\u00e9rica de Cali, la terza i messicani del Tigres, la quarta i concittadini del ), una Coppa Interamericana (vinta nel 1986 battendo i costaricani dell'Alajuelense), una Supercoppa Sudamericana (nel 1997), una Coppa Sudamericana (nel 2014), tre Recope Sudamericane (2015, 2016 e 2019) e una Coppa Suruga Bank (nel 2015). In totale vanta 66 titoli ufficiali.\nIl River Plate figura al primo posto della classifica perpetua della Primera Divisi\u00f3n argentina con il record di vittorie, punti ottenuti e gol segnati in massima serie ed \u00e8 anche la squadra argentina di maggiore successo in patria, con 36 campionati vinti e 34 secondi posti ottenuti. Sulle 134 edizioni del campionato sinora disputate ha raggiunto il primo e secondo posto nel 52,24% dei casi. A livello internazionale occupa, dietro agli uruguaiani del Nacional, il secondo posto della classifica perpetua della Coppa Libertadores, risultando la squadra argentina meglio posizionata e con pi\u00f9 partecipazioni alla competizione. Detiene il primato di partite vinte nella storia della coppa (179, delle quali 118 in casa, risultando in tal modo il club che ha vinto pi\u00f9 match tra le mura amiche).\nIl River Plate \u00e8 stata la prima squadra argentina a realizzare la \"triple corona\", vincendo nello stesso anno (1986) il campionato nazionale, la Coppa Libertadores e la Coppa Intercontinentale ed \u00e8 l'unica squadra argentina ad aver vinto nello stesso anno un titolo internazionale (la Supercoppa Sudamericana) e i due tornei nazionali (Torneo Clausura e Apertura 1997). Quest'ultima serie di successi condusse il club al primo posto nel ranking IFFHS per sei mesi consecutivi, prima squadra argentina a riuscirvi.\nNel ranking mondiale delle squadre di club stilato dall'IFHHS per il periodo 1991-2009 il River Plate occupa la nona posizione, primo tra i club della CONMEBOL. Dal 2000 la medesima istituzione internazionale ha nominato il River \"miglior club del mese\" per quattro volte. Lo stesso organismo ha inserito, dopo un sondaggio condotto tra gli abbonati della rivista ufficiale della FIFA \"FIFA World Magazine\", il River al nono posto, ex aequo con e , nella classifica dei Migliori club del XX secolo FIFA, dove \u00e8 risultato il primo club argentino.\nDisputa le gare interne allo stadio Antonio Vespucio Liberti, chiamato colloquialmente \"el Monumental\", lo stadio pi\u00f9 capiente del paese dal 1938 e la sede abituale delle partite della nazionale argentina. Vive un'accesa rivalit\u00e0 con il , insieme al quale fa parte delle cosiddette \"cinque grandi\" del calcio argentino e con cui disputa una delle partite pi\u00f9 seguite del calcio mondiale, il \"Supercl\u00e1sico\".\nStoria.\nOrigini e fondazione.\nNegli ultimi anni del XIX secolo gli equipaggi delle navi inglesi ancorate nella Darsena di Buenos Aires furono i primi a giocare a calcio negli spazi vuoti vicino al \"Riachuelo\". Presto i \"porte\u00f1os\" (gli abitanti di Buenos Aires) impararono a praticare questa nuova disciplina. Tra gli altri, i fratelli Brown fondarono il club \"Alumni\", che ben presto divent\u00f2 famoso in tutta Buenos Aires.\nAnche alla Boca i giovani iniziarono a giocare a pallone ed arrivarono a gareggiare con i marinai inglesi, i \"padri\" del football, e a vincere, fondando un club. All'inizio pensarono di chiamarlo \"Juventud Boquense\" (\"Giovent\u00f9 della Boca\") ma vi furono membri che non erano d'accordo e che vollero chiamarlo \"Rosales\", in omaggio ad un veliero che era affondato in quei giorni.\nQualche tempo dopo, un gruppo di giovani di origine genovese che giocavano a calcio nello spazio vuoto vicino all'edificio della societ\u00e0 carbonifera Wilson, volle fare della loro squadra un club e la chiam\u00f2 \"Santa Rosa\", perch\u00e9 il giorno in cui lo fondarono era il 30 agosto, ricorrenza di Santa Rosa.\nPoco dopo, il \"Rosales\" e il \"Santa Rosa\" si unirono in un'unica societ\u00e0 e decisero su proposta del socio Livio Ratto di chiamarla con il nome attuale. La leggenda narra che uno dei fondatori (Mart\u00ednez) stesse guardando dei marinai giocare a pallone nel porto della Boca, quando not\u00f2 delle casse ammassate vicino agli inglesi, con sopra scritto \"The River Plate\" (trasposizione inglese di Rio de la Plata).\nNacque cos\u00ec il \"River Plate\", che secondo la targa posta nel portico della chiesa di San Juan alla Boca, fu fondato il 25 maggio 1901 da E. Salvarezza, E. Balza, L. Bard, G. Pita, L. Ratto, P. Martinez, E. Zanni e G. Bonino. Successivamente il consiglio del River si trasfer\u00ec prima nel \"barrio\" Palermo, zona di immigrati italiani, poi, nel 1923, nel ricco quartiere di Belgrano, nella Buenos Aires nord, dove ha la sede tuttora. Come colori del club furono presi il bianco e il rosso. Presidente fu eletto il genovese Salvarezza, precedentemente rappresentante del Santa Rosa, e tesoriere un altro genovese, Ratto. La prima formazione fu: Moltedo, Ratto, Cevallos, Peralta, Carrega, Bard, Kitzler, Mart\u00ednez, Flores, Zanni e Messina (la formazione annoverava ben 6 giocatori originari di Genova).\nLa prima partita ufficiale di cui si hanno notizie risale al 30 aprile 1905, fu giocata contro la \"Facultad de Medicina\" e fu una sconfitta per 3-2. Il 7 maggio dello stesso anno ci fu la prima vittoria, 4-3 al \"General Belgrano\". Il 27 dicembre 1908 il River vinse lo spareggio per la promozione in prima divisione e da quella data fino al 26 giugno 2011 ha sempre partecipato alla massima serie del campionato argentino.\nCome curiosit\u00e0 si pu\u00f2 ricordare che nel 1905, proprio alla Boca, venne fondato il Boca Juniors: le due squadre rivali sono effettivamente nate nello stesso quartiere ed entrambe (ma la seconda solo in parte) da emigranti genovesi.\nDagli anni 1930 agli anni 1950.\nNei primi anni 1930, sotto la presidenza di Antonio Vespucio Liberti, precisamente nel 1932, il River compr\u00f2 Bernab\u00e9 Ferreyra dal Tigre per una somma allora inaudita, pagata per la maggior parte in oro. A questo e ad altri costosi acquisti si deve il soprannome della squadra, \"Los Millonarios\" (\"i Milionari\").\nIn quel periodo il pubblico era talmente numeroso che si rese necessario costruire un nuovo stadio; Liberti compr\u00f2 un terreno di 84\u00a0000 metri quadrati tra l'avenida Centenario e il R\u00edo de la Plata e il 25 maggio 1935 inizi\u00f2 la costruzione del nuovo stadio che fu ultimato tre anni pi\u00f9 tardi.\nNegli anni 1940 Alfredo Di St\u00e9fano, e negli anni 1950 Omar S\u00edvori, giocarono per il River prima di andare in Europa e diventare delle stelle - S\u00edvori nella Juventus e Di St\u00e9fano nel . Alcuni giocatori del River, tra i quali Di St\u00e9fano, ebbero delle esperienze in Colombia, nel campionato \"pirata\" detto \"Eldorado\", che non era riconosciuto dalla FIFA, ma che era il pi\u00f9 ricco del mondo.\nL'attraente e offensivo stile di gioco del River guadagn\u00f2 alla squadra nei primi anni 1940 il soprannome di \"La M\u00e1quina\" (\"la Macchina\"). I nomi dei cinque attaccanti (Mu\u00f1oz, Moreno, Pedernera, Labruna, Loustau) sono notissimi ai tifosi argentini. \"La M\u00e1quina\" \u00e8 spesso considerata il predecessore del calcio totale dei , concezione del gioco che si espresse ai Mondiali 1974, pi\u00f9 di trent'anni dopo (l'Olanda raggiunse la finale, perdendo contro la ).\nIl club and\u00f2 in Italia alcuni giorni dopo la tragedia di Superga, presso la citt\u00e0 di Torino, il 4 maggio 1949, dove per\u00ec in un terribile incidente aereo tutta la squadra del Torino Football Club, chiamato anche \"Grande Torino\", per partecipare ad un incontro amichevole con una squadra, il \"Torino Simbolo\", composta da una selezione di Lega Italiana. L'incasso venne devoluto alle famiglie dei caduti.\nAncor oggi, la seconda casacca di gioco del club si rif\u00e0 ai colori sociali del Torino Football Club, per ricordare quell'avvenimento.\nDagli anni 1950 agli anni 1970.\nTra il 1952 e il 1957, il River vinse cinque campionati su sei, prima di cominciare un periodo di diciotto anni senza successi. Dall'inizio dell'era professionistica in Argentina, gli anni 1960 sono l'unico decennio che non ha visto trionfi del River. In questo decennio la squadra collezion\u00f2 otto secondi posti ed una finale di Coppa Libertadores nel 1966 persa allo spareggio contro il Pe\u00f1arol: proprio in questa partita nacque il soprannome \"gallinas\", coniato dai tifosi dei club rivali poich\u00e9 gli argentini si fecero rimontare il vantaggio di 2-0 per poi venire sconfitti 4-2 dagli uruguaiani ai tempi supplementari.\nSempre in Coppa Libertadores arrivarono altri piazzamenti: nelle edizioni del 1967 e del 1970 la corsa si ferm\u00f2 ad un passo dalla finale e ad eliminare il River furono sempre dei connazionali, prima il Racing e poi l'Estudiantes. \nIl digiuno di vittorie fu interrotto nel 1975 con la conquista di una serie di titoli nazionali, di cui tre consecutivi, sotto la guida dell'ex giocatore \u00c1ngel Labruna con giocatori come Ubaldo Fillol, Daniel Passarella e Norberto Alonso. Nel 1976 il River riusc\u00ec ad approdare per la seconda volta alla finale di Coppa Libertadores ma dovette nuovamente arrendersi allo spareggio, stavolta contro i brasiliani del Cruzeiro che si imposero 3-2 con un gol su punizione siglato nel finale da Jo\u00e3ozinho.\nAlcuni di questo gruppo di giocatori, tra cui Passarella, Filliol, Luque, Ortiz e Alonso, furono anche protagonisti della vittoria argentina al Mondiale del 1978, disputatosi in casa, con la finale giocata proprio al Monumental.\nGli anni 1980 e le prime coppe.\nNel 1981 Labruna, dopo aver conquistato 6 titoli nazionali, lasci\u00f2 la panchina del club ad Alfredo Di St\u00e9fano, che guid\u00f2 il River alla conquista del campionato, vinto in finale contro il Ferro con un gol di Mario Kempes, ritornato in patria dopo l'avventura spagnola al Valencia. Di quella squadra facevano parte anche Am\u00e9rico Gallego, acquistato dal Newell's, ed Alonso, che non ebbe un buon rapporto con Di St\u00e9fano e a fine anno lasci\u00f2 il club per la seconda volta per trasferirsi al V\u00e9lez. Tuttavia passarono solo un paio d'anni, in cui il River chiuse un campionato al penultimo posto e si salv\u00f2 grazie alla nuova riforma del campionato precedentemente ufficializzata, e Alonso ritorn\u00f2 ad indossare i colori biancorossi. Prima di lui, nel 1983, arriv\u00f2 a Buenos Aires il giovane Enzo Francescoli dagli uruguagi del Montevideo Wanderers. Francescoli gioc\u00f2 nel River in due periodi diversi, guadagnando fama internazionale e diventando noto come \"El Principe\".\nNel 1986, grazie ai 25 gol di Francescoli e sotto la guida del tecnico H\u00e9ctor Veira, il River vinse il campionato con la nuova formula che prevedeva scontri di andata e ritorno. La vittoria matematica del titolo arriv\u00f2 il 9 marzo grazie al 3-0 ai danni del V\u00e9lez.\nQualche mese dopo, pur perdendo Francescoli che and\u00f2 a giocare per il Racing Club di Parigi, il River ritorn\u00f2 per la terza volta nella sua storia in finale di Coppa Libertadores. Come rivali c'erano i colombiani dell'Am\u00e9rica de Cali che furono sconfitti sia nel match di andata (2-1 con i gol di Funes e Alonso) che in quello di ritorno (1-0, gol di Funes). Questa vittoria diede il pass per giocare a Tokyo la Coppa Intercontinentale contro la Steaua Bucarest, partita vinta 1-0 dagli argentini grazie ad una rete di Antonio Alzamendi, e successivamente per affrontare la Liga Deportiva Alajuelense in un doppio confronto che mise in palio la Coppa Interamericana: grazie al successo per 3-0 al ritorno a Buenos Aires il River chiuse questo ciclo di vittorie oltre i confini nazionali mettendo in bacheca le prime 3 coppe della sua storia.\nIl buon momento nelle coppe negli anni 1980 si interruppe nelle edizioni della Supercoppa Sudamericana. Nel 1988 il River affront\u00f2 in semifinale il Racing e dopo aver perso la gara d'andata per 2-1 fu eliminato nella gara di ritorno da un gol allo scadere di N\u00e9stor Fabbri. L'anno dopo furono i calci di rigore, con un errore anche di un giovane Batistuta, a sancire l'eliminazione contro i brasiliani del Gremio.\nGli anni 1990: l'era di Ram\u00f3n D\u00edaz.\nNegli anni 1990 diverse figure biancorosse si alternarono sulla panchina del River. Dopo l'esperienza di Reinaldo Merlo nel 1989 fu la volta di Daniel Passarella, che aveva chiuso la carriera di calciatore in Argentina dopo l'esperienza italiana con e . Sotto la sua gestione il club vinse il campionato del 1990, il Torneo Apertura nel 1991 e nel 1993. Diverso fu l'esito nelle coppe: nella Coppa Libertadores del 1990, dopo aver eliminato l'Independiente ai quarti di finale, arriv\u00f2 a giocarsi l'accesso alla finale ai rigori contro gli ecuadoriani del Barcelona che si imposero per 4-3. Il River fu eliminato ai rigori anche nei quarti di finale della Supercoppa Sudamericana dai paraguaiani dell'Olimpia.\nNella Supercoppa Sudamericana del 1991 giunse sino alla finale contro i brasiliani del Cruzeiro, ma dopo aver vinto la gara d'andata per 2-0 sub\u00ec la rimonta dei brasiliani che si laurearono campioni imponendosi al ritorno per 3-0. Il duello con il Cruzeiro si ripresent\u00f2 anche l'anno successivo ai quarti di finale della Supercoppa Sudamericana, dove ebbero la meglio ancora i brasiliani ai rigori. Il River fu eliminato ancora ai rigori nell'edizione successiva, quella del 1993, ai quarti di finale contro il Flamengo.\nNel 1991 il River registr\u00f2 anche una serie negativa contro i rivali del Boca Juniors: per 13 partite non trov\u00f2 la vittoria e sub\u00ec pure due sconfitte durante i gironi della Coppa Libertadores del 1991.\nFinito il ciclo di Daniel Passarella, la guida tecnica pass\u00f2 nelle mani del suo assistente, altro ex giocatore del River, Am\u00e9rico Gallego, che trov\u00f2 una squadra con alcuni giovani talenti cresciuti nelle giovanili del River come Ariel Ortega, Hern\u00e1n Crespo e Marcelo Gallardo, ai quali si aggiunse Enzo Francescoli, di ritorno dalla Serie A italiana. Nel Torneo Apertura del 1994 il River vinse per la prima volta nella sua storia un campionato da imbattuto, vincendo anche il Supercl\u00e1sico alla Bombonera per 3-0 alla penultima giornata del campionato. Ai quarti di finale della Supercoppa Sudamericana del 1994 il River fu eliminato ai rigori a causa di un tiro fallito da Sergio Berti.\nNel 1995 Am\u00e9rico Gallego lasci\u00f2 il club per tornare a fare da assistente a Daniel Passarella, che era andato a guidare la nazionale argentina. Il suo posto venne preso da Carlos Babington, ma la sua esperienza fu breve: qualche mese dopo l'incarico venne affidato al giovane Ram\u00f3n D\u00edaz, ex attaccante formatosi nelle giovanili del River con un passato anche nella Serie A italiana negli anni 1980.\nIl ciclo di D\u00edaz inizi\u00f2 con due eliminazioni in semifinale nelle coppe avvenute ancora una volta ai rigori. Nella semifinale di Coppa Libertadores 1995, ottenuta ai danni dei campioni in carica del V\u00e9lez (sconfitti ai quarti di finale), furono i colombiani dell'Atletico Nacional ad avere la meglio, grazie ad un rigore parato da Ren\u00e9 Higuita a Mat\u00edas Almeyda, mentre fu l'Independiente ai rigori ad eliminare dalla Supercoppa Sudamericana 1995 il River Plate, che era arrivato fin l\u00ec superando sia il Pe\u00f1arol che il Gremio ai rigori.\nNel 1996-1997 il River vinse il Torneo di Apertura e il Torneo di Clausura, quest'ultimo staccandosi presto dalle inseguitrici. Ci\u00f2 consent\u00ec alla squadra di D\u00edaz di concentrarsi solo sulla Coppa Libertadores. Superato il girone da imbattuti, i biancorossi eliminarono agli ottavi di finale i peruviani dello Sporting Cristal con un secco 5-2 nella gara di ritorno. In questa occasione Hern\u00e1n Crespo mise a segno in rovesciata uno dei gol pi\u00f9 belli della sua carriera. Ai quarti ci fu lo scontro con il San Lorenzo dell'ex tecnico H\u00e9ctor Veira: in una doppia sfida combattuta risult\u00f2 decisivo il gol di testa di Ariel Ortega, che diede la vittoria esterna al River nella gara di andata (il ritorno fin\u00ec 1-1). L'ennesima semifinale questa volta vide come rivale una squadra cilena, la Universidad de Chile di un giovane Marcelo Salas. Dopo il 2-2 dell'andata, fu un tiro da fuori area di Mat\u00edas Almeyda a rompere l'equilibrio nella gara di ritorno (in una gara molto dura e contestata dai cileni) e dare l'accesso al River alla quarta finale di Libertadores. Come nel 1986, l'avversario in finale fu la squadra colombiana dell'America de Cali. Nella gara d'andata un rigore parato da Germ\u00e1n Burgos e un salvataggio sulla linea di Hern\u00e1n D\u00edaz permisero agli argentini di limitare i danni e di tornare in Argentina con una sconfitta di misura per 1-0. Nella gara di ritorno, il 26 giugno 1996, il River Plate conquist\u00f2 la seconda Coppa Libertadores della propria storia grazie a una doppietta di Hern\u00e1n Crespo.\nIl 26 novembre 1996 la finale della Coppa Intercontinentale si disput\u00f2 ancora a Tokyo. L'edizione, decisa in gara unica, vide contendersi il titolo gli italiani della Juventus, vittoriosi nella finale di Champions League contro l'Ajax (negando agli olandesi la seconda partecipazione consecutiva) e proprio gli argentini del River Plate. La sfida fu decisa in favore degli italiani da un gol di Alessandro Del Piero a pochi minuti dalla fine.\nSconfitto a Tokyo, il River si aggiudic\u00f2 comunque i Tornei di Apertura e Clausura della Primera Divisi\u00f3n 1996-1997. Nel 1997 mise in bacheca anche la sua prima Supercoppa Sudamericana, battendo in finale il , grazie a Marcelo Salas and Marcelo Gallardo. Dopo aver vinto tre campionati e la Supercoppa Sudamericana, Enzo Franc\u00e9scoli si ritir\u00f2 dall'attivit\u00e0 agonistica. La squadra del River 1996-1997 \u00e8 considerata ancora oggi una delle migliori nella storia del calcio sudamericano, potendo annoverare stelle come Franc\u00e9scoli, Salas, Julio Cruz, Ariel Ortega, Marcelo Gallardo, Juan Pablo Sor\u00edn, Germ\u00e1n Burgos, Celso Ayala, Mat\u00edas Almeyda, Sergio Berti e Santiago Solari.\nNel 1999 il River vinse l'ultimo titolo della gestione Ram\u00f3n D\u00edaz, quello di Apertura, piazzando la stella Javier Saviola in vetta alla classifica dei cannonieri con 15 gol. Saviola \u00e8 anche il pi\u00f9 giovane esordiente con la maglia del River, avendo debuttato in maglia biancorossa a 16 anni. Elemento chiave di quella squadra era anche Pablo Aimar.\nIn quell'anno la rivista sportiva argentina \"El Gr\u00e1fico\" nomin\u00f2 il River Plate Campione del Secolo, \"Campe\u00f3n del Siglo\".\nGli anni 2000: alti e bassi.\nIl 25 maggio 2001 il River Plate celebr\u00f2 i propri 100 anni di storia con una marcia di nome Carovana monumentale e un'amichevole contro il . La stagione fu avara di soddisfazioni: nella Libertadores l'eliminazione arriv\u00f2 ai quarti di finale contro il e il club cedette le sue stelle Pablo Aimar e Javier Saviola, che approdarono rispettivamente al e al .\nNel 2002 Ram\u00f3n D\u00edaz torn\u00f2 alla guida della squadra, sostituendo Gallego. Torn\u00f2 al River anche Ariel Ortega, che si affianc\u00f2 a promesse del settore giovanile quali Andr\u00e9s D'Alessandro e Fernando Cavenaghi, promosse in prima squadra. La compagine di Buenos Aires vinse il Torneo di Clausura, il settimo della sua storia, e imprezios\u00ec l'annata con una vittoria per 3-0 alla Bombonera contro il Boca. Ram\u00f3n D\u00edaz lasci\u00f2 il River alla fine dell'anno per divergenze con il presidente Jos\u00e9 Mar\u00eda Aguilar.\nNel 2003 il River del tecnico cileno Manuel Pellegrini si aggiudic\u00f2 il Torneo di Clausura grazie a calciatori quali Leonardo Astrada (ritiratosi alla fine del torneo), D'Alessandro, Cavenaghi, Javier Mascherano e Mart\u00edn Demichelis. Arriv\u00f2 in finale nella Coppa Sudamericana, che perse nel dicembre 2003 contro la compagine peruviana del Cienciano.\nNel gennaio 2004 Leonardo Astrada, appena ritiratosi dall'attivit\u00e0 agonistica, fu nominato allenatore del River Plate. Sotto la sua gestione, durata un anno e mezzo, il River vinse il suo trentaduesimo titolo nazionale, il Torneo di Clausura. Nell'andata della semifinale di Coppa Libertadores perse per 1-0 contro il Boca Juniors una partita segnata da incidenti tra i tifosi delle due squadre. La gara di ritorno, giocata al Monumental, si concluse con una vittoria per 2-1 del River, che poi perse ai rigori. Dopo la Coppa America 2004 e le Olimpiadi di Atene (dove l'Argentina vinse la sua prima medaglia d'oro anche grazie a Mascherano e Lucho Gonz\u00e1lez, elementi chiave del River), il club cedette la maggior parte delle proprie stelle: lasciarono il Monumental Cavenaghi, Lucho Gonz\u00e1lez, Javier Mascherano, Marcelo Salas (che era tornato al River nel 2003) e Maxi L\u00f3pez. Dell'ultima stagione di Astrada si ricorda la semifinale di Coppa Libertadores 2005, dove il River fu eliminato dal .\nIl successore Reinaldo Merlo, nominato allenatore ad agosto, si dimise nel gennaio 2006 dopo aver mancato la vittoria dell'Apertura, conclusa al sesto posto. Al suo posto fu scelto Daniel Passarella, che ottenne il terzo posto nel Clausura nel 2005-2006 e il terzo nell'Apertura e il quarto nel Clausura nel 2006-2007.\nDopo un inizio negativo della stagione 2007-2008, con il quattordicesimo posto nel Torneo di Apertura, Passarella fu sostituito da Diego Simeone, posto alla guida della squadra nel gennaio 2008. Il nuovo tecnico condusse i suoi alla vittoria del primo titolo dopo quattro anni, vincendo il Torneo di Clausura.\nL'anno dopo il tecnico lasci\u00f2 il suo incarico a met\u00e0 della stagione (dopo quattordici giornate) a causa di una prima parte di stagione negativa. Gli subentr\u00f2 N\u00e9stor Gorosito. Per la prima volta nella sua storia nel Torneo di Apertura del 2008 il River termin\u00f2 all'ultimo posto, cui segu\u00ec l'ottavo posto nel Torneo di Clausura.\nIl periodo poco felice del River prosegu\u00ec con due mediocri piazzamenti nei Tornei di Apertura e Clausura della stagione 2009-2010, in cui si avvicendarono gli allenatori Astrada e \u00c1ngel Cappa.\nGli anni 2010: retrocessione e risalita.\n2011: l'annus horribilis del River Plate.\nNon ebbe migliore fortuna il tecnico Juan Jos\u00e9 L\u00f3pez: sotto la sua guida, nel 2010-2011 la squadra chiuse il Torneo di Apertura al quarto posto, ma nel Clausura risult\u00f2 la nona classificata e in virt\u00f9 della media punti delle ultime tre stagioni fu costretta a disputare lo spareggio retrocessione/promozione contro il Belgrano, classificatosi quarto in seconda divisione. Persa per 2-0 l'andata giocata il 23 giugno 2011 a C\u00f3rdoba, il 26 giugno non and\u00f2 oltre il pareggio per 1-1 nel ritorno. Questi risultati determinarono la promozione del Belgrano in Primera Divisi\u00f3n e la prima retrocessione in Primera B Nacional in centodieci anni di storia del River Plate. Al fischio finale della partita si verificarono scontri tra i tifosi delle due squadre e la polizia dopo violente proteste fuori dallo stadio.\n2012: la risalita.\nPer la risalita in Primera Divisi\u00f3n la societ\u00e0 affid\u00f2 la panchina a Mat\u00edas Almeyda, che aveva lasciato il calcio giocato dopo la retrocessione, mentre due ex \"Millonarios\" come Fernando Cavenaghi e Alejandro Dami\u00e1n Dom\u00ednguez fecero ritorno in Argentina per aiutare con la loro esperienza il club nel suo periodo di maggiore difficolt\u00e0. Successivamente arriveranno Leonardo Ponzio e David Trezeguet, che risulter\u00e0 decisivo per la promozione. Il ritorno in prima divisione avvenne il 23 giugno 2012, grazie alla doppietta dell'attaccante francese contro l'.\nDurante il Torneo Inicial 2012 i rapporti con la dirigenza ed i tifosi si fecero sempre pi\u00f9 tesi e portarono il club a sollevare il tecnico dall'incarico a sole due giornate dal termine del torneo, con la squadra che navigava a met\u00e0 classifica. Il suo posto fu preso da Ramon D\u00edaz, che torn\u00f2 a sedersi sulla panchina del River per la terza volta.\n2013-2014: River Plate di nuovo campione.\nNella stagione 2013-14 il River Plate torn\u00f2 campione d'Argentina per la 35\u00aa volta: prima si aggiudic\u00f2 il \"Torneo Final\" grazie alla vittoria per 5-0 contro il Quilmes, successivamente batt\u00e9 per 1-0 il San Lorenzo, la squadra vincitrice del \"Torneo Inicial\", nella finale disputatasi a Mendoza il 25 maggio 2014, sebbene il titolo non sia riconosciuto come ufficiale.\n2014-oggi: i successi della gestione Gallardo.\nNell'estate del 2014 il tecnico Ram\u00f3n D\u00edaz si dimise dall'incarico. Al suo posto subentr\u00f2 Marcelo Gallardo, altro ex giocatore del River con all'attivo un'esperienza vincente sulla panchina del Nacional di Montevideo. Il nuovo corso part\u00ec bene. La squadra, infatti, stabil\u00ec, il 9 novembre 2014, il nuovo record d'imbattibilit\u00e0 della propria storia: 31 partite senza sconfitte (21 vittorie e 10 pareggi), che superarono la striscia di 29 partite fatta registrare tra il 1941 e il 1942 ed eguagliarono il precedente record di 31 partite che risaliva al 1922, durante l'era amatoriale del calcio argentino.\nA porre fine alla striscia senza sconfitte fu l'Estudiantes, club che era stato eliminato dal River Plate dalla Coppa Sudamericana ai quarti di finale. Proprio quel successo diede al River Plate l'occasione per prendersi una rivincita contro il Boca Juniors, dieci anni dopo l'eliminazione nella semifinale della Coppa Libertadores 2004. La gara di andata fu priva di emozioni e rimase bloccata sullo 0-0. Al Monumental, nella gara di ritorno, il Boca fall\u00ec un calcio di rigore al primo minuto di gioco con l'attaccante Gigliotti. Dieci minuti dopo fu Leonardo Pisculichi a portare in vantaggio il River Plate. Il gol fu sufficiente per guadagnare la finale contro i colombiani dell'Atl\u00e9tico Nacional, contro cui fu ancora Pisculichi ad andare a segno nella gara di andata, terminata 1-1. Al ritorno in Argentina il River Plate si impose per 2-0 con i gol di Gabriel Mercado e Germ\u00e1n Pezzella, mettendo cos\u00ec in bacheca la sua prima Coppa Sudamericana.\nNel febbraio 2015 il River ebbe dunque l'opportunit\u00e0 di giocare la gara che assegnava la Recopa Sudamericana, una sfida tutta argentina contro il San Lorenzo, vincitore della Coppa Libertadores 2014. Due gol di Carlos S\u00e1nchez, uno all'andata e uno al ritorno, diedero al River Plate la vittoria, la settima a livello internazionale. Il 1\u00ba luglio il club ingaggi\u00f2 il quasi 34enne Javier Saviola, che fece ritorno al River dopo quattordici anni.\nIl 5 agosto 2015 il River Plate vinse anche la Coppa Libertadores per la terza volta nella sua storia, battendo per 3-0 il Tigres nella finale di ritorno dopo lo 0-0 dell'andata, con le reti di Lucas Alario, Carlos S\u00e1nchez e Ramiro Funes Mori. Per il River fu il quindicesimo titolo internazionale, il terzo dell'anno. In campionato tre pareggi e sei sconfitte nelle ultime dodici partite fecero poi precipitare la squadra in classifica, fino al deludente nono posto finale. In Coppa Sudamericana il River arriv\u00f2 in semifinale, dove fu eliminato dai connazionali dell'.\nNel dicembre 2015 la squadra prese parte alla Coppa del mondo per club FIFA, in Giappone. Debutt\u00f2 il 16 dicembre in semifinale, sconfiggendo per 1-0 (gol di Lucas Alario) allo Stadio Nagai di Osaka la squadra campione del Giappone, il . Nella finale del 20 dicembre perse per 0-3 contro il .\nIl 16 dicembre 2016 il River Plate si aggiudic\u00f2 la sua prima Copa Argentina battendo in finale il Rosario Central con un rocambolesco 4-3, grazie alla tripletta di Lucas Alario e la rete finale di Iv\u00e1n Alonso.\nCeduti Carlos S\u00e1nchez e Mat\u00edas Kranevitter, la squadra dovette fronteggiare anche il vuoto lasciato da Javier Saviola, ritiratosi dall'attivit\u00e0 agonistica nel gennaio 2016. A rimpiazzarlo fu chiamato, nel febbraio 2016, Andr\u00e9s D'Alessandro, prelevato in prestito per un anno dall' e tornato a vestire la maglia del River dopo tredici anni. Il campionato, chiusosi nel maggio 2016, vide i \"Millionarios\" faticare e chiudere noni nella zona A. Non and\u00f2 meglio in Coppa Libertadores, dove il River, campione del Sudamerica in carica, cadde agli ottavi di finale contro la sorpresa del torneo, l' poi finalista del torneo (sconfitta per 0-2 a Sangolqu\u00ed e vittoria per 1-0 al Monumental con gol di Alario).\nIl secondo semestre del 2016 si apr\u00ec con le partenze eccellenti di Marcelo Barovero, Leonel Vangioni, Leonardo Pisculichi e Gabriel Mercado, tutti elementi chiave dell'undici di Gallardo. Poche settimane dopo lasci\u00f2 il club anche Lucho Gonz\u00e1lez. Come pilastri della squadra rimasero dunque Andr\u00e9s D'Alessandro, Leonardo Ponzio, nominato capitano, e Jonathan Maidana, a cui si affiancarono giovani di valore come Augusto Batalla, Gonzalo Montiel, Emanuel Mammana, Exequiel Palacios, Lucas Mart\u00ednez Quarta, Iv\u00e1n Rossi e Sebasti\u00e1n Driussi, titolare dell'attacco con Lucas Alario. Il semestre vide il River impegnato anche nella Recopa Sudamericana e nella Copa Argentina, fondamentale perch\u00e9 possibile strada di accesso alla Coppa Libertadores, che non era stata raggiunta tramite il campionato.\nAd agosto, nella gara che assegnava la Recopa Sudamericana 2016, il River ebbe la meglio nella doppia sfida con i colombiani del (0-0 a Bogot\u00e0, 2-1 al Monumental). Fu il quinto titolo sotto la gestione di Gallardo. Il River prosegu\u00ec i successi mettendo in bacheca anche la Copa Argentina dopo una striscia record fatta solo di vittorie nel torneo, con 15 gol fatti e solo 4 subiti. In finale, allo Stadio Mario Alberto Kempes di C\u00f3rdoba, cadde il , battuto per 4-3 con tripletta di Alario (che divenne capocannoniere del torneo con 7 gol) e rete di Iv\u00e1n Alonso. La vittoria valse alla squadra di Buenos Aires la qualificazione alla Supercopa Argentina e alla Coppa Libertadores 2017.\nIl 2017 inizi\u00f2 con la sconfitta per 3-0 contro il nella gara del 4 febbraio che assegnava la Supercopa Argentina 2016. Nel febbraio 2017 D'Alessandro lasci\u00f2 nuovamente il River per fine prestito. Il River fu impegnato in campionato e nella Coppa Libertadores 2017, competizione passata alla formula annuale, quindi disputata da gennaio a novembre. Dopo un inizio negativo si ritrov\u00f2 con 12 punti di ritardo dalla capolista Boca Juniors. Grazie a 22 punti ottenuti in 9 giornate (8 vittorie e un pareggio), in campionato il River scal\u00f2 diverse posizioni di classifica e giunse al Supercl\u00e1sico da seconda classificata. Sconfiggendo per 1-3 il Boca alla Bombonera (reti di Gonzalo Mart\u00ednez, Lucas Alario e Sebasti\u00e1n Driussi) e una settimana dopo, sempre in trasferta, il per 0-3, sal\u00ec in vetta alla classifica. Ciononostante, nelle ultime 5 giornate ottenne solo 5 punti sui 15 disponibili e termin\u00f2 il campionato al secondo posto, a 7 dalla capolista Boca Juniors e a pari punti con l'. In Coppa Libertadores il Boca vinse il girone con 13 punti (4 vittorie, un pareggio e una sconfitta).\nNel secondo semestre del 2017 la squadra perse Sebastian Driussi e Lucas Alario, ceduti in Europa per cifre milionarie, mentre arrivarono Ignacio Scocco, Javier Pinola, Enzo P\u00e9rez e il rientrante Germ\u00e1n Lux, di nuovo al River dopo dodici anni. Marcelo Gallardo disponeva di una squadra rodata per puntare al campionato, alla Coppa Libertadores e alla Copa Argentina. Eliminati agli ottavi di Libertadores i paraguaiani del (0-2 allo Stadio Defensores del Chaco e 1-1 al Monumental), il River si impose ai quarti contro i boliviani del , ribaltando con un clamoroso 8-0 nel ritorno in casa (cinque gol di Ignacio Scocco) la sconfitta per 3-0 subita all'andata a Cochabamba. Allo storico successo in Libertadores segu\u00ec un periodo di rallentamento in campionato, con 3 vittorie e 3 sconfitte. In semifinale di Libertadores, contro i connazionali del , il River vinse per 1-0 in casa (gol di Ignacio Scocco e si port\u00f2 sul 0-2 nella sfida di ritorno alla Fortaleza, ma il Lan\u00fas fu autore di una grande rimonta e si impose per 4-2, guadagnando la qualificazione alla finale. La Copa Argentina vide un River in grande spolvero, come l'anno precedente: i \"Millionarios\" realizzarono 19 reti e ne subirono solo 3, vincendo spesso in goleada e raggiungendo la finale contro l'ostico , che nel suo cammino verso l'atto conclusivo del torneo aveva eliminato squadre importanti di Primera Divisi\u00f3n. Il 9 dicembre 2017, allo Stadio Malvinas Argentinas di Mendoza, il River vinse per 2-1 con reti di Ignacio Scocco e Ignacio Fern\u00e1ndez, diventando cos\u00ec la prima squadra capace di vincere la Copa Argentina per due volte di fila.\nIl successo in finale di coppa nazionale consent\u00ec al River di contendere al Boca Juniors la Supercopa Argentina 2017. La sfida, disputatasi a Mendoza il 15 marzo 2018, vide la vittoria del River per 2-0, con gol di Ignacio Scocco e Gonzalo Mart\u00ednez.\nIl 9 dicembre 2018 il River si laure\u00f2 campione del Sudamerica per la quarta volta nella propria storia, prevalendo nell'inedito \"superclassico\" finale contro gli arcirivali del Boca Juniors. Dopo aver vinto il proprio girone di prima fase con 3 vittorie e 3 pareggi in 6 partite, i \"Millionarios\" eliminarono i connazionali di agli ottavi di finale e ai quarti, per poi estromettere in semifinale i detentori della coppa, i brasiliani del . Nella doppia finale ebbero la meglio sul Boca dopo un pari (2-2) alla Bombonera e una vittoria per 3-1 ai tempi supplementari nella sfida di ritorno, inizialmente rinviata per incidenti e poi giocata al Santiago Bernab\u00e9u di Madrid. Per l'allenatore Gallardo fu il nono titolo alla guida della squadra, risultato che gli consent\u00ec di staccare Jos\u00e9 Mar\u00eda Minella ed eguagliare Ram\u00f3n D\u00edaz.\nIl River Plate partecip\u00f2, in Qatar, alla Coppa del mondo per club FIFA in qualit\u00e0 di squadra campione del Sudamerica. Il 18 dicembre 2018, in semifinale, perse a sorpresa contro l', squadra campione degli Emirati Arabi Uniti e padrona di casa, per 4-5 ai tiri di rigore (2-2 dopo i tempi supplementari). Il 22 dicembre ottenne il terzo posto nel torneo battendo per 4-0 i giapponesi del nella finale di consolazione.\nNel maggio 2019 la squadra partecip\u00f2 alla prima edizione della Copa de la Superliga, torneo a eliminazione diretta in programma dopo la stagione regolare di Primera Divisi\u00f3n. Rientrando tra le prime sei classificate in campionato, la squadra biancorossa part\u00ec dagli ottavi di finale, dove elimin\u00f2 facilmente l', per poi essere eliminata dall' (sconfitta per 3-0 in trasferta, vinse per 4-1 in casa, ma non fu sufficiente per la regola dei gol fuori casa). Nella Recopa Sudamericana 2019, cui fu ammesso in qualit\u00e0 di detentore della Copa Libertadores, il River super\u00f2 l' per 3-0 in casa dopo la sconfitta per 1-0 all'andata, mettendo cos\u00ec in bacheca il trofeo per la terza volta. L'allenatore Gallardo giunse a quota 10 titoli (di cui 7 nazionali e 3 internazionali, battendo il primato di Ram\u00f3n D\u00edaz. Il calciatore Leonardo Ponzio, con 13 titoli, divenne il giocatore pi\u00f9 decorato del River Plate, uguagliando Norberto Y\u00e1cono e Arist\u00f3bulo Deambrossi.\nLa Coppa Libertadores 2019 riserv\u00f2, invece, un amaro epilogo al River. Dopo aver superato la fase a gironi ed eliminato il agli ottavi di finale e il ai quarti, il club biancorosso ritrov\u00f2 sulla propria strada il Boca Juniors e lo estromise dal torneo vincendo per 2-0 in casa e perdendo per 1-0 alla Bombonera. Il 23 novembre, per\u00f2, il club biancorosso fu sconfitto nella prima finale in gara unica della storia del torneo dal : malgrado l'iniziale vantaggio argentino firmato da Santos Borr\u00e9, due gol segnati nei minuti finali dell'incontro da Gabriel Barbosa ribaltarono un esito che pareva segnato, dando la coppa ai brasiliani.\nLa sconfitta nella finale di Libertadores fu in parte mitigata, tre settimane dopo, dalla vittoria della Coppa Argentina, nella cui finale il River batt\u00e9 per 3-0 il , aggiudicandosi per la terza volta il trofeo. In campionato, tuttavia, la squadra fu beffata all'ultima giornata dal Boca Juniors, che approfitt\u00f2 del pareggio dei rivali e, vincendo in casa, li scavalc\u00f2 in classifica, privandoli del titolo nazionale.\nColori e simboli.\nI colori del club sono il bianco e il rosso.\nSecondo la versione riportata dal sito ufficiale del club \"platense\" la tenuta originaria del River era una maglia completamente bianca. In seguito, per distinguersi dalle altre squadre che adottavano la semplice maglia bianca fu aggiunta una banda trasversale di colore rosso. La seta rossa utilizzata per le maglie venne recuperata da quella che fasciava un carro allegorico del quartiere Belgrano di Buenos Aires durante il carnevale del 1901. Una volta tagliate le strisce vennero poi trasversalmente applicata alle maglie con degli spilli.\nUn'altra versione, tuttavia non suffragata da alcun elemento ufficiale, ritiene che questi colori siano presi dall'insegna di San Giorgio, che prevede una croce rossa in campo bianco ed \u00e8 la bandiera di Genova il rosso e il bianco sarebbero stati adottati poich\u00e9 gran parte dei membri originari del club Santa Rosa erano di origine genovese.\nColori.\nLa maglia per le partite casalinghe \u00e8 bianca con una banda rossa trasversale (di larghezza variabile) che scende dalla spalla sinistra alla parte destra del busto del giocatore. Sul dorso la banda rossa non s'interrompe, e il numero \u00e8 generalmente nero. i calzoncini sono neri e i calzettoni sono bianchi. Lo sponsor tecnico \u00e8 Adidas dal 1982, mentre dal 2019 il principale sponsor di maglia \u00e8 Turkish Airlines.\nLa seconda maglia del River Plate in diverse occasioni \u00e8 stata di colore granata o, comunque, contenente il rosso granata. Si tratta di un esplicito omaggio ai giocatori del Grande Torino, morti nella tragedia di Superga nel 1949. Il River Plate fu la prima e principale squadra che aiut\u00f2 il nella rifondazione dopo Superga attraverso la donazione di soldi e l'organizzazione di molte amichevoli, giocate sia con squadre sudamericane sia europee, il cui ricavato and\u00f2 a scopo benefico per il Torino. Il Torino ed il River Plate sono perci\u00f2 legate da allora da un \"gemellaggio\" e sono tuttora in ottimi rapporti, tanto che il Torino ha adottato quale seconda maglia per le stagioni 2007-2008 e 2016-2017 una casacca bianca con banda granata esplicitamente ispirata ai colori sociali del River.\nStrutture.\nStadio.\nIl River Plate gioca le partite interne nello stadio Antonio Vespucio Liberti, pi\u00f9 noto come \"El Monumental\". Questo impianto \u00e8 situato a N\u00fa\u00f1ez, un \"barrio\" (quartiere) della Grande Buenos Aires. Con una capacit\u00e0 di 65.465 spettatori, lo stadio viene utilizzato anche per le gare della nazionale argentina.\nLa struttura dello stadio \u00e8 tenuta sempre in ottime condizioni, e comprende ristoranti, albergo, piscina, negozi, pub, palestre ed il visitatissimo museo che racconta la storia del River Plate.\nNello stadio Monumental, infine, non \u00e8 solo il calcio a farla da padrone, dal momento che al suo interno si tengono anche numerose manifestazioni culturali, festival e concerti, oltre che gare di altre discipline sportive.\nRivalit\u00e0.\nEssendo il River Plate e il Boca Juniors le due squadre pi\u00f9 titolate e popolari d'Argentina, con pi\u00f9 della met\u00e0 del paese che tifa per uno dei due club, la rivalit\u00e0 tra le due squadre \u00e8 molto sentita e culmina nel derby detto \"Supercl\u00e1sico\". \u00c8 uno dei derby pi\u00f9 famosi e accesi al mondo.\n Inoltre altri due derby molto sentiti dai Millionarios sono quelli contro i due club di Avellaneda: l'Independiente e il Racing.\nSoprannomi.\nLa squadra viene soprannominata dai tifosi e dalla stampa \"Los Millonarios\" (\"I Milionari\"), popolarmente abbreviato in \"Los Millo\", da quando, negli anni trenta, vennero fatti costosi acquisti di giocatori da altri club. Tra il 1979 e il 1981, la rosa del River era ritenuta tra le pi\u00f9 costose al mondo.\nI tifosi dei club rivali chiamano i giocatori e i tifosi del River \"Gallinas\" (letteralmente \"galline\", ma anche \"polli\"'). Questo soprannome venne coniato dopo la finale di Coppa Libertadores 1966 persa contro gli uruguaiani del Pe\u00f1arol. Il River stava vincendo 2-0, ma si fece rimontare e perse 4-2. L'infamante nomignolo si rivel\u00f2 appropriato nel periodo tra il 1957 e il 1975, quando i \"Millonarios\" arrivarono per undici volte secondi in campionato.\nNel 1999, una speciale uscita della rivista sportiva argentina \"El Gr\u00e1fico\" diede al River Plate il nome di \"Campe\u00f3n del Siglo\" (\"Campione del Secolo\"), per i successi ottenuti, specialmente i 28 campionati argentini, rispetto ai 19 del Boca Juniors e ai 13 dell'Independiente (nel 1999). L'anno successivo, in una votazione sponsorizzata dalla FIFA, il River venne nominato miglior squadra argentina del XX secolo.\nA causa della banda rossa sulla maglia, ci si riferisce comunemente al River come \"El Equipo de la Banda Roja\" (la Squadra dalla Banda Rossa) o semplicemente come \"La Banda\" (\"la Banda\", anche nel senso di \"gang\" o, ancora, di \"complesso musicale\").\nNella storia, alcune squadre del River guadagnarono dei soprannomi. Si ricorda \"La M\u00e1quina\" (\"la Macchina\"), la squadra che monopolizz\u00f2 il calcio argentino tra il 1941 e il 1945.\nNel 1996 e nel 1997, dopo una serie di titoli vinti (tre campionati argentini, una Coppa Libertadores e una Supercoppa Sudamericana), la stampa nomin\u00f2 quel River \"La Maquinita\" (\"la Macchinetta\"). Quel formidabile team annoverava tra le sue file Enzo Francescoli e giovani giocatori come Juan Pablo Sor\u00edn, Hern\u00e1n Crespo, Ariel Ortega, Marcelo Salas, Marcelo Gallardo, Julio Cruz e Pablo Aimar (riserva).\nIl River \u00e8 considerato la squadra dell'aristocrazia di Buenos Aires, al contrario dell'arci-rivale Boca Juniors, originariamente di estrazione borghese e proletaria.\nOrganico.\nRosa.\nAggiornata al 2 aprile 2021.\nSquadra femminile.\nLa sezione femminile del River Plate partecipa alla prima divisione del campionato argentino fin dalla sua istituzione, di cui \u00e8 il secondo club pi\u00f9 titolato con 11 campionati vinti.\nAltri sport.\nIl River Plate ha anche una squadra di pallacanestro che gioca nella Liga Nacional de B\u00e1squetbol e che ha vinto per tre volte il campionato.\nInoltre, il River Plate ha una squadra maschile e una femminile di pallavolo, entrambe a livello professionistico."}
{"id": "245902", "revid": "125726012", "url": "https://it.wikipedia.org/wiki?curid=245902", "title": "Club Atl\u00e9tico Independiente", "text": "Il Club Atl\u00e9tico Independiente, noto pi\u00f9 semplicemente come Independiente, \u00e8 una societ\u00e0 polisportiva argentina con sede ad Avellaneda, nella parte sud della Grande Buenos Aires. Fu fondato il 1\u00ba gennaio 1905. \u00c8 noto principalmente per la sua sezione calcistica che gioca le partite interne nello stadio Libertadores de Am\u00e9rica.\nNel proprio palmar\u00e8s internazionale pu\u00f2 vantare la vittoria di 7 Coppe Libertadores (record continentale), di cui 4 consecutive dal 1972 al 1975 (record), 3 Coppe Interamericane, 2 Supercoppe Sudamericane, 1 Recopa Sudamericana, 2 Coppe Intercontinentali (1973 e 1984), 2 Coppe Sudamericane e una Coppa Suruga Bank, per un totale di 18 trofei ufficiali che ne fanno il terzo club pi\u00f9 titolato al mondo (a pari merito con Boca Juniors e ). \u00c8 inoltre l'unica squadra ad aver vinto tutte le finali disputate in Coppa Libertadores (sette su sette), tra quelli che hanno disputato pi\u00f9 di due finali del torneo. In virt\u00f9 dei numerosi successi conseguiti a livello internazionale, il club \u00e8 noto anche come \"rey de copas\" (\"re delle coppe\"); altro soprannome \u00e8 \"los diablos rojos\" (\"i diavoli rossi\"), dal colore delle divise.\nIl maggior rivale dell'Independiente \u00e8 il Racing Club, che ha il proprio stadio a circa duecento metri da quello dell'Independiente.\nStoria.\nFondazione.\nAll'inizio del secolo scorso, in un negozio chiamato \"A la Ciudad de Londres\" (\"Alla citt\u00e0 di Londra\"), nel dipartimento di Buenos Aires, un gruppo di impiegati decise di formare una squadra di calcio, chiamandola \"Maip\u00fa Banfield\". Ma questa societ\u00e0 non permetteva ai lavoratori pi\u00f9 giovani di partecipare: perci\u00f2 i pi\u00f9 giovani scelsero di riunirsi di nascosto per trovare una soluzione.\nIl 4 agosto 1904 questo gruppo decise di diventare \"indipendente\" dal Maip\u00fa Banfield e formare una nuova societ\u00e0. Quindi, il 1\u00ba gennaio 1905, fondarono ufficialmente l\"Independiente Football Club\". La societ\u00e0 non fu ufficiale prima del 25 marzo, quando Ar\u00edstides Langone venne nominato presidente, Daniel Bevilacqua segretario, Juan Artau sotto-segretario, Carlos Degiorgi sotto-tesoriere; gli altri fondatori furono Andr\u00e9s Ferrier, V\u00edctor Camino e Jos\u00e9 Hermida.\nPrimi anni.\nL'Independiente si iscrisse per giocare nella seconda e nella terza divisione del campionato amatoriale argentino. In seconda divisione giocarono con regolarit\u00e0, ma nella terza divisione persero contro l'Atlanta per 20-1. Poche partite dopo, il 9 giugno del 1907, avrebbero fronteggiato i loro eterni rivali per la prima volta, il Racing Club. Dopo il 20-1 quasi tutti pensavano sarebbe stata una facile vittoria per il Racing, ma l'Independiente vinse 3-2. Pi\u00f9 tardi, nel 1912, la Federcalcio argentina invit\u00f2 l'Independiente a partecipare alla prima divisione del loro campionato, che poco dopo sarebbe diventato il torneo professionistico ufficiale in Argentina.\nDal bianco al rosso.\nLa divisa originale dell'Independiente era completamente bianca. Nel 1907, quando il presidente Ar\u00edstides Langone vide la tenuta rossa del Nottingham Forest, decise di dare all'Independiente un nuovo look: ritenne che somigliavano a \"diavoli rossi\" (\"Diablos Rojos\"), termine che sarebbe diventato il soprannome dell'Independiente. Nel 1908, in una partita contro il Bristol of Uruguay (maglia a strisce bianco-nere), l'Independiente vest\u00ec il completo rosso per la prima volta, dopo aver anche cambiato il nome originale in \"Club Atl\u00e9tico Independiente\".\nGli anni '20.\nNegli anni venti l'Independiente sarebbe diventato campione della prima divisione amatoriale per due volte, nel 1922 e nel 1926. Manuel Seoane e Raimundo Orsi facevano parte di quelle squadre. \"Mumo\" Orsi nel 1928 si trasfer\u00ec quindi alla Juventus e divenne una leggenda, andando a far parte della nazionale italiana che vinse i Mondiali nel 1934.\nDagli anni '30 agli anni '50.\nL'Independiente vinse il suo primo campionato professionistico nel 1938 e di nuovo nel 1939. Arsenio Erico era parte di quella squadra e fu il capocannoniere nel 1937 e nel 1939. Erico sarebbe poi diventato il miglior realizzatore di tutti i tempi nella massima divisione argentina.\nIn quegli anni l'Independiente era noto per le sue vittorie dai risultati e dagli scarti ampi. Nel 1938, l'Independiente segn\u00f2 115 gol in 32 partite, e nel 1939, 103 gol in 34 partite. Questa squadra \u00e8 attualmente considerata quella che ha segnato di pi\u00f9 nel campionato argentino.\nL'Independiente dovette attendere nove anni per diventare di nuovo campione. E ci\u00f2 avvenne nel 1948, quando vinsero durante uno sciopero. Perci\u00f2, nei cinque match finali, l'Independiente gioc\u00f2 con calciatori non professionisti e riusc\u00ec comunque a vincere il campionato. Dopo questo successo, i \"Diablos Rojos\" dovettero aspettare a lungo, questa volta di pi\u00f9, per rivincere il titolo.\nDagli anni '60 agli anni '80.\nL'Independiente cominci\u00f2 gli anni sessanta con un titolo argentino, vinto di nuovo nel 1963. all'epoca, l'Independiente aveva pi\u00f9 di 45.000 membri, uno stadio rimodellato, e cresceva dal punto di vista istituzionale. Ma uno dei pi\u00f9 grandi successi per l'Independiente arriv\u00f2 nel 1964, quando divenne la prima squadra argentina a vincere la Coppa Libertadores. L'Independiente si ripet\u00e9 nel 1965.\nNel 1967, l'Independiente vinse il Campeonato Nacional. Questa squadra fu una delle ultime a giocare con uno schema 2-3-5, nato circa 90 anni prima. La consacrazione arriv\u00f2 nel derby di Avellaneda, contro il Racing Club. La gara fu vinta 4-0 dall'Independiente.\nDi nuovo, l'Independiente cominci\u00f2 un nuovo decennio vincendo un titolo (Metropolitano 1970). Gli anni settanta furono il Periodo d'Oro per la squadra di Avellaneda, che ottenne 12 importanti titoli: Metropolitano 1970 e 1971, Nacional 1977 e 1978, Coppa Libertadores 1972, 1973, 1974 e 1975, Coppa Intercontinentale 1973 e Copa Interamericana 1973, 1974 e 1975.\nIl pi\u00f9 grande successo dell'Independiente negli anni '70 fu sicuramente vincere la Coppa Libertadores per quattro volte consecutive. Inoltre, la squadra divenne famosa avendo il celebre duo Bochini-Bertoni in attacco.\nLa partita pi\u00f9 memorabile dell'Independiente fu la gara della finale del Torneo Nacional del 1977, bench\u00e9 la gara venne disputata il 25 gennaio 1978. La finale era contro il Club Atl\u00e9tico Talleres. All'andata c'era stato un pareggio (1-1) nello stadio dell'Independiente, e nella gara decisiva a C\u00f3rdoba, il risultato era fermo sull'uno pari. A soli 15 minuti dal termine il Talleres segn\u00f2 un gol dubbio. A causa di quello, i giocatori dell'Independiente protestarono veementemente, e l'arbitro, per risposta, mostr\u00f2 il cartellino rosso a tre giocatori. Con soli 8 giocatori in campo e a pochi minuti dal termine, l'Independiente riusc\u00ec a pareggiare con un gol di Bochini, su assist di Bertoni. L'Independiente divenne campione grazie ai due gol segnati in trasferta.\nNel 1983 l'Independiente vinse un altro Metropolitano. Nel 1984 ottennero la loro settima Coppa Libertadores e divennero la squadra con il maggior numero di vittorie nella massima competizione sudamericana per club. L'Independiente and\u00f2 quindi a giocare contro il a Tokyo, in Giappone, per la Coppa Intercontinentale. La gara si chiuse con una vittoria degli argentini per 1-0, per la seconda vittoria dell'Independiente nell'Intercontinentale.\nL'ultimo importante titolo ottenuto negli anni ottanta fu l'AFA 1988-89 (campionato nazionale).\nDagli anni '90 in poi.\nGli anni novanta si aprirono con il ritiro di Ricardo Bochini nel 1991. Nei 20 anni della sua carriera professionistica, dal 1972 al 1991, Bochini gioc\u00f2 solo per l'Independiente (e per la nazionale argentina) e fu uno degli artefici del Periodo d'Oro, con 8 titoli internazionali e 4 campionati d'Argentina. Gioc\u00f2 un totale di 740 gare segnando 107 gol.\nL'Independiente vinse il Clausura 1994, la Supercoppa sudamericana nel 1994 e nel 1995, e una Recopa nel 1995. Dopo la vittoria della Recopa, l'Independiente raggiunse i 15 titoli internazionali, eguagliato dal e sorpassato solo dal Boca Juniors e dal Milan (18 titoli internazionali).\nDopo 7 anni di \"carestia\" senza vincere alcun titolo degno di nota, l'Independiente divenne campione dell'Apertura 2002. Quella squadra, guidata da Am\u00e9rico Gallego, aveva un reparto offensivo formato da Federico Ins\u00faa, Daniel Montenegro, Andr\u00e9s Silvera e altri importanti giocatori argentini.\nLa stagione 2006-2007 vide in panchina Jorge Burruchaga, e in campo giocatori come Daniel \"Rolfi\" Montenegro, Germ\u00e1n Denis e \u00d3scar Ustari L'Apertura termin\u00f2 con l'Independiente al quarto posto, nonostante un andamento molto irregolare, inclusa una sconfitta casalinga con il piccolo nell'ultimo match di sempre giocato nello storico Stadio Libertadores de Am\u00e9rica.\nIl Clausura 2007 vide un andamento stentato. Dopo che la squadra aveva guadagnato solo 8 punti nelle prime 10 partite, l'allenatore Burruchaga rassegn\u00f2 le dimissioni dopo una sconfitta casalinga per 0-2 contro il modesto Godoy Cruz di Mendoza. Miguel \u00c1ngel Santoro divenne l'allenatore \"ad interim\". Con lui la squadra chiuse imbattuta, vincendo 4 match e pareggiando gli altri 5. L'Independiente chiuse 11\u00b0 nel torneo, e non riusc\u00ec a qualificarsi n\u00e9 per la Coppa Libertadores n\u00e9 per quella Sudamericana per soli 2 punti.\nPedro Troglio assunse l'incarico di allenatore nel 2007 raggiungendo il nono posto nell'Apertura 2007.\nClaudio Borghi allen\u00f2 l'Independiente dall'aprile 2008 raggiungendo il sesto posto nella Clausura 2008. Il 5 ottobre Borghi si dimise dall'incarico, venendo rilevato da Santoro, che raggiunse il 18\u00ba posto nell'Apertura 2008. Eduardo Tuzzio e Diego Gavil\u00e1n portarono la squadra al 16\u00ba posto nella Clausura 2009. Per la stagione 2009-2010 la squadra \u00e8 stata affidata a Am\u00e9rico Gallego, conquistando due quarti posti. A fine stagione gli subentra Daniel Garnero.\nLa retrocessione in Primera B Nacional del 2013.\nIl 15 giugno 2013, ad una giornata dal termine del Campionato, il Rojo retrocede in Primera B Nacional dopo aver perso in casa per 1-0 contro il San Lorenzo e con la contemporanea vittoria del San Martin; \u00e8 la prima retrocessione dopo 108 anni di storia per il club di Avellaneda. Nella prima stagione nella Primera B Nacional, si classifica terzo a parti punti con l'Hurac\u00e1n, dovendo disputare uno spareggio a partita secca. L'11 giugno l'Independiente vince 2 a 0 con i gol di Mart\u00edn Zapata e di Francisco Pizzini e viene promosso in Primera Divisi\u00f3n. Il 13 dicembre 2017 torna a conquistare un trofeo con la CONMEBOL Sudamericana, vinta al Maracan\u00e3 superando con un complessivo 3-2 in finale il Flamengo.\nStadio.\nIl 4 marzo 1928, prima di una gara contro gli uruguagi del Pe\u00f1arol, terminata poi in pareggio, l'Independiente apr\u00ec il primo stadio in cemento di tutto il Sudamerica. Lo stadio sarebbe stato noto successivamente come \"La Doble Visera\". Questo impianto, il cui nome ufficiale \u00e8 Estadio Libertadores de Am\u00e9rica, pu\u00f2 contenere 52.823 spettatori.\nPrima che fosse costruita \"La Doble Visera\" ad Avellaneda, l'Independiente aveva un altro stadio a La Crucecita, stadio che venne distrutto in un incendio nel 1923.\nOrganico.\nRosa 2020-2021.\n\"Rosa aggiornata al 22 luglio 2021.\""}
{"id": "245903", "revid": "1100311", "url": "https://it.wikipedia.org/wiki?curid=245903", "title": "Zico", "text": "Soprannominato \"O Galinho\" (in italiano \"il galletto\"), leg\u00f2 principalmente il suo nome al e alla nazionale brasiliana, mentre in Italia \u00e8 ricordato anche per la sua breve militanza nell'. Oltre ad essere stato eletto per 3 volte Calciatore sudamericano dell'anno occupa la quattordicesima posizione nella lista dei migliori 50 giocatori del XX secolo redatta dall\"' IFFHS\" e la diciottesima posizione nella classifica dei migliori giocatori del XX secolo redatta da \"World Soccer\".\nIn totale ha giocato 777 partite ufficiali segnando 526 gol, dei quali 477 con i club e 49 con la maglia verde-oro (48 nella selezione maggiore, uno con quella olimpica); contando anche le partite non ufficiali giocate il suo totale sale a 1180 presenze e 826 gol..\nAnche suo fratello Eduardo Antunes Coimbra e i suoi figli Thiago Coimbra e Junior Coimbra sono stati calciatori.\nCarriera.\nGiocatore.\nClub.\nFlamengo.\nFece il suo esordio nel calcio professionistico nel 1967 con la maglia del , con la quale vinse 4 campionati brasiliani, la Coppa Libertadores 1981 e la Coppa Intercontinentale 1981 (nella quale venne anche eletto miglior giocatore), oltre a due titoli di capocannoniere, e mise a segno oltre 300 gol. A livello personale vinse 2 Bola de Ouro e 7 Bola de Prata, fu eletto Calciatore sudamericano dell'anno per tre volte e si laure\u00f2 anche numerose volte capocannoniere nelle varie competizioni a cui partecip\u00f2.\nParticolarmente eclatante fu la stagione 1979, in cui mise a segno 65 reti in 51 partite. Le ottime prestazioni gli valsero l'attenzione della e del : i rossoneri, in particolare, furono vicinissimi ad acquistarlo nell'estate del 1982 ma il Flamengo rifiut\u00f2 qualsiasi offerta.\nUdinese.\nNell'estate del 1983 il presidente Lamberto Mazza annunci\u00f2 il trasferimento del fuoriclasse brasiliano nella \"sua\" per la cifra di 6 miliardi di lire. L'affare venne per\u00f2 inizialmente bloccato dal presidente della FIGC Federico Sordillo, e ci\u00f2 provoc\u00f2 la sollevazione dei sostenitori friulani: molti di essi scesero infatti in piazza in citt\u00e0 agitando dei cartelli con la scritta \"O Zico o Austria\", alludendo ad una possibile secessione in caso di mancato via libera. In seguito il caso divenne anche un vero e proprio affare di stato: su di esso si espressero infatti anche ministri, segretari di partito ed associazioni sindacali, finanche il Presidente della Repubblica Sandro Pertini, e alla fine il tesseramento avvenne.\nNel suo primo anno il brasiliano si trov\u00f2 a giocare, tra gli altri, con il connazionale Edinho, con Franco Causio, con Massimo Mauro e con Pietro Paolo Virdis, mentre in panchina c'era seduto Enzo Ferrari. Zico esord\u00ec in campionato segnando una doppietta nel largo successo esterno col (5-0), e alla fine si ferm\u00f2 a 19 reti, che gli valsero il secondo posto nella classifica dei marcatori alle spalle di Michel Platini, primo con una rete in pi\u00f9. L'Udinese chiuse per\u00f2 al nono posto, a quattro punti dalla zona UEFA, mentre il brasiliano dovette saltare 5 gare a causa di un infortunio muscolare subito l'8 marzo in un'amichevole col . Il secondo anno, invece, fu per\u00f2 decisamente pi\u00f9 in sordina: i friulani persero nel calciomercato Causio e Virdis, mentre in panchina arriv\u00f2 Lu\u00eds Vin\u00edcio; Zico segn\u00f2 solamente 3 reti in 16 gare a causa di un infortunio che ne compromise la stagione. Lasci\u00f2 infine Udine dopo aver ricevuto una squalifica per insulti ad un arbitro ed una condanna (poi cancellata) per reati societari.\nRitorno al Flamengo e Giappone.\nIl brasiliano torn\u00f2 cos\u00ec nell'amato Flamengo dove rimase altre 5 stagioni, prima di andare in Giappone; qui milit\u00f2 nel ed infine nel , abbandonando poi il calcio giocato nel 1994.\nNazionale.\nDisput\u00f2 la prima partita col il 25 febbraio 1976, un'amichevole con l' nella quale and\u00f2 anche in rete. In seguito partecip\u00f2 a 3 edizioni del Mondiale: nel gioc\u00f2 le 6 partite delle due fasi a gironi, segnando anche una rete nella vittoria per 3-0 sul ma saltando la finale per il terzo posto (che i verde-oro vinsero contro l'). Quattro anni pi\u00f9 tardi fu invece in campo in tutti e 5 gli incontri e segn\u00f2 4 reti (una contro la , due contro la ed un altro contro l'), mentre in Messico nel 1986 venne schierato solo in 3 partite, l'ultima delle quali, il quarto perso 3-2 contro la ai calci di rigore, mise fine alla sua carriera in Nazionale; Zico si conged\u00f2 comunque realizzando il suo tiro dal dischetto, dopo averne, per\u00f2, sbagliato uno nei tempi regolamentari. In totale con i verde-oro gioc\u00f2 72 partite ufficiali segnando 52 gol (quinto miglior marcatore di sempre dei verde-oro); contando anche le partite non ufficiali giocate il suo totale sale a 88 presenze e 66 gol.\nIl 27 marzo 1989 allo Stadio Friuli di Udine venne disputata la gara d'addio di Zico alla Nazionale brasiliana, con un Brasile-Resto del Mondo, allenata da Nils Liedholm, Mircea Lucescu e Artur Jorge che termin\u00f2 1-2 con reti di Dunga, Enzo Francescoli e Lajos D\u00e9t\u00e1ri.\nAllenatore.\nGli inizi in Brasile e Giappone.\nRitirandosi dalle competizioni nel 1994, il 5 maggio 1998 viene nominato vice e coordinatore tecnico di M\u00e1rio Zagallo alla guida del Brasile. Il 28 luglio, dopo aver perso la finale del campionato mondiale di calcio 1998 contro la Francia, Zagallo e Zico vengono esonerati dal presidente federale Teixeira.\nIn seguito, dal 19 agosto al 31 dicembre 1999 allena i Kashima Antlers, portati, al di l\u00e0 di ogni pronostico, fino al secondo posto nel campionato giapponese. Dal 1\u00ba luglio 2002 al 1\u00ba luglio 2006 assume la guida della nazionale di calcio giapponese, che conduce a una brillante vittoria nella Coppa d'Asia 2004 e poi alla qualificazione ai Mondiali 2006. Qui la sua selezione ottiene scarsi risultati (1 punto nello 0-0 contro la Croazia) ed \u00e8 stata eliminata al primo turno.\nLe esperienze in Europa.\nDal 4 luglio 2006 \u00e8 ingaggiato dal Fenerbah\u00e7e, succedendo a Christoph Daum. Al suo primo anno sulla panchina dei giallobl\u00f9 di Istanbul domina il campionato turco vincendo il titolo 2006-2007. In Turchia porta il suo connazionale Roberto Carlos, nella speranza di aiutare la sua squadra a fare un buon cammino europeo nella Champions League 2007-2008, in cui il Fenerbah\u00e7e arriva fino ai quarti di finale, dove \u00e8 battuto dal Chelsea di Abramovi\u0107.\nIl 30 giugno 2008 Zico lascia la panchina a Luis Aragon\u00e9s, commissario tecnico della Campione d'Europa 2008, e il 26 settembre dello stesso anno approda sulla panchina del Bunyodkor, squadra del campionato uzbeko dove milita il suo connazionale ed ex Pallone d'oro Rivaldo. Alla guida della compagine Zico conquista il campionato dopo soli due mesi dall'assunzione dell'incarico, con due giornate di anticipo rispetto alla fine del torneo, e raggiunge nella Champions League asiatica le semifinali, il miglior risultato nella storia del club, lascia la squadra l'8 gennaio 2009.\nIl giorno dopo assume la guida tecnica del CSKA Mosca. \u00c8 esonerato il 10 settembre e il 16 settembre diviene l'allenatore dell'Olympiakos. Sotto la guida di Zico, il club del Pireo conquista la qualificazione agli ottavi di finale della Champions League 2009-2010. Il 19 gennaio 2010, dopo una serie di risultati insoddisfacenti in campionato, la societ\u00e0 comunica l'esonero dell'allenatore.\nD.T. del Flamengo, le esperienze in Arabia e India.\nIl 31 maggio 2010 viene ingaggiato come direttore tecnico del Flamengo; decide cos\u00ec di concludere la carriera da allenatore per stare pi\u00f9 vicino alla sua famiglia. Tuttavia, il 1\u00ba ottobre seguente torna sui suoi passi dimettendosi dalla carica.\nIl 28 agosto 2011 viene ingaggiato come commissario tecnico della Nazionale irachena, dimettendosi dall'incarico il 27 novembre 2012. In seguito, il 2 agosto 2013 accetta la panchina dell'Al Gharafa, in Qatar, che lascia il 30 gennaio 2014, mentre il 3 settembre dello stesso anno passa alla guida del Goa, in India, arrivando secondo nella \"regular season\" del campionato ma perdendo la semifinale \"play-off\".\nNella cultura di massa.\nZico compare, nelle vesti di se stesso, in una breve sequenza del film del 1984 \"L'allenatore nel pallone\", dove viene ripreso in una seduta di allenamento e citato con il suo nome completo dal protagonista Lino Banfi.\nStatistiche.\nDurante l'arco della sua carriera tra club e nazionale, Zico ha disputato 777 incontri ufficiali e ha segnato 526 reti, alla media di 0,68 gol a partita."}
{"id": "245905", "revid": "1783371", "url": "https://it.wikipedia.org/wiki?curid=245905", "title": "Buzen (provincia)", "text": "Buzen (giapponese:\u8c4a\u524d\u56fd; -no kuni) fu una provincia del Giappone nel Ky\u016bsh\u016b settentrionale che confinava con le province di Bungo e Chikuzen. Il suo territorio corrisponde oggigiorno alla parte orientale della Fukuoka, pi\u00f9 alcuni distretti settentrionali della prefettura di \u014cita.\nLe rovine dell'antica capitale della provincia si trovano vicino a Toyotsu. La citt\u00e0 castello di Kokura si trovava anch'essa in Buzen e fu la sede di molti signori feudali.\nDopo l'abolizione del sistema dei clan nel 1871 la provincia di Buzen divenne per quattro anni la prefettura di Kokura fino a che non venne assorbita dalla prefettura di Fukuoka nel 1876."}
{"id": "245906", "revid": "1870933", "url": "https://it.wikipedia.org/wiki?curid=245906", "title": "Chikugo (provincia)", "text": " fu una provincia del Giappone nell'area che corrisponde alla parte meridionale della prefettura di Fukuoka nel Ky\u016bsh\u016b. Chikugo confinava con le province di Hizen, Chikuzen, Bungo, e Higo.\nL'antica capitale della provincia si situava vicino alla citt\u00e0 moderna di Kurume. Nel periodo Edo la provincia venne divisa in due feudi: il clan Tachibana govern\u00f2 il feudo occidentale a Yanagawa e quello di Arima il feudo orientale di Kurume."}
{"id": "245910", "revid": "2037899", "url": "https://it.wikipedia.org/wiki?curid=245910", "title": "Chikuzen (provincia)", "text": "Chikuzen (giapponese: \u7b51\u524d\u56fd; Chikuzen no kuni) fu una provincia del Giappone il cui territorio si trova nel territorio settentrionale ed occidentale dell'odierna prefettura di Fukuoka nel Ky\u016bsh\u016b. Chikuzen confinava con le province di Buzen, Bungo, Chikugo e Hizen.\nL'antica capitale provinciale si trovava a Dazaifu, ma in seguito Hakata assunse maggior importanza fino a sostituirla all'inizio del periodo Edo. "}
{"id": "245911", "revid": "1305772", "url": "https://it.wikipedia.org/wiki?curid=245911", "title": "Regime", "text": "Il termine reg\u00ecme pu\u00f2 significare:"}
{"id": "245912", "revid": "1528507", "url": "https://it.wikipedia.org/wiki?curid=245912", "title": "DSP", "text": "Il processore di segnale digitale o digital signal processor (espressione inglese di pari significato, da cui la sigla DSP) \u00e8 un processore dedicato e ottimizzato per eseguire in maniera estremamente efficiente sequenze di istruzioni ricorrenti (come ad esempio somme, moltiplicazioni e traslazioni) nell'elaborazione di segnali digitali. I DSP utilizzano un insieme di tecniche, tecnologie, algoritmi che permettono di trattare un segnale continuo dopo che \u00e8 stato campionato. Rappresenta il sistema hardware per operare l'elaborazione numerica dei segnali. Attualmente \u00e8 tipicamente implementato come microprocessore monolitico.\nClassificazione.\nI DSP sono classificati a seconda dell'ampiezza e del tipo di dato che sono in grado di processare: si parla ad esempio di DSP a 32, 24 oppure a 16-bit; a virgola fissa o mobile.\nOgni DSP \u00e8 quindi adatto ad applicazioni specifiche: ad esempio, i DSP a 16-bit a virgola fissa sono impiegati per il condizionamento di segnali vocali e trovano il loro principale campo di applicazione nella telefonia (fissa e mobile), mentre i DSP a 32-bit in virgola mobile, avendo una dinamica molto superiore, sono principalmente impiegati nell'elaborazione di immagini e nella grafica tridimensionale.\nEvoluzione dei DSP.\nLe radici del DSP risalgono agli anni sessanta-settanta quando divennero disponibili i primi computer digitali. Al giorno d'oggi infatti esistono anche dei processori software (applicazioni) che permettono di analizzare e modificare vari tipi di segnale tramite funzioni matematiche (ad esempio, \u00e8 molto utilizzata la FFT - Trasformata di Fourier veloce). Algoritmi DSP vengono impiegati nei pi\u00f9 svariati campi delle scienze per i seguenti scopi: miglioramento delle immagini, riconoscimento e generazione vocale, compressione di dati, ecc. Le applicazioni sono innumerevoli poich\u00e9 quasi tutti i segnali analogici possono essere campionati e convertiti in segnali digitali.\nIl primo DSP monolitico, l'Intel 2920, fu lanciato sul mercato nel 1978. Era dotato di ALU priva di moltiplicatore e implementava una architettura Harvard VLIW \"(very long instruction word)\" di 24 bit immagazzinata su 192 locazioni di EPROM, uno spazio di RAM di 40 parole da 25 bit ed interfacce ADC e DAC di bordo.\nI suoi 2,5 MIPS effettivi erano all'epoca una velocit\u00e0 altissima."}
{"id": "245913", "revid": "1522738", "url": "https://it.wikipedia.org/wiki?curid=245913", "title": "Dittatura militare", "text": "Una dittatura militare \u00e8 una forma di governo autoritaria in cui il potere politico \u00e8 detenuto dai militari. Come tutte le dittature quella militare pu\u00f2 essere dichiarata ufficialmente o non esserlo, ovvero alcuni dittatori militari sono formalmente subordinati ad un governo civile o no. Esistono anche forme intermedie, in cui i vertici delle forze armate esercitano una fortissima influenza nel Paese, senza per\u00f2 reprimere del tutto le libert\u00e0 democratiche.\nOrganizzazione.\nAlcune dittature militari sono guidate da un organo collegiale, che nei paesi latinoamericani \u00e8 tradizionalmente denominato \"giunta\" (dallo spagnolo \"junta\", 'comitato', 'consiglio'), composto dai militari delle varie forze armate di rango pi\u00f9 elevato. Altre dittature militari sono interamente nelle mani di un singolo alto ufficiale, solitamente il comandante supremo delle forze armate. Il presidente della giunta o il comandante unico possono assumere la carica di capo di Stato.\nIn Medio Oriente ed in Africa, i governi militari sono, pi\u00f9 spesso che altrove, controllati da un'unica potente personalit\u00e0 e hanno spesso i caratteri di un'autocrazia, in aggiunta a quelli di una dittatura militare. Leader come Idi Amin Dada, Mu\u02bfammar Gheddafi e Gamal Abd el-Nasser hanno cercato di alimentare il proprio culto della personalit\u00e0, diventando l'emblema stesso della nazione sia all'interno che all'esterno dei loro paesi.\nCostituzione.\nLa maggior parte delle dittature militari \u00e8 sorta a seguito di un colpo di Stato che ha rovesciato il precedente regime. Un'eccezione significativa \u00e8 costituita dal regime di Saddam Hussein in Iraq, cominciato come Stato a partito unico, dominato dal Partito Ba'th, e successivamente evolutosi gradualmente in una dittatura militare, con i leader che indossavano l'uniforme e quadri militari sempre pi\u00f9 coinvolti in tutte le mansioni amministrative (anche se molti di loro erano dei civili che non avevano mai svolto una carriera militare nelle forze armate dell'Iraq).\nNel passato le giunte militari hanno spesso cercato di legittimare la presa del potere con l'intento di portare stabilit\u00e0 politica alla nazione \"salvandola\" dalla minaccia di \"pericolose ideologie\". Nell'America Latina \u00e8 stato spesso usato l'argomento della minaccia da parte del comunismo o del capitalismo, mentre in Medio Oriente \u00e8 stato usato il desiderio ad opporsi ad Israele o, pi\u00f9 recentemente, al fondamentalismo islamico.\nCome detto, America Latina, Africa e Medio Oriente sono state teatro di dittature militari con maggior frequenza rispetto agli altri Continenti. Una delle ragioni di ci\u00f2 risiede probabilmente nel fatto che nei paesi di queste aree in seno alle forze armate si riscontra una coesione e una strutturazione interna tradizionalmente pi\u00f9 forti rispetto a quelle delle istituzioni civili.\nA partire dagli anni novanta il numero di paesi retti da dittature militari si \u00e8 progressivamente ridotto. Fra le ragioni di questo fenomeno si pu\u00f2 citare la maggior difficolt\u00e0 a raccogliere una legittimazione internazionale ed il fatto che molte aristocrazie militari, che avevano governato con pochissimo successo negli ultimi decenni, sono ora poco inclini a farsi coinvolgere in dispute politiche. Inoltre la fine della guerra fredda e la dissoluzione dell'Unione Sovietica hanno tolto a molti regimi il pretesto di agitare la minaccia del comunismo come giustificazione delle proprie azioni o come espediente per chiedere aiuti da altri paesi.\nSi \u00e8 quindi assistito, soprattutto in America Latina, alla transizione da regimi militari a governi democratici. Per contro in Medio Oriente, regimi come quello siriano e quello egiziano, che erano sicuramente da annoverare fra le dittature militari, si sono gradualmente evoluti verso forme diverse di dispotismo.\nEsercizio del governo.\nI regimi militari tendono ad autodefinirsi \"non-partisan\", ossia neutrali rispetto ai partiti del precedente regime rovesciato, e in quanto tali in grado di garantire una leadership provvisoria in periodi di instabilit\u00e0 e turbolenza; spesso, inoltre, si sforzano di dipingere i politici civili come corrotti ed incompetenti. Una delle misure che le dittature militari adottano quasi sempre \u00e8 la proclamazione della legge marziale, ovvero dello stato di emergenza permanente.\nSebbene vi siano state eccezioni, solitamente i regimi militari dimostrano poco rispetto per i diritti umani e sono disposti ad usare qualsiasi mezzo pur di ridurre al silenzio gli oppositori politici.\nInoltre un regime militare spesso abbandona il potere solo sotto la pressione di una rivolta popolare gi\u00e0 in corso oppure imminente, anche se in diversi casi i militari hanno ceduto democraticamente il potere tramite plebiscito o convocando libere elezioni.\nStati il cui attuale leader \u00e8 salito al potere a seguito di colpo di Stato.\nDiversi Paesi non sono formalmente dittature militari, ma il capo di Stato o di governo che ha ottenuto tale carica attraverso un golpe militare o guerra civile, \u00e8 ancora al potere:"}
{"id": "245914", "revid": "1990325", "url": "https://it.wikipedia.org/wiki?curid=245914", "title": "Unione Siciliana Cristiano Sociale", "text": "L'Unione Siciliana Cristiano-Sociale (USCS) era un partito politico, di ispirazione cattolica, fondato in Sicilia l'8 novembre 1958 da un gruppo di parlamentari regionali dissidenti democristiani guidato da Silvio Milazzo.\nStoria.\nNascita e governo con PCI e MSI.\nIl 23 ottobre 1958 Silvio Milazzo, deputato regionale della DC e segretario regionale del partito, venne eletto presidente della Regione dall'Assemblea Regionale Siciliana con i voti di una parte dei democristiani, comunisti, socialisti, monarchici e missini, in contrapposizione a Barbaro Lo Giudice, candidato ufficiale democristiano. Il 31 ottobre Milazzo costitu\u00ec una giunta formata dalle forze politiche che lo avevano eletto, compresi PCI e MSI. Vice presidente fu Paolo D'Antoni, deputato del gruppo PCI, e assessori missini furono Dino Grammatico alla strategica Agricoltura ed Ettore Mangano all'Industria e commercio. \u00c0 sostenere l'accordo l'allora segretario regionale comunista Emanuele Macaluso e il capogruppo del MSI Nino Buttafuoco.\nConvocato a Roma dal consiglio dei probiviri del partito per discolparsi, Milazzo rifiut\u00f2 di dimettersi e venne espulso dalla DC; dopo pochi giorni diede vita all'USCS; fu il primo esempio di rottura dell'unit\u00e0 dei cattolici in politica.\nL'evento prese il nome di \"Milazzismo\". L'operazione Milazzo, resa possibile dai cristiano-sociali nella Regione Siciliana, in nome dei superiori interessi dei siciliani, vide a pi\u00f9 riprese unite destra ed sinistra, uscite dall'isolamento in cui erano tenute dalla politica delle forze democratiche di centro, dandosi reciprocamente sostegno per combattere i vertici romani della Democrazia Cristiana. Fu un governo che si contraddistinse per una serie di provvedimenti di discontinuit\u00e0 con il passato.\nIl secondo governo e lo scioglimento.\nAlle successive elezioni regionali del 7 giugno 1959 l'USCS ottenne il 10,6% dei voti e 10 seggi (su 90), ma la DC, nonostante la scissione, mantenne inalterata la sua percentuale di voti (38,6%). Milazzo form\u00f2 due altri brevi governi, dove per\u00f2 non entr\u00f2 pi\u00f9 il MSI. Ebbe un sostegno variegato, dalle sinistre ai vertici di Sicindustria, allora guidata da Domenico La Cavera. Ideologi in quella fase furono Ludovico Corrao e l'ex deputato nazionale DC Francesco Pignatone. Il movimento poteva contare su un settimanale, \"L'Unione Siciliana\" (1959-1961).\nL'esperimento di Milazzo entr\u00f2 in crisi all'inizio del 1960, quando un suo esponente, Benedetto Majorana della Nicchiara, fu convinto dai maggiorenti Democrazia Cristiana ad accettare la carica di presidente della Regione (dove fu eletto il 23 febbraio), al posto di Milazzo, che poi nel dicembre 1962 si dimise anche dalla carica di deputato regionale. Alle politiche dell'aprile 1963 il partito present\u00f2 liste al Senato in alcuni collegi della Sicilia, e ottenne 43.355 voti, e un seggio (Sergio Marullo Di Condojanni).\nAlle successive elezioni regionali del 9 giugno 1963 l'USCS sub\u00ec una severa sconfitta (0,8% dei voti e nessun seggio) e dopo poco tempo si sciolse di fatto."}
{"id": "245915", "revid": "188116", "url": "https://it.wikipedia.org/wiki?curid=245915", "title": "Milazzismo", "text": "Il termine milazzismo \u00e8 un neologismo con cui nel gergo politico italiano si indica la convergenza di due schieramenti politici diversi (\"destra\" e \"sinistra\") per sconfiggere quello di \"centro\", al fine di far eleggere un determinato candidato o di costituire una maggioranza di governo alternativa. Il termine prende il nome dalla vicenda politica nota come \"operazione Milazzo\", che a sua volta prende il nome da Silvio Milazzo, che la mise in atto.\nStoria.\nIn Sicilia il 30 ottobre 1958 il deputato regionale Silvio Milazzo della DC venne eletto presidente della Regione siciliana con i voti, all'Assemblea regionale siciliana, dei partiti di destra e di sinistra, contro il candidato ufficiale del suo partito, Giuseppe La Loggia, indicato dai vertici nazionali della DC, allora guidata da Amintore Fanfani. Silvio Milazzo, esponente dell'autonomismo pi\u00f9 esteso, era in contrasto con l'indirizzo fortemente accentratore impresso all'organizzazione della DC da Fanfani, allora anche presidente del Consiglio, mentre la posizione del presidente della Repubblica Gronchi sembrava di maggiore sostegno all'esperimento.\nLa prima giunta Milazzo.\nAlla prima giunta Milazzo parteciparono insieme esponenti del PCI e del MSI, alleati \u00abin nome dei superiori interessi dei siciliani\u00bb, dissero il segretario regionale del PCI Emanuele Macaluso (che aveva avuto il via libera da Palmiro Togliatti) e il capogruppo all'ARS del MSI Dino Grammatico, con il consenso di Giorgio Almirante.\nSilvio Milazzo fu subito espulso dalla DC, dando poi vita con un gruppo di deputati regionali ad un nuovo partito politico, l'Unione Siciliana Cristiano Sociale (USCS). Dino Grammatico nelle sue memorie defin\u00ec quella prima fase del milazzismo come una \"Rivolta siciliana\", che non avrebbe pi\u00f9 avuto nella seconda fase.\nL'opposizione della Chiesa.\nLa Chiesa cattolica fu fortemente critica con l'operazione e nell'aprile 1959 il Santo Uffizio rinnov\u00f2 la scomunica ai comunisti estendendola a coloro, come il movimento di Milazzo, che si alleavano con loro e pochi mesi dopo, alla vigilia delle elezioni regionali, l'episcopato siciliano invit\u00f2 espressamente a non votare per l'USCS.\nSeconda giunta Milazzo e crisi.\nMilazzo, dopo le elezioni regionali del giugno 1959, dove il suo movimento ottenne 10 deputati all'ARS, il 12 agosto 1959 form\u00f2 una seconda giunta, in cui per\u00f2 non entr\u00f2 il MSI, che torn\u00f2 all'opposizione, insieme alla DC. Questa seconda giunta ebbe un sostegno variegato intorno all'USCS, alle sinistre, ai monarchici, ai vertici di Sicindustria, allora guidata da Domenico La Cavera, che gi\u00e0 aveva rotto con Confindustria, fino ad esponenti vicini alla mafia. Gli ideologi in quella fase furono Ludovico Corrao ed il deputato nazionale Francesco Pignatone.\nQuesto breve secondo mandato alla guida della Regione di Milazzo, entr\u00f2 in crisi per uno scandalo, con un tentativo di corruzione organizzato da due deputati, uno del PCI (Vincenzo Marraro) ed uno dell'USCS (Ludovico Corrao), denunciato da un deputato della DC, Carmelo Santalco, cui furono promessi 100 milioni per votare a favore della giunta, conversazione che lui registr\u00f2. La crisi si concluse nel febbraio 1960, quando un esponente del suo movimento, Benedetto Majorana della Nicchiara, fu convinto dai maggiorenti della DC ad accettare la carica di presidente della Regione, in una maggioranza di democristiani, liberali e monarchici, con l\u2019appoggio esterno del MSI. \nMilazzo nel 1962 si dimise anche da deputato regionale. L'USCS si sciolse dopo le elezioni regionali del 1963, dove non ottenne alcun seggio."}
{"id": "245916", "revid": "287204", "url": "https://it.wikipedia.org/wiki?curid=245916", "title": "Frontismo", "text": "Il termine frontismo individuava la politica del Fronte, nome dato alle coalizioni politiche di sinistra formate da comunisti e socialisti (ad es., \"Front populaire\" in Francia e \"Frente Popular\" in Spagna), e la tendenza dei partiti politici socialisti europei che nel secondo dopoguerra optavano per l'azione comune con i partiti comunisti e il blocco orientale.\nFrontismo italiano.\nIn Italia sotto le insegne del Fronte popolare il Partito Comunista Italiano (PCI) ed il Partito Socialista Italiano (PSI) si presentarono uniti alle elezioni politiche del 1948."}
{"id": "245917", "revid": "1429175", "url": "https://it.wikipedia.org/wiki?curid=245917", "title": "Tony Binarelli", "text": "Biografia.\nTony Binarelli si interessa di illusionismo, di micromagia e cartomagia, prima come dilettante e poi, a partire dal 1972, come professionista, debuttando in televisione e ampliando le sue esibizioni a tutta la gamma della prestidigitazione. In televisione ha anche recitato nella parte di s\u00e9 stesso nelle due puntate dello sceneggiato Rai del 1972 \"Serata al Gatto Nero\". Nel 1974 partecipa al programma \"Foto di gruppo\", condotto da Raffaele Pisu. Alla fine degli anni settanta raggiunge la popolarit\u00e0 partecipando ai primi tre anni di trasmissione di \"Domenica in\" condotta da Corrado, amplia il suo repertorio al mentalismo e ai fenomeni paranormali.\nA partire dal 1982 utilizza quella che definisce la \"Situation Comedy in magia\", forma articolata sulla partecipazione del pubblico. Da allora ha ideato e condotto numerose trasmissioni televisive di magia. Ha preso parte come controfigura delle mani di molti attori a numerosi film, tra i quali \"Tre passi nel delirio\" di Louis Malle e \"...continuavano a chiamarlo Trinit\u00e0\" di E.B. Clucher.\nConsulente per il Teatro Sistina di Roma per molte produzioni teatrali, nel corso della sua carriera ha pubblicato numerosi libri sia per il pubblico generalista molti dei quali tradotti in varie lingue, e molti, come la serie \"Playmagic\", \"Class Act\", \"My Way to Mentalism\", che si affiancano ai numerosi nuovi effetti di sua creazione come il \"Lips\", sul mercato dal 1977. Nel 1988 ha fondato, diretto e pubblicato la rivista specializzata \"Qui magia\". Binarelli ha inoltre assunto la carica di vice-presidente territoriale per l'Italia dell'IBM - International Brotherhood of Magicians. Nel 1995 ha ideato e diretto il corso professionale e Trofeo \"Qui magia\", tenuto per 10 edizioni, 8 a San Martino di Castrozza e 2 a Varazze.\nNel corso della sua carriera ha ricevuto molti premi e riconoscimenti nazionali e internazionali. Al 5\u00ba Congresso Magico Nazionale del CMI (1960) gli viene assegnato il 3\u00ba premio per la cartomagia. Due premi ai Campionati Mondiali d'illusionismo (1967, 1970), nel 1992 in USA gli viene attribuito il \"Louis Tannen Special Award\", nel 1993 la Societ\u00e0 Giapponese d'illusionismo gli conferisce il \"Tenkai prize\", per la prima volta assegnato ad un illusionista europeo. Dal 1991 al 1995 con le sue partecipazione a \"Buona Domenica\" di Canale 5 conquista, unico prestigiatore, il Telegatto - l'oscar italiano della TV - ed \u00e8 premiato inoltre a Montecarlo (1998) e Las Vegas (2000).\nNel 2004 organizza la prima settimana magica italiana al Magic Castle di Hollywood, inserita nelle iniziative culturali del Consolato italiano di Los Angeles. Nel corso delle celebrazioni del Centenary of the Magic Circle, a Londra nel 2005, viene nominato membro dell'Inner Circle, premiato con la \"Golden Medal\". Il suo spettacolo \"Quinta dimensione show\" ha girato in tourn\u00e9e l'Italia fino al 2005. La rappresentazione dal titolo \"Class act show\", mescola la magia delle mani e quella della mente con il cabaret e l'umorismo.\nPer oltre un decennio si \u00e8 dedicato alla formazione di giovani prestigiatori organizzando, ogni anno, i corsi di aggiornamento di San Martino di Castrozza e Varazze e laureando i nuovi artisti del domani. Da questa scuola sono nati alcuni dei prestigiatori professionisti pi\u00f9 rappresentativi di oggi, giovani che calcano i palcoscenici di tutto il mondo e si esibiscono in Tv: Gaetano Triggiano, Andrew Basso, Gabriele Mago Gentile, Daniele Lepantini, Paolo Giua alcuni dei nomi che si sono distinti per la loro carriera brillante. \nDal 2008 al 2012 Tony Binarelli ha proseguito le sue attivit\u00e0 artistiche con spettacoli in teatri, circoli e in feste di piazza dei principali comuni italiani. Ha tenuto inoltre due tourn\u00e9e in Francia e Regno Unito presso i maggiori circoli magici di queste nazioni. Per la stagione 2013 ha prodotto un nuovo spettacolo, \"...La magia ed io!!!\". Nel 2015 in occasione dei Campionati Mondiali FISM di Rimini ha presentato, davanti a centinaia di colleghi provenienti da ogni paese, una speciale conferenza che racchiudeva il meglio delle sue creazioni di settore, confermandosi come una delle menti pi\u00f9 creative della magia internazionale."}
{"id": "245919", "revid": "125716382", "url": "https://it.wikipedia.org/wiki?curid=245919", "title": "Jacques d'Adelsw\u00e4rd-Fersen", "text": "Biografia.\nNel 1903 uno scandalo che coinvolgeva alcuni studenti di Parigi, coi quali fu accusato di celebrare \"messe nere\" a sfondo sessuale, rese Jacques d'Adelsw\u00e4rd-Fersen una \"persona non grata\" nei salotti francesi e compromise i suoi ipotetici progetti di matrimonio. Inizi\u00f2 allora ad abitare a Capri, dove fece costruire l'imponente Villa Lysis, nella quale visse anche assieme al suo compagno Nino Cesarini, fino al suicidio per mezzo di una overdose di cocaina e champagne nel 1923.\nLa sua figura \u00e8 stata resa celebre dal romanzo \"L'esule di Capri\" di Roger Peyrefitte.\nI primi anni.\nNato Jacques d'Adelsw\u00e4rd, era discendente dal lato paterno di Hans Axel von Fersen, un conte svedese che era stato amante di Maria Antonietta. D'Adelsw\u00e4rd in seguito aggiunse anche il cognome \"Fersen\" al suo cognome per ammirazione verso il suo lontano antenato. Successivamente, a Capri, tolse \"d'Adelsw\u00e4rd\" dal suo nome per chiamarsi semplicemente conte Fersen.\nIl nonno di d'Adelsw\u00e4rd-Fersen aveva fondato l'industria dell'acciaio a Longwy-Briey, un'impresa a tal punto redditizia da rendere d'Adelsw\u00e4rd-Fersen estremamente ricco nel momento in cui entr\u00f2 in possesso dell'eredit\u00e0 familiare, a 22 anni. Di conseguenza, egli divenne molto ricercato nei circoli pi\u00f9 elevati, dato che varie famiglie speravano di fargli sposare una delle loro figlie.\nOltre a essere entrato nell'esercito, d'Adelsw\u00e4rd-Fersen aveva gi\u00e0 molto viaggiato e pubblicato alcuni libri di poesie, tra cui \"Chansons L\u00e9g\u00e8res\". Circa in questo periodo, la sua inclinazione omosessuale cominci\u00f2 ad essere manifesta, cosa che \u00e8 anche accennata in modo relativamente chiaro nella sua poesia. Sfortunatamente per lui, era sessualmente attratto non da uomini adulti, fatto che non gli avrebbe procurato guai con la legge, ma da adolescenti tra i 15 e i 17 anni, prediligendo quindi relazioni pederaste. Quest'inclinazione fu ci\u00f2 che alla fine caus\u00f2 i maggiori problemi nella societ\u00e0 francese.\nIl processo.\nNel 1903, cominciarono a circolare accuse che il conte avesse celebrato messe nere nella sua casa al 18 di \"Avenue de Friedland\". A quanto si diceva, questi episodi erano piuttosto festini orgiastici vedevano la partecipazione di giovani studenti parigini e comprendevano atti sessuali illeciti fra questi e il barone. Egli venne quindi accusato di comportamento indecente con minori, scont\u00f2 sei mesi di prigione, venne multato di cinquanta franchi e perse i suoi diritti civili sul territorio Francese per cinque anni.\nLo scandalo fu in pratica la versione francese di ci\u00f2 che era successo appena pochi anni prima a Oscar Wilde. Probabilmente, la fortuna di d'Adelsw\u00e4rd-Fersen fu che a queste feste, che egli chiamava scherzosamente \"messe rosa\", in riferimento al loro contenuto omosessuale, partecipassero anche altri illustri personaggi dell'alta societ\u00e0 parigina, i quali fecero pi\u00f9 o meno pressione sui giudici perch\u00e9 lasciassero cadere qualcuna delle accuse, per ridurre l'impatto dello scandalo che avrebbe coinvolto anche loro.\nDa ci\u00f2 che sappiamo oggi dei fatti, le \"messe rosa\" di d'Adelsw\u00e4rd-Fersen erano probabilmente molto pi\u00f9 innocenti di quanto si pensasse all'epoca in alcuni circoli. Prevalentemente sembra consistessero in letture di poesie e composizioni di \"tableaux-vivants\" di scene mitologiche nella grotta di Matermania, che includevano spesso giovani ragazzi semi-svestiti. Sembra comunque vero che d'Adelsward-Fersen avesse masturbato qualcuno dei ragazzi in almeno un'occasione.\nA Capri.\nDopo che gli ipotetici progetti di matrimonio naufragarono a causa di ci\u00f2, d'Adelsw\u00e4rd-Fersen si ricord\u00f2 dell'isola di Capri dalla sua giovinezza e decise di trasferirsivici. Sull'isola italiana compr\u00f2 una vasta porzione di terreno e vi fece costruire una sontuosa villa; la zona \u00e8 situata in cima a una collina all'estremit\u00e0 a nord-est dell'isola, assai vicino al luogo in cui, due millenni prima, l'imperatore romano Tiberio aveva costruito la sua \"Villa Jovis\". La sua casa, inizialmente chiamata \"Gloriette\", oppure \"Villa Fersen\" e fu infine battezzata \"Villa Lysis\", con riferimento al dialogo di Platone \"Liside\" sul tema dell'amicizia e, secondo i moderni metri di giudizio, dell'amore omosessuale.\nVilla Lysis era stata progettata dall'architetto francese \u00c9douard Chimot con chiari riferimenti all'Art Nouveau. Al pianterreno vi \u00e8 un \"fumoir\", ovvero una piccola sala da fumo dove d'Adelsw\u00e4rd-Fersen usava consumare oppio e dove infine si suicid\u00f2. Un'iscrizione latina sopra l'entrata recita: \"Amori et dolori sacrum\" \u2014 \"[Luogo] sacro all'amore e al dolore\". La villa \u00e8 rimasta per decenni in pessime condizioni, ma grazie a dei restauri promossi dal Comune di Capri all'inizio degli anni duemila \u00e8 ora di nuovo aperta ai turisti.\nPubblicazioni.\n\"Lord Lyllian\".\n\"Lord Lyllian\", pubblicato nel 1905, \u00e8 uno dei romanzi di d'Adelsw\u00e4rd-Fersen e probabilmente il suo lavoro pi\u00f9 significativo, una satira dello scandalo in cui fu coinvolto a Parigi, con accenni anche al caso di Oscar Wilde.\nL'eroe, Lord Lyllian, parte per una selvaggia odissea di dissolutezze, viene sedotto da un personaggio che sembra estremamente simile ad Oscar Wilde, si innamora di ragazze e ragazzi, e alla fine viene ucciso da un adolescente. Anche lo sdegno pubblico per le supposte messe nere viene satireggiato. Il lavoro \u00e8 un audace miscela di realt\u00e0 e finzione, compresi quattro personaggi che altro non sono se non alter ego dello stesso d'Adelsw\u00e4rd-Fersen.\n\"Akad\u00e9mos\".\n\"Akad\u00e9mos. Revue Mensuelle d'Art Libre et de Critique\" fu il tentativo, di breve durata, di d'Adelsw\u00e4rd-Fersen di pubblicare una rivista mensile che promuovesse l'amore omosessuale. Quando il primo numero di \"Akad\u00e9mos\" usc\u00ec nel 1909, fu la prima pubblicazione del genere in lingua francese. Tematicamente, aveva attinenze con la rivista tedesca \"Der Eigene\", edita tra il 1896 e il 1931 da Adolf Brand, presentandosi come una rivista letteraria e di cultura. La somiglianza non era dovuta al caso, dato che Fersen aveva studiato questo tipo di pubblicazione prima di lanciare la propria.\nSfortunatamente, \"Akad\u00e9mos\" sopravvisse solo un anno (dodici numeri), sia perch\u00e9 si dimostr\u00f2 troppo costoso da produrre per il barone, sia perch\u00e9 l'atteggiamento con cui fu accolta dalla stampa e dalla societ\u00e0 si rivel\u00f2 estremamente ostile.Ciononostante, i numeri che furono stampati contengono articoli e saggi da collaboratori celebri come Colette, Filippo Tommaso Marinetti, Josephin Peladan, Georges Eekhoud, Achille Essebac, Claude Farr\u00e8re, Henri Barbusse, Maxim Gorky, Jean Ferval ed Anatole France."}
{"id": "245922", "revid": "110157", "url": "https://it.wikipedia.org/wiki?curid=245922", "title": "Toros Roslin", "text": "Le biografie degli artisti armeni di epoca medioevale e antichi avevano spesso la tendenza ad ignorare aspetti che oggi considereremmo importanti. Questo e altri aspetti significano che poco della vita di Roslin \u00e8 conosciuto con certezza.\n\u00c8 possibile affermare che avesse lavorato nel regno armeno di Cilicia, a causa dei suoi patroni. \nSappiamo inoltre che ebbe dei figli, poich\u00e9 viene menzionato un figlio adulto. \nCi\u00f2 viene considerato indicativo del fatto che si trattasse di un prete, dal momento che un monaco non avrebbe avuto figli, mentre un laico non avrebbe prodotto manoscritti miniati della Bibbia. \nLe sue opere mostrano tracce di influssi bizantini e persino italiani e secondo alcuni questo sarebbe un indizio del fatto che abbia compiuto dei viaggi in terre straniere intorno ai vent'anni.\nEsegu\u00ec un ritratto di Leone III d'Armenia quando costui era ancora principe, intorno al 1256 e lavor\u00f2 inoltre per il principe Vasak, ma \u00e8 maggiormente conosciuto per le sue opere religiose, in particolare quelle concernenti temi del Nuovo Testamento, come la Crocifissione o la Nativit\u00e0 di Ges\u00f9."}
{"id": "245925", "revid": "287204", "url": "https://it.wikipedia.org/wiki?curid=245925", "title": "Laszlo Biro", "text": ""}
{"id": "245929", "revid": "287204", "url": "https://it.wikipedia.org/wiki?curid=245929", "title": "Laszlo Jozsef Biro", "text": ""}
{"id": "245932", "revid": "26644", "url": "https://it.wikipedia.org/wiki?curid=245932", "title": "Nuvola elettronica", "text": ""}
{"id": "245933", "revid": "125836814", "url": "https://it.wikipedia.org/wiki?curid=245933", "title": "Nonnismo", "text": "Con nonnismo vengono comunemente indicate un insieme di atti e/o pratiche, destinate a simboleggiare l'integrazione di un individuo in un particolare gruppo sociale, messi in atto da individui di maggiore anzianit\u00e0.\nIl fenomeno riguarderebbe quindi i gruppi sociali organizzati, tuttavia viene spesso utilizzato per indicare comportamenti vessatori nell'ambito delle forze armate e pu\u00f2 manifestarsi anche in altri contesti e pu\u00f2 essere conseguenza o espressione di mobbing.\nOrigine e caratteristiche.\nIl termine \"nonnismo\" si rif\u00e0 alla parola \"nonno\", che gergalmente identifica il membro anziano del gruppo analogo alla figura del bullo, in contrapposizione al \"nipote\", cio\u00e8 al novizio che ne rappresenta la vittima.\nNella fenomenologia del nonnismo si parte dai semplici atti di superiorit\u00e0 (scherno, insulti pesanti, scherzi balordi e insensati) fino ad atti di gravit\u00e0 maggiore: furto, lesioni, disturbo costante psicofisico della vittima, atti di persecuzione, denigratori, discriminatori e di devastazione, ed anche di tipo razzista. Spesso si risolve in veri e propri atti persecutori fini a s\u00e9 stessi, con vessazioni di ogni sorta, fino a sfociare, in casi non rarissimi, persino nel suicidio o nell'omicidio.\nNei vari contesti.\nForze armate.\nBench\u00e9 all'interno delle forze armate il nonnismo venga generalmente vietato e scoraggiato, talvolta non pochi ufficiali tendono a minimizzarlo, spesso per ragioni di opportunit\u00e0. Sostanzialmente si \u00e8 sovente tradotto in uno strumento di pressione e di ricatto per sottomettere un soggetto, o per fargli compiere diverse azioni contro la propria volont\u00e0, oppure anche per eliminare un soggetto da un determinato contesto.\nA volte \u00e8 stato - pi\u00f9 o meno consapevolmente - un mezzo per la regolazione delle gerarchie all'interno della truppa, soprattutto nei confronti dei soldati pi\u00f9 giovani (generalmente reclute) o anche inesperti, prefigurandosi come un'alternativa ufficiosa alla gerarchia militare di comando formale, per mantenere certi equilibri all'interno di unit\u00e0 e reparti.\nPer questo motivo le gerarchie, soprattutto ufficiali subalterni e sottufficiali, tendono a ignorarlo, almeno fino a quando gli atti non superano livelli di gravit\u00e0 tali da dare luogo a scandalo pubblico, in genere in seguito a gravi infortuni o alla morte di un militare. Il fenomeno pare essere pi\u00f9 frequente negli stati che adottano un esercito di massa, grazie alla coscrizione obbligatoria e al servizio militare.\nLuoghi di lavoro.\nIl fenomeno \u00e8 molto diffuso anche nei luoghi di lavoro, come mezzo utilizzato per costringere un soggetto a lasciare il proprio posto e terminare un rapporto di lavoro, anche se in questo caso si parla pi\u00f9 genericamente di mobbing, poich\u00e9 il fenomeno pu\u00f2 non essere legato all'anzianit\u00e0 dei soggetti coinvolti.\nNel mondo.\nItalia.\nA partire dagli anni 1980 gli episodi di nonnismo legati al servizio militare di leva in Italia cominciarono ad emergere con pi\u00f9 frequenza e a diventare di dominio pubblico; tra i pi\u00f9 famosi ci furono la scomparsa di Pietro Camedda, l'uccisione dell'agente dei NOCS Samuele Donatoni durante le operazioni del sequestro Soffiantini nel 1997, avvenuta in circostanze mai del tutto chiarite, e la morte di Emanuele Scieri, paracadutista di leva di 26 anni che prestava servizio a Pisa, presso la Caserma \"GAMERRA\", sede del C.A.PAR. - Centro Addestramento Paracadutisti della Brigata paracadutisti \"Folgore\" , improvvisamente scomparso la sera dell'arrivo in caserma, e poi rinvenuto morto in un cortile periferico della caserma stessa il 16 agosto 1999. In particolare tale ultimo caso scosse l'opinione pubblica, al punto da indurre la classe politica a progettare il superamento del servizio militare di leva in Italia. Riguardo alla diffusione del fenomeno, dopo un calo all'inizio degli anni 2000, a partire dal 2012 si \u00e8 avuta una recrudescenza.\nDal punto di vista giuridico, pur non esistendo una autonoma fattispecie di reato, nel 2000 per contrastare il fenomeno vennero introdotti nel codice penale militare nuovi reati come quelli di violenza privata, maltrattamenti ed estorsione. Per quanto riguarda la giurisprudenza, la terza sezione civile della Corte di Cassazione, con la sentenza 26 febbraio 2013, n. 4809 ha stabilito che qualora gli episodi di \u201cnonnismo\u201d patiti durante un solo mese di servizio di leva aggravino i problemi psichici dell'individuo, sussiste l'obbligo a carico del Ministero della Difesa di risarcimento del danno.\nRussia.\nIl concetto \u00e8 espresso in lingua russa col termine \"dedov\u0161\u010dina\" che indica quella serie di comportamenti tipici del nonnismo che si concretizzano in vessazioni fisiche e psicologiche contro i giovani soldati delle forze armate russe. Un impulso viene attribuito alla legge del 12 ottobre 1967 che ha portato alla creazione di gruppi di coscritti con differente anzianit\u00e0 di servizio.\nIl fenomeno ha assunto spesso connotati molto violenti con diversi casi di omicidio e di suicidio, a causa del fenomeno nel 2007 sono state accertate all'interno delle forze armate 341 casi di suicidio.\nStati Uniti d'America.\nSi stima che nell'anno 2012 a causa di tali atti nello \"US Army\", si sono suicidati 177 soldati."}
{"id": "245934", "revid": "21", "url": "https://it.wikipedia.org/wiki?curid=245934", "title": "Arthur Antunes Coimbra", "text": ""}
{"id": "245935", "revid": "125366288", "url": "https://it.wikipedia.org/wiki?curid=245935", "title": "Mario Alicata", "text": "Biografia.\nFiglio dei siciliani Antonino Alicata e Luigina Fazio-Allmayer, nacque a Reggio Calabria, dove il padre esercitava le funzioni di ingegnere capo del Genio civile. Dal 1925 studi\u00f2 a Palermo e poi, dal 1933, nel Liceo classico Torquato Tasso di Roma, dove la famiglia si era trasferita essendo stato il padre nominato ispettore del ministero dei Lavori Pubblici. Con Bruno Zevi, Paolo Alatri, Carlo Cassola e altri compagni di scuola, fond\u00f2 il \"Circolo giovanile di cultura moderna\". Nel 1936 s'iscrisse alla Facolt\u00e0 di lettere dell'Universit\u00e0 di Roma, facendo parte del Gruppo Universitario Fascista e partecipando ai Littoriali della cultura e dell'arte del 1937 a Napoli e del 1938 a Palermo, dove si classific\u00f2 all'ottavo posto.\nIn questi anni Alicata entr\u00f2 in contatto con molti giovani studenti antifascisti, come Pietro Ingrao, Carlo Salinari, Mario Socrate, Carlo Muscetta, Aldo Natoli, Lucio Lombardo Radice, Paolo Alatri e Paolo Bufalini, collaborando con il quotidiano romano \u00abIl Piccolo\u00bb, con la rivista \u00abPrimato\u00bb di Bottai, con i settimanali letterari \u00abMeridiano di Roma\u00bb e \u00abLa Ruota\u00bb, e iscrivendosi al Partito comunista clandestino nel 1940, anno nel quale si laure\u00f2 con la tesi \"Vincenzo Gravina e l'estetica del primo Settecento\", discussa con Natalino Sapegno, del quale divenne assistente.\nNel 1941 divenne redattore della sede romana della casa editrice Einaudi con Giaime Pintor e Carlo Muscetta e sceneggi\u00f2 per il cinema diversi racconti di Verga e, per Luchino Visconti, \"Il postino suona sempre due volte\" di James Cain, da cui fu tratto il film \"Ossessione\", uscito nel 1943 tra lo scandalo delle autorit\u00e0 fasciste.\nPrima del 1943, e quindi prima della realizzazione del film \"Ossessione\", Luchino Visconti, con Gianni Puccini, Giuseppe De Santis e Mario Alicata, aveva tentato di varare un film tratto da un racconto di Verga imperniato sulla vicenda di un contadino che alla fine del secolo scorso diventa bandito \"L'amante di Gramigna\". Ma purtroppo, a sceneggiatura ultimata, il Ministero della cultura popolare nella persona di Pavolini non gli diede il permesso di farlo, anzi Pavolini di suo pugno scrisse sulla copertina della sceneggiatura: \"Basta con i banditi!\".\nSposatosi con Giuliana Spaini nel dicembre 1941, l'anno dopo fu arrestato e liberato alla caduta del fascismo. Partecip\u00f2 alle Resistenza nella Roma occupata dai tedeschi dirigendo con il democristiano Alberto Canaletti Gaudenti e il socialista Olindo Vernocchi il giornale unitario dei sindacati \u00abIl Lavoro italiano\u00bb e fu tra i redattori de \u00abL'Unit\u00e0\u00bb clandestina, diretta da Celeste Negarville.\nSubito dopo la liberazione di Roma, fece parte della giunta del Comune di Roma. Dal 1945 al 1948 diresse il quotidiano napoletano \u00abLa Voce\u00bb, nel 1946 fu eletto consigliere comunale di Napoli, nel 1948 diresse con Giorgio Amendola il settimanale comunista \u00abLa Voce del Mezzogiorno\u00bb, fu eletto deputato alle elezioni del 18 aprile 1948 nella circoscrizione di Napoli-Caserta, fu nominato segretario regionale del Partito comunista in Calabria e divenne membro del Comitato centrale del PCI.\nNel 1950 fece parte della segreteria del Comitato nazionale per la rinascita del Mezzogiorno, che dispose un'inchiesta sulle condizioni delle popolazioni meridionali, pubblicata su \u00abLa Voce del Mezzogiorno\u00bb, e fu relatore di minoranza nella commissione parlamentare che discusse i risultati dell'inchiesta. Rieletto deputato nel 1953 e nel 1958 per la circoscrizione Catanzaro-Cosenza-Reggio Calabria, fu anche sindaco di Melissa dal 1953.\nContro Elio Vittorini si disse convinto che l'arte debba aiutare \u00abgli uomini in una lotta conseguente per la giustizia e la libert\u00e0\u00bb, in una polemica proseguita da Togliatti sul tema del rapporto tra la politica e la cultura. Contro Carlo Levi e Rocco Scotellaro, Alicata sostenne anche che il riscatto dei contadini meridionali poteva ottenersi attraverso \u00abl'alleanza e la direzione della classe operaia\u00bb per lottare contro \u00abi nemici storici del Mezzogiorno: il blocco agrario-industriale, l'imperialismo italiano e straniero\u00bb.\nDal 1954 al 1964 diresse con altri, tra i quali Giorgio Amendola, Francesco De Martino, Gerardo Chiaromonte, Giorgio Napolitano e Rosario Villari, la rivista \u00abCronache meridionali\u00bb.\nDal 1955 diresse la commissione culturale del PCI, fu membro della direzione del Partito dal 1956, e dal marzo del 1962 fu direttore de \u00abL'Unit\u00e0\u00bb. Nel febbraio 1963 firm\u00f2 l'editoriale del primo numero della rivista teorica \u00abCritica marxista\u00bb, anno nel quale fu rieletto deputato nella circoscrizione di Siena e dal 1964 fu membro della segreteria del Partito comunista.\nNell'agosto del 1966 denunci\u00f2 in Parlamento la devastazione compiuta ad Agrigento dalla speculazione edilizia, e nell'ultimo discorso tenuto alla Camera, dopo l'alluvione di Firenze, accus\u00f2 le classi dirigenti di essere incapaci di tutelare il patrimonio artistico italiano. Mor\u00ec improvvisamente a Roma il 6 dicembre 1966, a quarantotto anni."}
{"id": "245936", "revid": "1584528", "url": "https://it.wikipedia.org/wiki?curid=245936", "title": "Palla basca", "text": "La palla basca (pilota in basco e catalano, pelota in castigliano e pelote in francese) \u00e8 uno sport sferistico originario del Paese Basco e derivato dalla pallacorda. Le diverse specialit\u00e0 di questo sport sono praticate in molte nazioni, anche se per antica tradizione solitamente primeggiano gli sportivi baschi, residenti in Spagna, Francia e nelle Americhe.\nEscluse rare versioni arcaiche (\"laxoa\", \"pasaka\") si gioca in due squadre, lanciando una palla (\"pelota\"), contro una parete (\"front\u00f3n\" in castigliano, \"fronton\" in francese, \"frontis\" in basco, \"front\u00f3\" in catalano). Accanto a queste caratteristiche comuni, la pelota ha numerose varianti, a seconda della palla usata e dell'attrezzo impiegato.\nStoria.\nNell'antichit\u00e0 erano tanti i giochi praticati con palle (come l'\"harpastum\" romano) comunque la pelota basca \u00e8 originata dalla pallacorda (\"jeu de paume\" antico, \"al guanto\") e accertata in forme abbastanza simili alle attuali alla fine del Settecento. Lo \"jeu de paume\", di tradizione francese \u00e8 lentamente passato di moda, talvolta evolvendosi (tennis, \"jeu de paume\" moderno, con la racchetta), mentre \u00e8 rimasto popolare nelle campagne del \"Midi\" francese.\nNelle Landes, presso Bordeaux, e nei vicini Paesi Baschi il gioco \u00e8 sopravvissuto, evolvendosi nel caratteristico stile consistente nel far rimbalzare la palla contro un muro. Questo costume ha generato la pelota basca vera e propria, che pur somigliando alle palle usate nel baseball o nel tennis, possiede particolari propriet\u00e0 di precisione nel rimbalzo.\n\u00c8 realizzata artigianalmente con tecniche particolari che la rendono estremamente elastica e allo stesso tempo dura come un sasso (infatti i giocatori sono spesso obbligati a indossare appositi caschi di protezione). Alcune specialit\u00e0 (\"bota luze\" o mano, \"paleta\") utilizzano pelote pi\u00f9 soffici o palle di gomma.\nTradizionalmente associate alle varie specialit\u00e0 sono le scommesse che il pubblico basco gradisce enormemente, talvolta organizzate professionalmente con il tipico sistema del totalizzatore (\"quinielas\") e che specialmente negli Stati Uniti hanno incontrato enorme favore tra gli scommettitori abituali di citt\u00e0 come Miami, Las Vegas e Reno.\nI baschi considerano la pelota il loro sport \"nazionale\", diffondendolo nel mondo grazie alla loro emigrazione, nella Francia del nord e nelle Americhe. La passione locale \u00e8 paragonabile solo a quella calcistica in Italia o in Sud America. Praticamente ogni villaggio basco possiede almeno un modesto terreno all'aperto, o un \"trinquete\" al coperto.\nImportanti impianti sono presenti nelle pi\u00f9 importanti localit\u00e0 basche \"spagnole\" (Gasteiz, Bilbao, Tudela, Guernica), basche \"francesi\" (Biarritz, Bidart, Saint-Jean-Pied-de-Port, Saint-Jean-de-Luz), a Barcellona, in Navarra (Pamplona), Florida (Miami, Ocala, Dania, Fort Pierce) e nelle citt\u00e0-casin\u00f2 del Nevada (Las Vegas e Reno), a livello semiprofessionistico o chiaramente professionistico. Impianti a carattere amatoriale di ottima fattura esistono a Parigi, nella Nuova Inghilterra, in Costa Azzurra e un po' dovunque nelle terre basche.\nSi organizzano regolarmente incontri internazionali e un campionato mondiale ufficiale.\nNella zona di Valencia \u00e8 nata una variante locale (\"pelota valenciana\"). Va rimarcato che in Sud America, pelota \u00e8 il nome dato molto spesso informalmente, al baseball, ingenerando talvolta confusione.\nIn Italia \u00e8 documentata a Torino la presenza di uno sferisterio di tipo spagnolo che era chiamato \"trinquete\", sito nella via, ormai scomparsa, della Pallacorda. Vi si giocava la palla a bracciale, la pelota e forse la valenciana. L'impianto fu chiuso definitivamente poco prima della seconda guerra mondiale, e demolito.\nGli sferisteri pi\u00f9 attivi, per competizioni professionistiche, sono stati per molti anni quello di Milano in via Palermo (che ha cambiato destinazione d'uso in locale per eventi) e quello di Napoli, anche questo scomparso.\nUna minima attivit\u00e0 di dilettanti \u00e8 stata rilevata in Italia tra il 1980 e il 2010.\nIl gioco ai Giochi olimpici.\nLa pelota basca \u00e8 stata inserita nel programma olimpico solamente in un'edizione, in occasione della II Olimpiade a Parigi nel 1900, in coincidenza con l'apice della popolarit\u00e0 internazionale dello sport; poi il \"professionismo\" di quei tempi indusse il severo CIO di Pierre de Coubertin ad abbandonare la pelota. Il torneo, disputato per la specialit\u00e0 \"jai alai\" o \"cesta punta\", fu vinto dalla Spagna; l'argento fu conquistato dalla Francia, mentre il bronzo non fu assegnato, non esistendo altre squadre competitive. Tornei dimostrativi furono in seguito occasionalmente disputati in tre citt\u00e0 particolarmente equipaggiate (Parigi, Citt\u00e0 del Messico e Barcellona), ma il CIO non ha pi\u00f9 ritenuto opportuno riammettere lo sport nel programma ufficiale dei giochi.\nVariet\u00e0 di gioco.\nAttraverso i secoli i giocatori si sono sbizzarriti ideando molte variet\u00e0 di gioco. Tra le variet\u00e0 pi\u00f9 popolari sono: \nEsistono numerose altre versioni meno diffuse o arcaiche (\"rebote, remonte, pasoka, laxoa\").\nSpecialit\u00e0 Internazionali.\nNonostante il grande numero di varianti, le specialit\u00e0 maggiormente praticate e quindi riconosciute a livello di competizioni internazionali sono solo 12.\nLe regole del gioco.\nLa pelota si pratica in un'area di gioco, chiamata \"cancha\" dagli spagnoli, composta da un terreno delimitato da linee bianche di lunghezza variabile, a seconda della specialit\u00e0.\nNella cesta punta, la linea pi\u00f9 lunga \u00e8 di 64 metri, il muro frontale, alto circa 9,5 metri e largo circa 10,5 metri, esiste un muro sul lato\nlungo a sinistra e un altro muro di \"rimbalzo\" \u00e8 posizionato alle spalle dei giocatori, e il gioco \u00e8 \"indoor\", su campi di cemento \"compattato\". \u00c8 il campo da \"Jai-alai\": in italiano si usa il termine sferisterio. Alla destra sulle tribune sta il pubblico, protetto da\nuna rete o altro sistema di protezione.\nLe altre specialit\u00e0 si giocano in campi al coperto pi\u00f9 piccoli (\"trinquete\") o all'aria aperta.\nGeneralmente si segna un punto quando gli avversari perdono il controllo della pelota.\nIl gesto atletico necessita di forza e destrezza. Si gioca in modo indiretto: i giocatori devono a ogni turno colpire la palla prima o dopo che tocchi terra con lo scopo di lanciarla nuovamente contro il muro. Il giocatore, quindi la squadra, che non riesce a rilanciare la palla sul muro perde il punto.\nGeneralmente i punti si calcolano in modo progressivo; pi\u00f9 di rado col sistema tipico del tennis o del \"jeu de paume\" (15-30-40-gioco). In rare occasioni \u00e8 possibile assistere al pittoresco spettacolo dei \"cantanti\", che illustrano il punteggio con una modulata melopea in lingua basca. Generalmente si usano i pi\u00f9 prosaici cartelloni, o i segnapunti luminosi.\nIl lessico basilare.\nLe definizioni tecniche sono normalmente fornite nei vari idiomi basco, spagnolo e francese\nNella cesta punta \u00e8 ammessa una leggera trattenuta, vietata nel \"joko-garbi\" mentre non \u00e8 possibile, per ovvi motivi nelle specialit\u00e0 di \"pala\".\nLa pelota nella cultura di massa.\nTra il 1880 e il 1920 la popolarit\u00e0 internazionale, il prestigio e i guadagni dei campioni di pelota erano senza pari.\nNonostante le loro umili origini e la scarsa dimestichezza col \"mondo\", personaggi come \"El Chiquito de Eibar\" o \"Chiquito de Cambo\" Apestegi erano spesso invitati da ricchi e aristocratici tifosi.\nScommesse e attenzione mediatica erano ai massimi livelli.\nLa discreta popolarit\u00e0 del gioco in U.S.A. induce talvolta produzioni cinematografiche e televisive a includere spezzoni di repertorio.\nIn questo senso si segnala in particolare il noto telefilm degli anni 80 \"Miami Vice\", dove la disciplina della Pelota Basca rientra nella trama dell'episodio \"Colpo Secco\" (\"Kill Shot\"), terza puntata della terza stagione della serie; oltre a ci\u00f2, una scena di Pelota Basca appare anche nella sigla della serie.\nIn una versione modificata appare tra i giochi a cui il protagonista di \"Tron\" deve sottoporsi.\nInoltre, la suddetta disciplina viene praticata da un Bud Spencer \"in incognito\" in una scena della commedia \"Pari e dispari\", un film che tra l'altro \u00e8 ambientato anch'esso nella citt\u00e0 di Miami."}
{"id": "245937", "revid": "122936433", "url": "https://it.wikipedia.org/wiki?curid=245937", "title": "Luciano Barca", "text": "Biografia.\nPartecipa alla II guerra mondiale come ufficiale della Regia Marina a bordo del sommergibile \"Ambra\" facente parte della X\u00aa Flottiglia MAS, decorato per la partecipazione ad azioni di incursione nei porti inglesi del Mediterraneo con l'utilizzo dei Siluri a Lenta Corsa (SLC).\nNei giorni immediatamente successivi alla dichiarazione di armistizio dell'Italia, il 10 settembre 1943 al largo di Bastia nel corso di uno scontro tra il sommergibile in cui \u00e8 imbarcato e un MAS tedesco sfuggito al fuoco di Fecia di Cossato, contro la decisione del comandante di arrendersi, il giovanissimo Guardiamarina guida un ammutinamento assumendo il comando facendo successivamente rotta per Malta per essere poi definitivamente destinato nella base di sommergibili inglese denominata \"Midway II\" a Beirut.\nNel 1944 si avvicina al Partito Comunista Italiano, partecipando alla Resistenza. Alla conclusione della guerra parte per Torino e aderisce al movimento della Sinistra Cristiana, del quale assume la rappresentanza nel CLN del Piemonte. Nel novembre del 1945, a Roma, sostiene la mozione che porter\u00e0 alla confluenza del movimento all'interno del PCI, a cui si iscrive nello stesso anno.\nAttivit\u00e0 politica.\nIscritto al PCI nel 1945, \u00e8 eletto nel 1956 nel Comitato Centrale ed entra nel 1960 nella segreteria nazionale del partito. Dall'ottobre del 1958 fu direttore della rivista \"Politica ed Economia\". Dal 1963 al 1987 \u00e8 deputato al Parlamento, mentre dal 1987 fino al 1992 \u00e8 senatore. \u00c8 stato vicepresidente della Commissione Bilancio della Camera, presidente della Commissione bicamerale per il Mezzogiorno nei difficili anni del passaggio dalla Cassa all'intervento ordinario e dal 1965 al 1970 \u00e8 stato vicepresidente del gruppo del PCI alla Camera. La sua carriera giornalistica lo porta alla direzione sia de \"l'Unit\u00e0\", sia di \"Rinascita\".\nAbbandono dei DS.\nMembro della Direzione del PCI e responsabile della Commissione economica, \u00e8 uno stretto collaboratore di Enrico Berlinguer dal 1970 al 1980. Contrario al modo in cui fu attuata la svolta della Bolognina, che porta il PCI a trasformarsi in Partito Democratico della Sinistra, esce dal partito Democratici di Sinistra nel 1998, pur continuando a militare nella sinistra. Dal 1990 \u00e8 presidente dell'Associazione culturale ONLUS \"Etica ed Economia\".\nFamiglia.\nSposato con la fisica nucleare Gloria Campos Venuti (1928-2012), ha tre figli: Fabrizio, economista e politico, Ministro per la coesione territoriale del governo Monti, dal 16 novembre 2011 al 28 aprile 2013, Flavia e Federico."}
{"id": "245939", "revid": "1226", "url": "https://it.wikipedia.org/wiki?curid=245939", "title": "H.R. Giger", "text": ""}
{"id": "245940", "revid": "125443219", "url": "https://it.wikipedia.org/wiki?curid=245940", "title": "Arrigo Boldrini", "text": "Biografia.\nFiglio di Carlo, vetturino e popolare figura di internazionalista romagnolo e di Angelina Gulinelli (o Gulminelli o Golinelli), casalinga, negli anni Venti frequent\u00f2 assieme a Benigno Zaccagnini la parrocchia ravennate di Santa Maria in Porto retta da don Giuseppe Sangiorgi, amico di don Minzoni (martire antifascista ucciso dagli squadristi). In quegli anni si distinse per quello spirito inquieto e ribelle che lo accompagner\u00e0 per tutta la vita. Espulso per turbolenza e sobillazione dal collegio della Scuola Agraria di Cesena, consegu\u00ec successivamente il diploma di Perito agrario. Chiamato alle armi nel 1935, frequent\u00f2 la scuola allievi ufficiali di complemento di Fano presso il 94\u00ba Reggimento fanteria \"Messina\" conseguendo il grado di sottotenente, prestando poi servizio per sette mesi presso l'11\u00ba Reggimento fanteria \"Casale\" stanziato a Forl\u00ec, da cui si conged\u00f2 alla fine del 1936.\nIscrittosi al Partito Nazionale Fascista e volontario nella MVSN dal 1937, venne richiamato alle armi in un battaglione di Camicie Nere mobilitato nel settembre del 1939, con il grado di capomanipolo (corrispondente a tenente nel Regio Esercito). Adducendo motivi di salute, riusc\u00ec a farsi esentare dal richiamo dopo poche settimane. \nNel 1937, parallelamente, aveva iniziato a lavorare presso la societ\u00e0 Eridania come addetto alla misurazione del lavoro che veniva concesso a cottimo ai braccianti, realt\u00e0 che lo mise a contatto con il mondo bracciantile e contadino. Nel 1939, rimasto nuovamente disoccupato, si iscrisse all'Universit\u00e0, che dovette interrompere a seguito del richiamo nel 1940 nei ranghi del Regio Esercito presso Fano, ottenendo il congedo poco dopo. Alla fine dello stesso anno fu assunto dalla sessione della Cerealicoltura di Littoria e trasferito per lo stesso ente prima a Padova e poi, fino al 1942, a Napoli, ove conobbe il poeta Libero Bovio, entrando in contatto durante le sue esperienze lavorative con ambienti antifascisti. Di nuovo richiamato alle armi nel 1942, prest\u00f2 servizio fino all'estate del 1943 con il grado di tenente di complemento nel 120\u00ba Reggimento fanteria \"Emilia\" di stanza alle Bocche di Cattaro in Montenegro.\nLa Resistenza.\nLa lotta clandestina.\nRientrato in Italia per una licenza di convalescenza nell'estate del 1943, nell'agosto dello stesso anno ader\u00ec al clandestino Partito Comunista Italiano e, dopo l'8 settembre, fu tra i principali organizzatori della Resistenza in Romagna. L'11 settembre 1943, prese parte alla riunione fondativa della Resistenza romagnola, tenutasi all'Hotel Mare-Pineta di Milano Marittima dove propose per la prima volta la tesi della \"pianurizzazione\" della lotta armata. Alla riunione parteciparono, oltre a lui, Mario Gordini, Ennio Cervellati, Giuseppe D'Alema, Riccardo Fedel, Giovanni Fusconi, Gino Gatta, Rodolfo Salvagiani, Agide Samaritani, Virginio Zoffoli e altri.\nIl giorno successivo, il 12 settembre, un piccolo gruppo disarmato al comando di Boldrini attu\u00f2 la prima azione partigiana nell'area ravennate, conosciuta come \"la beffa di Savio\", riuscendo a trafugare un ingente quantitativo di armi travestendosi da militari. Il gruppo era composto da Pierino Saporetti (Sarega), Giovanetti, Rocchi, Giannettoni, Primo Bandini (Noco), Giovanni Fusconi (Isola) e \"quel giovane di S. Pierino\". Pur operando come dirigente partigiano si mosse liberamente nel territorio ravennate fino all'8 gennaio 1944, data dalla quale entr\u00f2 nella clandestinit\u00e0 a seguito di un attentato in cui, durante il ritorno a casa dalla consueta cena col padre, fu fatto segno da alcuni colpi d'arma da fuoco da parte di ignoti fascisti, che gli bucarono la manica del cappotto e una falda del cappello.\nMembro del gruppo di comando militare romagnolo del PCI, successivamente ufficiale di collegamento del CUMER (Comando Unico Militare Emilia-Romagna) e responsabile militare per il C.L.N. della zona di Ravenna, ebbe un ruolo di primo piano nel comando della 28\u00aa Brigata Garibaldi \"Mario Gordini\": le spiccate capacit\u00e0 di stratega e la sua teorizzazione della \"pianurizzazione\" della guerra partigiana (fino ad allora immaginata possibile solo sulle colline o sulle montagne) gli valsero il soprannome \"Bulow\". Infatti, in una riunione, uno dei suoi compagni, Michele Pascoli, colpito da un suo piano strategico, esclam\u00f2 in dialetto: \"Mo' chi sit, Bulow?\" (\"Ma chi sei, Bulow?\"), alludendo al generale prussiano Friedrich von B\u00fclow che combatt\u00e9 contro Napoleone.\nLa \"pianurizzazione\" si basava su una centrata analisi della societ\u00e0 ravennate, secondo la quale i ceti contadini, operai, assieme ad alcuni ceti urbani, avrebbero potuto costituire una rete clandestina in grado di sostenere e proteggere i gruppi combattenti partigiani.\nLa guerra sul fronte.\nPreceduta da mesi di intensa guerriglia condotti nel ravennate, alla fine del 1944 lo sfondamento della Linea Gotica e la liberazione di Forl\u00ec (9 novembre) crearono i presupposti per la liberazione anche del territorio ravennate, a cui lo stesso Boldrini contribu\u00ec facendosi ideatore e proponente, durante incontri segreti presso il Comando dalle forze alleate, di un piano strategico che, coinvolgendo a sud della linea del fronte le forze alleate ed a nord le forze partigiane, permettesse la conquista di Ravenna e la liberazione della intera Romagna. Anche se il piano non ebbe pieno successo a causa della inaspettata defezione all'ultimo momento degli alleati, esso consent\u00ec tuttavia la liberazione della citt\u00e0 avvenuta il 4 dicembre 1944.\nEletto alla fine del 1944 comandante della rinominata 28\u00aa Brigata Garibaldi \"Mario Gordini\", partecip\u00f2 in concorso con le forze alleate ed alle dipendenze del Gruppo di Combattimento \"Cremona\" del Regio Esercito al forzamento del fiume Senio ed alla conquista delle zone attorno al Delta del Po, fino alla definitiva capitolazione delle forze nazifasciste ed alla smobilitazione della formazione partigiana il 20 maggio 1945.\nFu proprio a seguito della stretta collaborazione dimostrata con le forze alleate, e di loro iniziativa, che il 4 febbraio del 1945 nella gremitissima Piazza Garibaldi di Ravenna, il generale Richard McCreery, comandante dell'8\u00aa Armata britannica, appunt\u00f2 al petto di \"Bulow\", comandante di un'unit\u00e0 combattente riconosciuta dal Comando alleato, la Medaglia d'oro al valor militare quale riconoscimento per il significativo contributo dato alla liberazione dal comune nemico nazifascista (a cui far\u00e0 seguito, significativamente, la consegna di un'antica medaglia garibaldina da parte dei suoi partigiani): dall'inizio della Resistenza era la prima volta che un partigiano attivo in territorio liberato veniva decorato al valor militare.\nLo storico Guido Crainz ha dichiarato: \"Boldrini significa essenzialmente due cose: l'idea che la Resistenza per essere vincente doveva essere di popolo e la scelta conseguente era praticare la lotta armata in pianura. Fu una scelta vincente perch\u00e9 ebbe il merito storico di dare fiducia al mondo contadino\". Gi\u00e0 in precedenza lo storico Roberto Battaglia aveva evidenziato che \"l'attivit\u00e0 ed il rapporto tra la 28\u00aa Brigata Garibaldi e l'8\u00aa Armata Britannica fu l'episodio pi\u00f9 significativo di tutta la campagna d'Italia sotto l'aspetto collaborativo fra partigiani e Alleati\".\nL'eccidio di Codevigo.\nNel periodo immediatamente a cavallo della fine della guerra in Italia la 28\u00aa Brigata Garibaldi \"Mario Gordini\" \u2013 unitamente alle forze partigiane locali ed ai militari del Gruppo di combattimento \"Cremona\" \u2013 fu operativa nella zona di Codevigo, ove ebbe luogo la sommaria esecuzione di 136 persone, in gran parte militi della Guardia Nazionale Repubblicana e delle Brigate Nere unitamente ad alcuni civili collaborazionisti. Nonostante l'immediato avvio nel dopoguerra di indagini in merito all'episodio, Boldrini, in quanto comandante della sua formazione, non fu mai indiziato per tali fatti n\u00e9 fu soggetto a procedimenti penali n\u00e9 benefici\u00f2 di amnistie, pur essendo accusato da parte di alcuni ricercatori revisionisti di esserne responsabile.\nIl dopoguerra.\nArrigo Boldrini ha impersonificato i motivi etici e politici alla base della lotta della Resistenza italiana, costituendone uno dei pi\u00f9 autorevoli e credibili rappresentanti a livello istituzionale: in questa veste, a partire dal 1947, rappresent\u00f2 l'Associazione Nazionale Partigiani d'Italia, quale Presidente Nazionale, della quale era Segretario nazionale dal primo congresso (1947) e poi Presidente fino al quattordicesimo (2006), nel quale fu proclamato per acclamazione Presidente Onorario.\nMembro della Consulta Nazionale prima e dell'Assemblea Costituente poi, venne eletto alla Camera dei deputati nella I, II, III, IV, V, VI legislatura, nella \"XII Circoscrizione (Bo-Fe-Fo-Ra) anche come capolista P.C.I.\", nonch\u00e9 Senatore nella VII, VIII, IX, X, XI legislatura, in Emilia-Romagna nel \"Collegio di Ravenna\". Fu cio\u00e8 parlamentare dal 1945 al 1994.\nAl Parlamento fu primo firmatario di diverse proposte di legge e fu Vice Presidente della Camera dal 1968 al 1976; fu membro, in rappresentanza dell'Italia, dell'Unione Europea Occidentale per alcuni anni. Fu Consigliere Comunale a Ravenna; Presidente della Fondazione del Corpo Volontari della Libert\u00e0 fino al 2008. Ripetutamente proposto per la nomina a senatore a vita, fu studioso di politica militare ed internazionale e autore di numerose pubblicazioni. Nel 2004 si ritir\u00f2 dalla politica parlamentare, a 89 anni e volontariamente.\nDirigente regionale e nazionale del Partito Comunista Italiano, \u00e8 stato membro del Comitato Centrale e della Direzione Nazionale del Partito.\nNel \"Pioniere dell'Unit\u00e0\" del 1965 nel n\u00b0 14 venne pubblicato l'articolo \"Volontari della libert\u00e0\".\nNel luglio 1960 un gruppo di neofascisti incendi\u00f2 la sua abitazione a Ravenna, ma Boldrini ne usc\u00ec illeso.\nNel 1991 ader\u00ec al Partito Democratico della Sinistra e poi ai Democratici di Sinistra fino al 2005, spegnendosi pochi anni dopo all'et\u00e0 di 92 anni nell'ospedale della sua citt\u00e0 natale."}
{"id": "245941", "revid": "125430949", "url": "https://it.wikipedia.org/wiki?curid=245941", "title": "Airborne Early Warning and Control", "text": "LAirborne Early Warning and Control System \u2013 AEW&amp;CS (in italiano: \"Sistema Aviotrasportato di Preallarme e di Controllo\"; in francese: \"Syst\u00e8me a\u00e9roport\u00e9 de d\u00e9tection lointaine et de contr\u00f4le\") \u00e8 un sistema radar aviotrasportato utilizzato per la sorveglianza aerea e per tutte le funzioni \"C3\" (Comando, Controllo e Comunicazioni) a vantaggio sia delle forze coinvolte nella difesa aerea, sia delle forze tattiche terrestri. Comunemente per indicare questi sistemi in uso su velivoli si usa anche la locuzione \"aeromobile radar\" o \"picchetto radar\".\nLAirborne Early Warning System \u2013 AEWS (in italiano: \"Sistema Aviotrasportato di Preallarme\"; in francese: \"Syst\u00e8me a\u00e9roport\u00e9 de d\u00e9tection lointaine\") \u00e8 un sistema precedente all'AEW&amp;CS usato nei primi aerei e pi\u00f9 recentemente negli elicotteri e senza o con limitate capacit\u00e0 di comando e controllo.\nLAirborne Warning and Control System \u2013 AWACS (in italiano: \"Sistema Aviotrasportato di Allarme e Controllo\"; in francese: \"Syst\u00e8me a\u00e9roport\u00e9 de d\u00e9tection et de contr\u00f4le\") \u00e8 uno specifico sistema AEW&amp;CS realizzato dalla Boeing ed installato sui Boeing E-3 Sentry e Boeing E-767; tuttavia, nel tempo, il termine AWACS \u00e8 diventato sinonimo di AEW&amp;CS e spesso \u00e8 utilizzato al posto della denominazione generica AEW&amp;CS.\nAirborne Surveillance and Control (ASaC) (in italiano: \"Sorveglianza e Controllo Aviotrasportato\"), Helicopter Early Warning (HEW) (in italiano: \"Preallarme (su) elicottero\") o Early Radar Warning (ERW) sono altre due denominazioni dell'AEW&amp;CS usate per gli elicotteri \"Sea King\", \"EH-101/AW-101\" e \"Ka-31\".\nCaratteristiche.\nUn \"Sistema Aviotrasportato di Preallarme e di Controllo\" (AEW&amp;CS) \u00e8 un sistema di picchetto radar aviotrasportato progettato per rilevare aerei, navi e veicoli a lunghe distanze e per eseguire il comando e controllo del teatro delle operazioni, dirigendo gli attacchi aerei. Le unit\u00e0 AEW&amp;C vengono utilizzate anche per eseguire la sorveglianza, inclusi gli obiettivi a terra e spesso eseguono funzionalit\u00e0 \"C2BM\" (Command, Control and Battle Management) simili a un controllo del traffico aereo avendo il comando militare sulle altre forze. Quando utilizzati ad altitudine, il radar sull'aereo consente agli operatori di rilevare e tenere traccia degli obiettivi e di distinguere tra aerei amici o nemici, molto pi\u00f9 lontani che se rilevati da un radar simile basato su terra. Come un radar a terra, esso pu\u00f2 essere rilevato dalle forze opposte, ma a causa della sua mobilit\u00e0, \u00e8 molto meno vulnerabile al contrattacco.\nGli aerei AEW&amp;C sono utilizzati sia per operazioni aeree difensive, sia offensive; essi sono, nella NATO e altre nelle Forze aeree, quello che la centrale operativa di combattimento (COC) \u00e8 in una nave da guerra delle forze navali, oltre ad essere una piattaforma radar altamente mobile e potente. Il sistema viene usato in modo offensivo per dirigere i caccia verso i loro obiettivi, e difensivamente, dirigendo contrattacchi contro le forze nemiche, sia in aria che a terra. Il vantaggio di comandare e controllare da un'alta quota \u00e8 cos\u00ec utile che la US Navy e la Marine nationale usano i velivoli E-2 Hawkeye dalle loro portaerei per aumentare e proteggere i propri Combat Information Centers (CICs).\nLa denominazione \"airborne early warning\" (AEW) \u00e8 stata utilizzata per i primi aerei di questo tipo, come il Fairey Gannet AEW3 e il Lockheed EC-121 Warning Star, e continua ad essere utilizzata dalla Royal Air Force per i suoi E-3D Sentry AEW1; mentre \"airborne early warning and control\" (AEW&amp;C) sottolinea le capacit\u00e0 di comando e controllo che potrebbero non essere presenti su velivoli radar pi\u00f9 piccoli o semplici. \"Airborne Warning and Control System\" (AWACS) \u00e8 il nome del sistema specifico installato negli aerei Boeing E-3 Sentry e Boeing E-767, ma viene spesso utilizzato come sinonimo generale per \"AEW&amp;C\".\nI moderni sistemi \"AEW&amp;C\" \u2013 come l'\"\" \u2013 possono volare per oltre 10 ore (o pi\u00f9 con un rifornimento in volo) e volando a possono rilevare aeromobili a bassa quota fino a o fino a se questi volano a quota intermedia; ben al di l\u00e0 dalla portata dei missili terra-aria (escluso il russo S-400). Un aereo \"AEW&amp;C\" \u2013 come l'\"\" \u2013 che vola a pu\u00f2 coprire un'area di , una superficie pari a quella della Polonia. Tre aeromobili simili in orbite sovrapposte possono coprire tutta l'Europa centrale.\nNei combattimenti aria-aria, i sistemi \"AEW&amp;C\" possono comunicare con gli aerei amici, estendere il raggio d'azione dei loro sensori e dare loro minore visibilit\u00e0 dato che non hanno pi\u00f9 la necessit\u00e0 di usare il proprio radar per rilevare le intrusioni nemiche.\nStoria.\nDopo aver sviluppato il primo sistema di preallarme radar basato a terra \u2013 Chain home \u2013 i britannici hanno sviluppato un set radar che poteva essere trasportato su un aereo, che hanno chiamato \"Air Controlled Interception\". L'intenzione era quella di coprire gli porti nord-occidentali (del Regno Unito) dove i velivoli tedeschi a lungo raggio Focke-Wulf Fw 200 ne minacciavano il naviglio. Un bombardiere Vickers Wellington (numero di serie R1629) \u00e8 stato dotato di un'antenna array rotante. Esso fu testato per essere utilizzato contro degli obiettivi aerei e poi per un possibile utilizzo contro le imbarcazioni tedesche S-Boot. Un altro Wellington equipaggiato di radar con una differente installazione fu usato per dirigere i Bristol Beaufighter contro gli Heinkel He 111, i quali effettuavano lanci di V1 (Fieseler Fi 103).\nNel febbraio del 1944 la US Navy ha ordinato lo sviluppo di un sistema radar che doveva essere portato in altitudine su un aereo con nome di \"progetto Cadillac\". Un sistema prototipo fu costruito e portato in volo in agosto su un aerosilurante TBM Avenger modificato. I test furono un successo, con il sistema in grado di rilevare formazioni a bassa quota ad una distanza superiore a . La US Navy ha poi ordinato la produzione del TBM-3W, il primo aereo di produzione AEW a entrare in servizio. Il TBM-3W era dotato del radar AN/APS-20.\nI Lockheed WV e EC-121 Star Warning, che volarono gi\u00e0 nel 1949, servivano ampiamente sia con la US Air Force sia con la US Navy e fornivano la principale copertura AEW per le forze statunitensi durante la guerra del Vietnam. Questi dovevano rimanere operativi fino alla sostituzione con l'E-3 AWACS, il loro successore previsto. Sviluppati approssimativamente in parallelo, i \"blimps\" di classe N sono stati utilizzati anche come aerei AEW, riempiendo le lacune nella copertura radar per gli Stati Uniti d'America continentali, la loro lunga resistenza di pi\u00f9 di 200 ore era una caratteristica importante in un aereo AEW, sebbene le operazioni furono sospese nel 1962 dopo un incidente.\nNel 1958, all'OKB sovietico Tupolev fu ordinato di progettare un aereo AEW. Dopo aver stabilito che la strumentazione radar prevista non poteva essere inserita in un Tupolev Tu-95 o in un Tupolev Tu-116, fu deciso di usare il pi\u00f9 capiente Tupolev Tu-114. Questo ha risolto i problemi con il raffreddamento e con lo spazio operatore che esistevano con la fusoliera pi\u00f9 stretta del Tu-95 e del Tu-116. Per soddisfare i requisiti dell'autonomia di volo, gli esemplari di produzione furono dotati di una sonda di rifornimento aria-aria. Il sistema risultante, il Tupolev Tu-126, entr\u00f2 nel servizio nel 1965 con le forze aeree sovietiche e rimase in servizio fino alla sostituzione con il Beriev A-50 nel 1984.\nSistemi.\nAerei.\nMolti paesi hanno sviluppato propri sistemi AEW&amp;C, anche se i Boeing E-3 Sentry e i Northrop Grumman E-2 Hawkeye sono i sistemi pi\u00f9 usati in tutto il mondo. L'E-3 Sentry \u00e8 stato costruito dal \"Boeing Defense and Space Group\" (ora Boeing Defense, Space &amp; Security) ed \u00e8 stato basato sul velivolo Boeing 707-320. Sono stati costruiti 68 E-3 Sentry: 34 per l'US Air Force, 18 per la NATO, 7 per la Royal Air Force, 4 per l'Arm\u00e9e de l'air e 5 \u2013 a seguito di un contratto molto controverso \u2013 per l'Al-Quwwat al-Jawwiyya al-Sa'udiyya.Inoltre, per la K\u014dk\u016b Jieitai, la tecnologia impiegata nell'E-3 Sentry \u00e8 stata \"inserita\" nel Boeing E-767.\nIl Northrop Grumman E-2 Hawkeye, appositamente progettato per questo scopo, entra nel servizio nel 1964 ed \u00e8 (stato) utilizzato da 8 nazioni diverse. Centinaia di E-2 Hawkeye sono stati prodotti e nuove versioni continuano ad essere sviluppate rendendolo il sistema AEW pi\u00f9 utilizzato. Il principale operatore \u00e8 la US Navy che ha 80 esemplari, seguono la K\u014dk\u016b Jieitai (13 + 4 in ordine), la El Q\u016bw\u0101t El Gaw\u012by\u00e4 El Ma\u1e63r\u012bya (7) la Zhonghua Minguo Kongjun (4), l'A\u00e9ronautique navale (3), l'Armada de M\u00e9xico (3 ex Israele), la Heyl Ha'Avir (4 tutti dismessi) e la Angkatan Udara Republik Singapura (4 tutti dismessi).\nDopo la seconda guerra mondiale, il Regno Unito ha dispiegato la sua capacit\u00e0 AEW con gli aerei statunitensi Douglas AD-4W Skyraider, designati \"Skyraider AEW.1\", che a loro volta sono stati sostituiti dai Fairey Gannet AEW.3, utilizzando lo stesso radar AN/APS-20. Con il ritiro delle portaerei convenzionali, il Gannet \u00e8 stato ritirato e la Royal Air Force (RAF) ha installato i radars dei Gannets sugli Avro Shackleton MR.2, ridesignati \"Shackleton AEW.2\". Per sostituire lo Shackleton AEW.2, una variante AEW del Hawker Siddeley Nimrod, nota come \"Nimrod AEW3\", \u00e8 stata ordinata nel 1974. Tuttavia, dopo uno sviluppo lungo e problematico, questo progetto \u00e8 stato annullato nel 1986 e sono stati acquistati 7 Boeing E-3D, designati \"Sentry AEW.1\" nella RAF.\nLa Russia utilizza, dalla seconda met\u00e0 degli anni ottanta, 15-20 Beriev A-50 e A-50U \"Shmel\" o \"Mainstay\" nel ruolo di aereo AEW. Il Beriev A-50 si basa sullo Ilyushin Il-76, con un grosso radome a disco non rotante sulla fusoliera. Questi A-50 hanno sostituito i 12 Tupolev Tu-126 che svolgevano questo ruolo in precedenza. L'A-50 e l'A-50U saranno eventualmente sostituiti dal Beriev A-100, che disporr\u00e0 di un apparato AESA nel radome e che si basa sull'Il-76MD-90A (Il-476).\nUn altro sistema \"AEW&amp;C\" largamente usato \u00e8 basato sul radar \"Erieye\" di Saab (in precedenza di Ericsson). Questo radar \u00e8 montato su 4 tipi di aerei: Saab 340 AEW&amp;C, Saab 2000 AEW&amp;C, Embraer R-99 e Bombardier GlobalEye AEW ed \u00e8 in servizio con 8 nazioni diverse. Gli utilizzatori del \"Erieye\" sono la Svenska flygvapnet (4), la Al-Quww\u0101t al-Jawiyya al-Im\u0101r\u0101tiyya (5), la Al-Quwwat al-Jawwiyya al-Sa'udiyya (2), la Fi'saia Pakistana (7), la For\u00e7a A\u00e9rea Brasileira (5), la Fuerza A\u00e9rea Mexicana (1), la Kongthap Akat Thai (2) e la Polemik\u00ed Aeropor\u00eda (4).\nElicotteri.\nL'elicottero navale britannico Sea King ASaC7 \u00e8 stato impiegato sulle portaerei della . La realizzazione del \"Sea King ASaC7\" (e dei precedenti \"AEW.2\" e \"AEW.5\") \u00e8 stata la conseguenza delle lezioni apprese dalla Royal Navy durante la guerra delle Falkland del 1982, quando la mancanza di copertura AEW per la task force era un grave handicap tattico e li ha lasciati vulnerabili all'attacco a bassa quota. Dal 2018 la Royal Navy sostituir\u00e0 i propri Sea King ASaC7 con il sistema modulare \"Crowsnest\" che sar\u00e0 installato sugli AgustaWestland Merlin ASaC.\nL'Armada Espa\u00f1ola ha utilizzato 3 Sikorsky SH-3H AEW \u2013 col radar Searchwater \u2013 dal 1988 al 2016, quando sono stati convertiti in elicotteri utility.\nDal 2012, l'AgustaWestland EH 101 AEW / EH-101A \u00e8 impiegato dalla Marina Militare sulle portaerei e .\nIl russo Kamov Ka-31 \u00e8 impiegato dalla Marina militare della Federazione Russa, dalla Marina militare dell'India e dalla Marina militare della Cina. Il Kamov Ka-31 \u00e8 dotato del radar elettronico da guerra aereo \"E-801M Oko\" (occhio) che pu\u00f2 tracciare 20 obiettivi contemporaneamente, rilevando aerei fino a e navi da guerra di superficie fino a di distanza."}
{"id": "245943", "revid": "2096950", "url": "https://it.wikipedia.org/wiki?curid=245943", "title": "Claudio Petruccioli", "text": "\u00c8 stato da luglio 2005 a marzo 2009 presidente del consiglio d'amministrazione della RAI.\nBiografia.\nFolignate d'adozione, avendo vissuto nella citt\u00e0 umbra fino al 1958, si trasfer\u00ec a Roma dove studi\u00f2 filosofia senza laurearsi. Nel 1959 si iscrisse al Partito Comunista Italiano. Nel 1962 divenne vicepresidente dell'Unione Goliardica Italiana ed entr\u00f2 a far parte della segreteria nazionale della Federazione Giovanile Comunista Italiana, nella quale fu segretario nazionale dal 1966 al 1969. Dal luglio 1969 al marzo del 1971 fu segretario regionale del PCI in Abruzzo, con sede a Pescara dove fu eletto consigliere comunale nel 1970. Nel luglio 1971 si trasfer\u00ec a Milano ed entr\u00f2 nella segreteria della locale federazione del PCI. Giornalista professionista, nel 1975 fu nominato condirettore dell'Unit\u00e0 di cui fu anche direttore fra il 1981 e il 1982.\nIl 17 marzo 1982 \"l'Unit\u00e0\" accusa il ministro democristiano Vincenzo Scotti di collusioni con la nuova camorra organizzata di Raffaele Cutolo. Il documento che denuncia i membri del governo (fornito dai servizi segreti), per\u00f2, si rivela falso: \u00e8 il caso Maresca; il direttore Claudio Petruccioli deve dimettersi e al suo posto viene nominato Emanuele Macaluso. Dal 1976 al 1980 fu consigliere di amministrazione del Teatro alla Scala. Nel 1980 fu eletto Consigliere comunale a Milano. Nel 1983 fu eletto deputato nella circoscrizione Milano-Pavia. Non rieletto nel 1987, fu chiamato a far parte della segreteria nazionale del PCI.\nNel 1992 torn\u00f2 in Parlamento ancora come deputato di Milano-Pavia e poi (dal 1994) come senatore, fino a quando, il 29 luglio del 2005, venne nominato all'unanimit\u00e0 dalla Commissione parlamentare di Vigilanza dei servizi radiotelevisivi presidente della RAI, a conclusione di una lunga crisi che vide la bocciatura di diversi candidati designati dal Ministro dell'Economia del governo presieduto da Silvio Berlusconi. Occasionalmente anche saggista e scrittore, nel 2001 pubblic\u00f2 \"Rendi conto\", opera in cui analizzava i primi dieci anni di storia del Partito Democratico della Sinistra poi divenuto Democratici di Sinistra.\nPresidenza RAI.\nIl 24 ottobre 2007 Petruccioli venne sfiduciato dalla commissione parlamentare di vigilanza sulla RAI da un ampio schieramento di forze in quanto si richiedeva un riequilibrio tra la presidenza della RAI e la presidenza della commissione (per tradizione di spettanza dell'opposizione). Petruccioli non si dimise e termin\u00f2 il suo mandato il 25 marzo 2009.\nControversie.\nConflitto di interesse.\nI giornalisti e scrittori Peter Gomez e Marco Travaglio hanno affermato che l'indipendenza politica di Petruccioli potrebbe essere messa in dubbio dato che, in qualit\u00e0 di presidente della ottava Commissione permanente del Senato, si sarebbe impegnato a non calendarizzare l'esame degli articoli del disegno di legge n. 1138 per tutta la XIII legislatura. Tale legge infatti avrebbe costretto il gruppo Mediaset a vendere una delle proprie reti, come stabilito dalla legge e confermato in una sentenza della Corte Costituzionale.\nQuesto per onorare il famoso \"patto della crostata\" tra Massimo D'Alema e Silvio Berlusconi stipulato a casa di Gianni Letta.\nCensura.\nSecondo Sabina Guzzanti, intervistata in seguito al suo film \"Viva Zapatero\", ai tempi delle polemiche su \"Raiot\", Petruccioli presiedeva la Vigilanza e quindi, avrebbe potuto impedire la chiusura della trasmissione, ma cos\u00ec non fece. Nota la Guzzanti che Petruccioli non solo permise la chiusura del programma, ma la giustific\u00f2, dicendo che \"quella non era satira\". In seguito, come presidente della RAI, avrebbe potuto far tornare Santoro \"ma si \u00e8 preso tre anni di tempo senza far nulla\".\nSecondo il leader dell'Italia dei Valori Antonio Di Pietro, Petruccioli sarebbe stato un \"presidente Rai di nomina Mediaset\"."}
{"id": "245949", "revid": "599013", "url": "https://it.wikipedia.org/wiki?curid=245949", "title": "Jari Litmanen", "text": "\u00c8 considerato il miglior giocatore finlandese di ogni epoca. \u00c8 stato scelto come miglior calciatore finlandese degli ultimi 50 anni dalla Federazione calcistica della Finlandia in occasione dell'UEFA Jubilee Awards nel novembre 2003. Nel 2004 ha raggiunto il 42\u00ba posto nella graduatoria dei \"100 pi\u00f9 grandi finlandesi\". L'Association of Football Statisticians' (The AFS) classificando i \"Pi\u00f9 grandi calciatori di sempre\" lo ha incluso al 53\u00ba posto.\nIn Finlandia \u00e8 spesso chiamato \"Litti\" o \"Kuningas\" (\"Il Re\").\nNella sua carriera ha vestito le maglie di squadre prestigiose come Ajax, Liverpool e Barcellona, vincendo anche una Champions League nel 1995, una Coppa Intercontinentale nello stesso anno, due Supercoppe Europee (1995 e 2001) e una Coppa UEFA nel 2001.\nAnche suo padre Olavi \u00e8 stato un calciatore.\nCarriera.\nClub.\nEsordi in patria.\nDebutt\u00f2 in prima squadra nel Reipas Lahti, nella massima divisione finlandese, la Veikkausliiga, all'et\u00e0 di 16 anni nel 1987. Dopo quattro stagioni a Lahti si trasfer\u00ec all'HJK Helsinki, il pi\u00f9 grande club finlandese, nel 1991 e riusc\u00ec a conquistare il titolo di campione nazionale. L'anno successivo pass\u00f2 al , dove fu allenato da Harri Kampman, suo futuro manager e vinse la Coppa di Finlandia, prima di trasferirsi all'estero nell'estate del 1992.\nL'esplosione ad Amsterdam.\nProprio con la prestazione offerta nella finale della coppa nazionale finlandese attrasse su di s\u00e9 l'attenzione dell' e di molte altre societ\u00e0 europee, ma alla fine furono proprio i \"Lancieri\" ad acquistarlo.\nPass\u00f2 la prima stagione nei Paesi Bassi all'ombra di Dennis Bergkamp ma, quando l'attaccante pass\u00f2 all', prese il suo posto ed eredit\u00f2 la sua maglia numero 10. Nel campionato 1993-1994 realizza 26 gol, diventando il capocannoniere della Eredivisie, e portando l'Ajax a vincere il titolo di campione olandese.\nFu uno dei primi giocatori che formarono la squadra di Louis van Gaal che raggiunse la finale di UEFA Champions League due volte in due stagioni e divent\u00f2 il primo calciatore finlandese a vincere quella competizione, quando l'Ajax batt\u00e9 il nel 1994-1995. Nella Champions del 1995-1996 fu il capocannoniere con 9 reti realizzate, inclusa quella del pareggio nella finale contro la , che l'Ajax perse 4-2 ai tiri di rigore. Vinse anche nella stessa stagione la Coppa Intercontinentale contro il Gr\u00eamio e fin\u00ec terzo nella classifica per l'assegnazione del Pallone d'Oro, dopo l'ottavo posto dell'anno precedente.\nTrascorse sette anni ad Amsterdam, vincendo quattro Eredivisie, tre KNVB beker e quattro Supercoppe d'Olanda. Detiene il record di gol realizzati nelle Coppe europee della societ\u00e0 olandese, con 24 gol in 44 partite, inoltre ha l'onore di essere uno dei tre soli giocatori presenti in un video all'Ajax Museum, insieme a Marco van Basten e Johan Cruijff.\nLe stagioni a Barcellona e Liverpool.\nNel 1999 si \u00e8 riunito al suo vecchio allenatore van Gaal al Barcelona. La sua permanenza nel club \u00e8 segnata largamente dagli infortuni e, quando il tecnico olandese \u00e8 stato rimpiazzato da Lloren\u00e7 Serra Ferrer, le sue chance di giocare diventano sempre minori. Nel gennaio del 2001 infatti lascia la Spagna per l'Inghilterra, passando gratuitamente al Liverpool.\nAppena acquistato \u00e8 stato definito dal manager G\u00e9rard Houllier come \"uno dei pi\u00f9 eccitanti acquisti che il Liverpool abbia mai fatto\" ma, ancora una volta, gli infortuni lo hanno limitato enormemente. Nonostante questo ha conquistato il \"cup treble\" vincendo Worthington Cup, FA Cup e Coppa UEFA, anche se ha saltato tutte e tre le finali per infortunio. Al termine della stagione 2001-2002 gli \u00e8 stata data ancora la possibilit\u00e0 di trasferirsi gratuitamente in un altro club, come nella stagione precedente.\nIl ritorno ad Amsterdam.\nDecide cos\u00ec di tornare all'Ajax, dove viene accolto come un eroe. Ad Amsterdam diventa uno dei giocatori chiave della squadra che raggiunge i quarti di finale della UEFA Champions League 2002-2003 ma passa ancora la maggior parte della stagione successiva ai margini della squadra, bloccato da problemi fisici e, ancora una volta, nella primavera del 2004, gli viene data l'opportunit\u00e0 di trovare una nuova squadra gratuitamente.\nPochi mesi in patria e in Germania.\nRitorna in Finlandia, nelle file dell'FC Lahti, nato dalla sua vecchia squadra Reipas, dove viene osannato e il suo ritorno paragonato al kolossal \"Il Signore degli Anelli - Il ritorno del re\", quando nella prima gara con la maglia della squadra della sua citt\u00e0, perde ai rigori la finale di Coppa di Lega finlandese contro l'Allianssi. Rimane nel Lahti per il Veikkausliiga 2004, che la squadra conclude al 7\u00ba posto, e a gennaio del 2005 si trasferisce nell'Hansa Rostock, club della Bundesliga tedesca, per cercare di aiutarla nella lotta per non retrocedere. Riesce a giocare con continuit\u00e0 ma non a impedire la retrocessione dell'Hansa nella Zweite Bundesliga, che mette fine alla sua permanenza in Germania.\nTre stagioni in Svezia.\nFirma per il nel luglio del 2005, nel tentativo di aiutare la squadra svedese a qualificarsi per la UEFA Champions League. Il tentativo fallisce e lui rimane fermo per infortunio per l'intero autunno, facendo solo poche apparizioni. Decide comunque di continuare la sua carriera nel Malm\u00f6 anche nella stagione 2006, che lo vede ancora fermo ai margini della squadra, a causa di diversi infortuni, per la maggior parte della stagione. Nonostante questo, nelle poche gare giocate dimostra ancora la sua brillantezza e, dopo un'operazione per sistemare una caviglia infortunata durante la pausa invernale, decide con la societ\u00e0 di prolungare il contratto anche per il 2007. Un nuovo infortunio alla caviglia nel giugno nel 2007 lo costringe per\u00f2 ad annullare tale contratto.\nAl Fulham di Hodgson.\nNel gennaio del 2008, riceve un invito per 10 giorni di prova dal Fulham FC, allenato dal tecnico della nazionale finlandese Roy Hodgson, e viene poi messo sotto contratto dalla societ\u00e0 il 31 gennaio. Il 31 marzo debutta con la maglia del Fulham, in una gara della formazione riserve contro il Tottenham. Realizza il rigore che apre la gara e porta in vantaggio la sua squadra, ma al 63\u00ba minuto viene sostituito e il Fulham perde la gara 1-3. Nonostante abbia firmato in gennaio, gi\u00e0 in maggio viene lasciato libero dalla societ\u00e0, senza aver mai giocato un incontro ufficiale con la prima squadra.\nIl secondo ritorno al Lahti.\nL'8 agosto viene annunciata la sua volont\u00e0 di tornare nel club che lo ha formato, l'FC Lahti, per il resto della stagione 2008. Nella gara che segna l'ennesimo rientro in Veikkausliiga gioca 34 minuti, segnando due reti e servendo gli assist per altre due. Ricopre un ruolo fondamentale nell'ultima parte della stagione, guidando il Lahti al terzo posto in classifica che gli garantisce la qualificazione alla Coppa UEFA 2008-2009, prima partecipazione a una Coppa europea per la squadra finlandese nella sua storia.\nIl ritorno nell'HJK a quarant'anni.\nIl 20 aprile del 2011 la societ\u00e0 dell'HJK Helsinki annuncia il secondo ritorno di Jari, la cui longevit\u00e0 si dimostra ancora una volta straordinaria.\nNazionale.\nLitmanen \u00e8 tuttora il giocatore con pi\u00f9 presenze e il secondo miglior realizzatore della nazionale finlandese.\nHa debuttato con gli \"Huuhkajat\" il 22 ottobre 1989 contro , e ha realizzato il primo gol il 16 maggio 1991 contro . \u00c8 stato capitano della nazionale dal 1996.\nIl 1\u00b0 marzo 2006, in un'amichevole contro la Bielorussia, diventa il giocatore con pi\u00f9 presenze nella storia della Finlandia, superando il precedente record di Ari Hjelm (che fino ad allora era stato anche l'unico a raggiungere le 100 presenze). Gioca l\u2019ultima partita con la propria nazionale il 17 novembre 2010 contro , raggiungendo quota 137 presenze.\nIl precedente 27 marzo 2002 aveva raggiunto quota 21 gol con gli \"Huuhkajat\", diventandone il miglior marcatore di sempre, segnando una doppietta nell'amichevole vinta 4-1 contro il Portogallo e battendo il precedente record di Ari Hjelm fermo a quota 20. Conclude la sua esperienza in nazionale con 32 gol, rimanendo il miglior realizzatore della Finlandia per i successivi diciannove anni, prima di essere superato il 12 ottobre 2021 da Teemu Pukki.\nStatistiche.\nTra club e nazionale, Litmanen ha totalizzato 658 presenze e 259 reti, alla media di 0,39 gol a partita."}
{"id": "245950", "revid": "181699", "url": "https://it.wikipedia.org/wiki?curid=245950", "title": "Addizione di matrici", "text": ""}
{"id": "245953", "revid": "2225", "url": "https://it.wikipedia.org/wiki?curid=245953", "title": "H. R. Giger", "text": ""}
{"id": "245954", "revid": "21", "url": "https://it.wikipedia.org/wiki?curid=245954", "title": "Aldeide", "text": ""}
{"id": "245955", "revid": "181699", "url": "https://it.wikipedia.org/wiki?curid=245955", "title": "Somma diretta fra matrici", "text": ""}
{"id": "245957", "revid": "181699", "url": "https://it.wikipedia.org/wiki?curid=245957", "title": "Somma tra matrici", "text": "In matematica, e pi\u00f9 precisamente in algebra lineare, la somma tra matrici \u00e8 l'operazione di addizione di due matrici formula_1 e formula_2 con \"m\" righe e \"n\" colonne. Il risultato \u00e8 una nuova matrice, che si indica con formula_3, che possiede \"m\" righe ed \"n\" colonne.\nDefinizione.\nLa somma di due matrici formula_1 e formula_2 con \"m\" righe ed \"n\" colonne \u00e8 la matrice formula_3 definita nel modo seguente:\nNel seguente esempio si usa per semplicit\u00e0 formula_8, ma in generale le matrici formula_1 e formula_2 hanno \"m\" righe ed \"n\" colonne se \"m\" \u00e8 diverso da \"n\":\nPer definire la somma fra due matrici, non \u00e8 necessario che i valori presenti siano elementi in un campo, come quello dei numeri reali o complessi: \u00e8 sufficiente che siano in un gruppo. Ad esempio, sommando due matrici con valori interi si ottiene un'altra matrice con valori interi.\nPropriet\u00e0.\nSe i valori della matrice sono elementi di un gruppo commutativo (ad esempio, i numeri interi o un qualsiasi campo) allora la somma fra matrici \u00e8 commutativa.\nLa somma fra matrici \u00e8 usualmente combinata con la moltiplicazione per uno scalare (in cui tutti gli elementi della matrice vengono moltiplicati per lo scalare) per ottenere una qualsiasi combinazione lineare di matrici. Ad esempio, la differenza fra due matrici \u00e8 realizzabile come la combinazione lineare formula_12. La differenza risulta quindi definita in modo analogo alla somma, come:\nAd esempio:\nSomma diretta.\nUn'altra operazione, usata meno frequentemente, \u00e8 la somma diretta. Ogni elemento della somma diretta di due spazi vettoriali pu\u00f2 essere rappresentato come una somma diretta di due matrici. Date due matrici formula_1 e formula_2 di forma qualsiasi, rispettivamente di dimensione formula_17 e formula_18, la loro somma diretta \u00e8 la matrice formula_19 definita nel modo seguente:\nAd esempio:\nIn generale, si pu\u00f2 scrivere la somma diretta di \"n\" matrici come:\nAd esempio, la matrice delle adiacenze dell'unione disgiunta di grafi o multigrafi \u00e8 la somma diretta delle loro matrici delle adiacenze."}
{"id": "245958", "revid": "30610", "url": "https://it.wikipedia.org/wiki?curid=245958", "title": "Brisbane", "text": "Brisbane (IPA: ) \u00e8 la capitale e la citt\u00e0 pi\u00f9 popolosa dello stato australiano del Queensland, nonch\u00e9 la terza citt\u00e0 pi\u00f9 popolosa dell'Australia.\nL'area metropolitana di Brisbane, posta lungo la costa orientale del paese, ha una popolazione di quasi 2 milioni e mezzo di abitanti. Un residente di Brisbane \u00e8 comunemente chiamato \"Brisbanite\".\nIl distretto affaristico centrale di Brisbane \u00e8 situato sull'insediamento originale, posto all'interno di un'ansa del fiume Brisbane, approssimativamente a 23\u00a0km dalla sua foce a Moreton Bay. L'area metropolitana si estende in tutte le direzioni lungo la piana alluvionale della valle del fiume Brisbane, tra la baia e la Gran Catena Divisoria. Poich\u00e9 la citt\u00e0 \u00e8 governata da numerose municipalit\u00e0, queste sono accentrate attorno al Concilio della Citt\u00e0 di Brisbane che ha giurisdizione sulla pi\u00f9 vasta area e popolazione nella Brisbane metropolitana ed \u00e8 anche l'Area di Governo australiano locale pi\u00f9 grande per popolazione.\nLa citt\u00e0 e il fiume che l'attraversa sono intitolate a Thomas Brisbane, governatore del Nuovo Galles del Sud dal 1821 al 1825.\nIl primo insediamento europeo nel Queensland fu una colonia penale a Redcliffe, 28\u00a0km a nord del distretto degli affari di Brisbane, nel 1824. Quell'insediamento fu presto abbandonato e trasferito a North Quay nel 1825. Brisbane fu scelta come capitale quando il Queensland venne proclamato colonia separata dal Nuovo Galles del Sud nel 1859.\nLa citt\u00e0 ha giocato un ruolo chiave durante la seconda guerra mondiale, in quanto quartier generale del Pacifico del Sud-Ovest del Generale Douglas MacArthur. Brisbane ha ospitato molti grandi eventi culturali e sportivi fra cui i Giochi del Commonwealth nel 1982, l'Esposizione universale nel 1988 e la finale dei Goodwill Games nel 2001. Nel 2032 ospiter\u00e0 i Giochi della XXXV Olimpiade.\nNel 2008 Brisbane \u00e8 stata classificata come citt\u00e0 \"Gamma +\" nell'inventario del World Cities Study Group dall'universit\u00e0 di Loughborough. \u00c8 stata anche dichiarata 16\u00aa citt\u00e0 pi\u00f9 abitabile nel mondo nel 2009 da \"The Economist\".\nGeografia fisica.\nTerritorio.\nBrisbane \u00e8 situata lungo il fiume Brisbane e le sue periferie orientali si trovano lungo le coste di Moreton Bay.\nL'area metropolitana di Brisbane si distende lungo la piana alluvionale di Moreton Bay da Caboolture a nord fino a Beenleigh a sud, e attraverso Ipswich nel sud ovest. \nMolti piccoli corsi d'acqua attraversano la citt\u00e0, aumentando il rischio di allagamento. La citt\u00e0 ha subito tre grandi inondazioni dai tempi della colonizzazione: nel febbraio 1893, nel gennaio 1974 e nel gennaio 2011.\nA poca distanza da Brisbane si trova Cape Byron, il punto pi\u00f9 orientale d'Australia.\nClima.\nBrisbane ha un clima umido subtropicale con estati caldo-umide e inverni secchi e moderatamente caldi. Data la sua prossimit\u00e0 al mare dei coralli e ad una calda corrente oceanica, la temperatura di Brisbane \u00e8 leggermente meno variabile se comparata a quella di altre capitali australiane, specialmente in inverno, quando temperature massime inferiori ai 20\u00a0\u00b0C sono relativamente rare (se comparate con Sydney, Melbourne, Adelaide e Perth).\nSu base annuale, Brisbane ha una media di 124 giorni soleggiati. La temperatura apparente eccede i 30\u00a0\u00b0C per quasi tutta l'estate.\nLa temperatura pi\u00f9 alta in citt\u00e0 \u00e8 stata di 43,2\u00a0\u00b0C, registrata nel gennaio 1940, ma temperature sopra i 38\u00a0\u00b0C non sono rare.\nTra il 2001 ed il 2011 Brisbane e le aree circostanti hanno sperimentato la peggiore siccit\u00e0 in oltre un secolo, con livelli della diga calati al 16.9% della sua capacit\u00e0 il 10 agosto 2007.\nBrisbane \u00e8 situata nella zona tropicale a rischio cicloni, ma i cicloni qui sono rari. L'ultimo ciclone ad interessare Brisbane, anche se non ha attraversato direttamente la citt\u00e0, \u00e8 stato il ciclone tropicale Hamish nel marzo 2009: pur passando a 350\u00a0km a nord di Brisbane, ha causato danni ingenti alle spiagge, ed una perdita di olio significativa al di fuori di Moreton Bay.\nLa citt\u00e0 \u00e8 soggetta a violente tempeste nei mesi primaverili ed estivi (da novembre a marzo). Il 16 novembre 2008 una forte tempesta caus\u00f2 molti danni nei sobborghi pi\u00f9 esterni. Tetti furono strappati via dalle case, e centinaia di alberi furono sradicati. Pi\u00f9 di recente, il 27 novembre 2014, una tempesta molto forte ha colpito direttamente il centro della citt\u00e0. Descritta come \"la tempesta peggiore del decennio\", una grossa grandinata ha rotto vetri di grattacieli, mentre una inondazione lampo ha colpito il centro direzionale della citt\u00e0. Raffiche di vento di 141\u00a0km/h sono state registrate in alcuni sobborghi, molte case sono state severamente danneggiate, macchine sono state distrutte e aeroplani sono stati ribaltati nell'aeroporto di Brisbane.\nLe tempeste di sabbia sono estremamente rare a Brisbane, ma il 23 settembre 2009 una forte tempesta di sabbia ricopr\u00ec Brisbane, insieme ad altre localit\u00e0 dell'Australia orientale.\nStoria.\nXIX secolo.\nPrima dell'insediamento degli europei, l'area di Brisbane era abitata dalle popolazioni indigene dei Turrbal e dei Jagera. Tali popolazioni chiamavano l'area del CBD Milan-jin, che significa \"luogo a forma di spuntone\".\nL'area di Moreton bay fu inizialmente esplorata da Matthew Flinders. Il 17 luglio 1799 Flinders sbarc\u00f2 in quello che oggi \u00e8 conosciuto come \"Woody Point\", che lui chiam\u00f2 \"Red cliff point\", dalle scogliere colorate di rosso visibili dalla baia. Nel 1823 il governatore del Nuovo Galles del Sud, sir Thomas Brisbane, diede istruzione di sviluppare una nuova colonia penale, ed una nuova esplorazione part\u00ec, condotta da John Oxley, per esplorare ulteriormente Moreton Bay. Oxley scopr\u00ec, battezz\u00f2 ed esplor\u00f2 il fiume Brisbane fino a Goodna, a 20 chilometri a monte della citt\u00e0. Oxley raccomand\u00f2 Red Cliff Point per la nuova colonia, riferendo che le navi potevano approdare anche con la bassa marea, e arrivare facilmente vicino alla costa.\nLa colonia si stabil\u00ec a Redcliffe il 13\u00a0Settembre 1824, sotto il comando del luogotenente Henry Miller con 14 soldati (con alcune mogli e figli) e 29 prigionieri. Questo insediamento fu comunque abbandonato dopo un anno, e la colonia fu spostata in un sito lungo il fiume Brisbane conosciuto come North Quay, 28\u00a0km a sud, che offriva un approvvigionamento d'acqua molto pi\u00f9 affidabile. Sir Thomas Brisbane visit\u00f2 la colonia e viaggi\u00f2 45\u00a0km a monte lungo il fiume Brisbane nel dicembre 1824, conferendo a Brisbane il primato di essere l'unica citt\u00e0 australiana su cui il suo omonimo avesse messo piede.\nIl comandante Justice Forbes diede al nuovo insediamento il nome di Edenglassie prima che fosse battezzato Brisbane. L'insediamento di Europei non-condannati della regione di Brisbane inizi\u00f2 nel 1838. Alcuni missionari tedeschi si stabilirono su Zions Hill, Nundah gi\u00e0 nel 1837, cinque anni prima che Brisbane fosse dichiarata una colonia libero. Il gruppo consisteva nei pastori Christopher Eipper (1813\u20131894) e Carl Wilhelm Schmidt e nei missionari laici Haussmann, Johann Gottried Wagner, Niquet, Hartenstein, Zillman, Franz, Rode, Doege e Schneider. A loro furono assegnati 260 ettari su cui organizzare la missione, che divenne poi conosciuta con il nome di \"German Station\". Pi\u00f9 tardi negli anni 60 del XIX secolo, molti immigranti tedeschi dalla regione dell'Uckermark in Prussia e di altre regioni tedesche si stabilirono nell'area di Bethania- Beenleigh e di Darling Downs. Questi immigranti furono scelti per aiutare nei programmi di immigrazione stabiliti da John Dunmore Lang e Johann Christian Heussler.\nLa colonia penale sotto il controllo del capitano Patrick Logan rifior\u00ec, con un numero di condannati che aument\u00f2 notevolmente, da 200 ad oltre 1000. Il capitano cre\u00f2 un solido insediamento, con palazzi costruiti in mattoni e pietre, completo di scuola ed ospedale. Logan \u00e8 anche tristemente famoso per il suo uso estremo del gatto a nove code sui prigionieri. Il massimo numero di frustate consentito era 50, ma Logan regolarmente applicava sentenze di 150 frustate.\nI primi coloni liberi si stabilirono nell'area nel corso dei cinque anni seguenti, e alla fine del 1840 Robert Dixon inizi\u00f2 a lavorare sul primo progetto della Citt\u00e0 di Brisbane, in anticipazione del futuro sviluppo. Il Queensland si separ\u00f2 dal Nuovo Galles del Sud con un decreto datato 6 giugno 1859, proclamato da Sir George Ferguson Bowen il 10 dicembre 1859, quando divenne primo governatore del Queensland, scegliendo Brisbane come capitale, anche se non fu riconosciuta come citt\u00e0 fino al 1902.\nXX secolo.\nPi\u00f9 di venti piccole municipalit\u00e0 e contee furono amalgamate nel 1925, formando la Citt\u00e0 di Brisbane, governata dal Brisbane City Council. Il 1930 fu un anno molto significativo per Brisbane, con il completamento del Brisbane City Hall, che all'epoca era il palazzo pi\u00f9 alto della citt\u00e0, e dello \"Shrine of Remembrance\", nella ANZAC Square, che \u00e8 diventato il pi\u00f9 importante memoriale di guerra della citt\u00e0.\nQuesti edifici storici, insieme allo \"Story Bridge\" che fu inaugurato nel 1940, sono i punti di riferimento chiave che definiscono il carattere architettonico della citt\u00e0.\nDurante la seconda guerra mondiale, Brisbane ebbe una importanza centrale per la campagna degli alleati, quando l'AMP Building (chiamato oggi Mac Arthur Central) fu utilizzato come quartier generale nel pacifico del sud ovest per il Generale Douglas MacArthur, Capo delle forze Alleate nel Pacific, finch\u00e9 il suo quartier generale fu spostato in Hollandia nell'agosto del 1944. MacArthur aveva in precedenza rifiutato l'uso del complesso dell'Universit\u00e0 del Queensland per i suoi quartier generali, poich\u00e9 la sua collocazione nell'ansa del fiume a Santa Lucia avrebbe potuto aiutare i bombardieri nemici. Le truppe americane utilizzarono come quartier generale anche il T &amp; G Building. Circa un milione di truppe statunitensi attraversano durante la guerra l'Australia, che era un punto primario di coordinamento per il sud ovest del Pacifico.\nNel 1942 Brisbane fu teatro di un violento scontro tra il personale militare statunitense e i militari e civili australiani, che risult\u00f2 in una morte ed in centinaia di feriti. Questo incidente \u00e8 colloquialmente ricordato come la \"Battaglia di Brsibane\" .\nDopo la guerra Brisbane si svilupp\u00f2 come una grossa citt\u00e0 di campagna, un'immagine della citt\u00e0 che politici ed uomini d'affari erano molto interessati a cancellare. Alla fine degli anni 50 un poeta anonimo conosciuto come \"The Brisbane Bard\" gener\u00f2 molta attenzione per la citt\u00e0, aiutando a scuotere questo stigma. Nonostante la sua crescita costante, lo sviluppo di Brisbane fu disturbato da problemi infrastrutturali. Il governo, sotto la guida di Joh Bjelke-Petersen inaugur\u00f2 un grosso programma di cambiamenti e rinnovo urbano per la citt\u00e0, cominciando dal CBD. I tram erano un popolare sistema di trasporto a Brisbane, prima che la rete fosse chiusa nel 1969.\nBrisbane ospit\u00f2 nel 1982 i giochi del commonwealth e l'esposizione mondiale del 1988 (chiamata anche World EXPO 88). Questi eventi furono caratterizzati da grossi investimenti pubblici, con costruzioni e sviluppi urbani mai visti prima nello stato del Queensland. La crescita della popolazione ha ecceduto la media nazionale a partire dal 1990, attestandosi su una media del 2,2% annuo.\nXXI secolo.\nDopo due decenni di crescita record della popolazione, Brisbane \u00e8 stata colpita da una alluvione nel gennaio 2011. Il fiume Brisbane non raggiunse lo stesso livello della inondazione del 1974, ma caus\u00f2 comunque ingenti danni e forti disagi alla citt\u00e0.\nCultura.\nIstruzione.\nMolte delle scuole di Brisbane (dell'infanzia, primarie e secondarie) sono sotto la giurisdizione di \"Education Queensland\", che fa capo al governo del Queensland. Vi sono anche un gran numero di scuole indipendenti (private): Cattolico romane, Luterane, e altre scuole di stampo Cristiano.\nUniversit\u00e0.\nIn citt\u00e0 si trovano l'Universit\u00e0 del Queensland, la Queensland University of Technology (QUT) e la Griffith University (South Bank), tutte tra le migliori universit\u00e0 Australiane.\nTeatri.\nOltre al QPAC, in citt\u00e0 la Brisbane Powerhouse di NewFarm, e il Judit Wright Centre of Contermorary arts su Brunswick street a Fortitude Valley ospitano diverse esibizioni e festival di arte, musica e danza.\nBrisbane \u00e8 anche sede di numerosi piccoli teatri, che danno accesso ad artisti emergenti e compagnie amatoriali. Il pi\u00f9 antico \u00e8 il Brisbane arts theatre, fondato nel 1936.\nArte.\nQueensland Gallery of Modern Art.\nLa Queensland Gallery of Modern Art (GOMA) \u00e8 la pi\u00f9 grande galleria di arte moderna in Australia. Nella GOMA si svolge la Asia Pacific Triennial (APT), che \u00e8 incentrata sull'arte contemporanea dell'Asia e del Pacifico. \nLa GOMA \u00e8 situata in prossimit\u00e0 della State Library of Queensland e della Queensland Art Gallery.\nQueensland Performing Arts Centre.\nIl Queensland Performing Arts Centre (QPAC), situato a South Bank, include un teatro lirico, una sala concerti, il Cremorne Theatre ed il Playhouse Theatre. Il QPAC \u00e8 sede del Queensland Ballet, dell'Opera Queensland, della Queensland Theatre Company, e della Queensland Symphony Orchestra.\nMonumenti e luoghi d'interesse.\nLa citt\u00e0 conserva ancora alcuni edifici storici, risalenti agli anni venti del XIX secolo. \nBrisbane \u00e8 sede di alcuni dei pi\u00f9 alti palazzi in Australia. \nGeografia antropica.\nIl distretto affaristico centrale di Brisbane (CBD) \u00e8 situato lungo un'ansa del fiume Brisbane. Il CBD ricopre 2,2\u00a0km2 ed \u00e8 interamente percorribile a piedi. Le strade centrali prendono il nome dai componenti della Famiglia reale britannica. Queen Street \u00e8 tradizionalmente considerata la strada principale di Brisbane. Le strade parallele a Queen street ed a Queen Street Mall (chiamate cos\u00ec in onore della regina Vittoria) sono state chiamate come membri femminili della famiglia reale (Adeliade, Alice, Ann, Charlotte, Elizabeth, Margaret, Mary), le strade ortogonali a queen street sono state battezzate come alcuni membri maschili (Albert, Edward, George, William).\nCome molte citt\u00e0 occidentali, Brisbane ha una superficie molto estesa, che sfocia nella \"greater metropolitan area\". Questo anche perch\u00e9 molte delle case di Brisbane sono unit\u00e0 indipendenti (detached houses).\nA causa di una vecchia legge che raccomandava una taglia minima per i blocchi residenziali, in passato a Brisbane le casette a schiera venivano costruite solo raramente. Di recente, la densit\u00e0 abitativa della citt\u00e0 ed in particolare dei quartieri centrali \u00e8 aumentata, con la costruzione di blocchi di appartamenti, risultando in un raddoppio della popolazione negli ultimi 5 anni.\nLa tipologia abitativa di appartamento \u00e8 relativamente nuova per Brisbane, con poche di queste costruzioni risalenti a prima del 1970.\nPrima del 1950 le case erano spesso costruite con un distinto stile architettonico, conosciuto come \"Queenslander\", caratterizzato dalle ampie verande e dagli alti soffitti, e costruite prevalentemente in legno. Molte di queste case sono sopraelevate su pali (chiamati anche \"stilts\"), che originariamente erano in legno, ma che ora sono pi\u00f9 spesso costruiti in acciaio o cemento. Le \"Queenslanders\" stanno oggi diventando rare, ma \u00e8 possibile ancora scorgerne qualcuna nei sobborghi urbani do Brisbane.\nSuddivisioni amministrative.\nLa citt\u00e0 \u00e8 ripartita nelle seguenti local government area:\nInfrastrutture e trasporti.\nLa citt\u00e0 \u00e8 servita dall'Aeroporto di Brisbane.\nAmministrazione.\nGemellaggi.\nBrisbane \u00e8 gemellata con:\nSport.\nLa squadra professionale pi\u00f9 popolare nella citt\u00e0 \u00e8 Brisbane Broncos, ch partecipa alla National Rugby League. \nBrisbane ospita anche una squadra professionale di calcio chiamata Brisbane Roar FC ed una squadra del club AFL, i Brisbane Lions. La sua squadra di Basket di Brisbane, i Brisbane Bullets, sono stati recentemente riammessi nella National Basketball League (Australia). \nA seguito della decisione del CIO del 21 luglio 2021, nel 2032 la citt\u00e0 ospiter\u00e0 i Giochi della XXXV Olimpiade."}
{"id": "245959", "revid": "767487", "url": "https://it.wikipedia.org/wiki?curid=245959", "title": "Oscar Lewis", "text": "Fond\u00f2 il dipartimento di antropologia dell'universit\u00e0 di Illinois nel 1948 dove trascorse la sua carriera accademica.\nI suoi studi sulle popolazioni rurali e povere del Messico e del Centroamerica lo portarono alla teorizzazione di quella che lui defin\u00ec la \"cultura della povert\u00e0\", intendendo con tale espressione la trasmissione di atteggiamenti, condotte, linguaggi e modi di pensiero tipici delle classi subalterne che, accompagnando l'individuo dalla nascita, lo condurranno alla ripetizione e perpetrazione del suo stato di \"povero\" socialmente inteso, conformandosi pertanto all'immagine che di lui ha la societ\u00e0, in una sorta di auto-etichettamento."}
{"id": "245962", "revid": "599013", "url": "https://it.wikipedia.org/wiki?curid=245962", "title": "Dwight Yorke", "text": "Carriera.\nClub.\nNonostante le origini caraibiche, Yorke \u00e8 cresciuto calcisticamente a Birmingham, nelle file dell'Aston Villa, con il quale ha esordito in prima divisione nel 1989-1990. Centravanti possente e massiccio, si mette in luce per le sue grandi doti atletiche, arrivando a segnare 34 reti in due stagioni con la maglia del Villa.\n Nel 1998 \u00e8 acquistato dal Manchester United di Ferguson nel suo periodo d'oro ed \u00e8 capocannoniere insieme a Michael Owen e Hasselbaink. Nel 1999, infatti, contribuisce con 8 reti alla vittoria della Champions League, ed in seguito a tali prestazioni era considerato uno dei migliori attaccanti d'Europa e del mondo. Giunto ai vertici della carriera con i tre titoli con i \"Red Devils\", dal 2001-2002, comincia la sua parabola discendente, che lo porter\u00e0 ad accasarsi al Blackburn Rovers senza per\u00f2 confermarsi la macchina da gol che era in passato. Prova a tornare a Birmigham, stavolta nel City, ma senza fortune, tanto da emigrare in Australia, nel Sydney FC, nell'aprile 2005. Con gli australiani disputa il Mondiale per club nel dicembre del 2005.\nIl 28 maggio 2009 il giocatore si svincola dal contratto che lo legava al Sunderland, perch\u00e9 \u00e8 stato impiegato solo quattro volte in questa stagione, e il 4 settembre 2009 annuncia il suo ritiro dal calcio giocato e inizier\u00e0 la carriera da allenatore come assistente del CT della nazionale del suo paese. In totale, nella massima divisione inglese, disputa 420 partite segnando 156 reti, di cui 73 con l'Aston Villa.\nNazionale.\nIl 12 ottobre 2005 ha contribuito alla prima storica qualificazione di Trinidad e Tobago ad un Mondiale malgrado avesse annunciato il suo ritiro dalla nazionale. Questo ha fatto s\u00ec che tornasse a capitanare la sua nazionale nella spedizione tedesca del 2006, esordendo di fatto a 34 anni ad una fase finale di un mondiale."}
{"id": "245965", "revid": "287204", "url": "https://it.wikipedia.org/wiki?curid=245965", "title": "Maestro dell'Altare di B\u00fctzow", "text": "L'anonimo artista tedesco, influenzato da Wilm Dedeke, detto anche Maestro dell'Altare di Halepagen, prende il suo nome dall'altare a portelle posto sull'altar maggiore della chiesa di B\u00fctzow, oggi conservato nel deambulatorio della stessa chiesa.\nL'altare \u00e8 composto da due paia di portelle, le prime fisse e scolpite, le altre mobili e dipinte, queste ultime con all'esterno, quattro \"Santi\" e, all'interno, otto scene dalla \"Vita di sant'Anna e della Vergine\".\nAll'anonimo vengono anche attribuite le portelle e la predella dell'altare della chiesa della Madonna di Singo in Svezia e i battenti dell'Altare di sant'Anna a Trodens, ora al Museo di Bergen in Norvegia.\nMolto probabilmente collabor\u00f2 all\"Altare del Santo Sacramento\", detto \"Fronleichnamaltar\", ora conservato a Lubecca nel Museo di Sant'Anna, dipingendo le portelle mobili oltre ad una delle scene delle portelle fisse, con personaggi dalle membra rigide e dai volti inespressivi.\nAd un suo assistente vengono riferite le ante di un armadio a muro, contenente suppellettili liturgiche, databili agli ultimi anni del XV secolo e proveniente dalla chiesa di Santa Caterina di Lubecca, e oggi conservate nel locale Museo di Sant'Anna."}
{"id": "245966", "revid": "196390", "url": "https://it.wikipedia.org/wiki?curid=245966", "title": "Jacques d'Adelsward Fersen", "text": ""}
{"id": "245967", "revid": "196390", "url": "https://it.wikipedia.org/wiki?curid=245967", "title": "Jacques d'Adelswaerd-Fersen", "text": ""}
{"id": "245968", "revid": "196390", "url": "https://it.wikipedia.org/wiki?curid=245968", "title": "Jacques d'Adelswaerd Fersen", "text": ""}
{"id": "245969", "revid": "196390", "url": "https://it.wikipedia.org/wiki?curid=245969", "title": "Jacques de Fersen", "text": ""}
{"id": "245970", "revid": "196390", "url": "https://it.wikipedia.org/wiki?curid=245970", "title": "Jacques d'Adelsward", "text": ""}
{"id": "245973", "revid": "1647404", "url": "https://it.wikipedia.org/wiki?curid=245973", "title": "Bronski Beat", "text": "I Bronski Beat sono stati un trio di synth pop britannico degli anni ottanta.\nI testi delle loro canzoni hanno avuto una forte connotazione legata al mondo gay e alle sue rivendicazioni, specie nell'album di esordio, \"The Age of Consent\" (\"L'et\u00e0 del consenso\", che in Gran Bretagna era all'epoca pi\u00f9 elevata per i rapporti omosessuali di quanto non fosse per quelli eterosessuali).\nNel periodo di maggiore popolarit\u00e0, della band facevano parte il cantante Jimmy Somerville (Glasgow, 22 giugno 1961), Steve Bronski (7 febbraio 1960 - 9 dicembre 2021) e Larry Steinbachek (6 maggio 1960 - 16 dicembre 2016) a tastiere, percussioni e cori.\nStoria.\nCostituitisi nel 1983, il loro debutto avviene l'anno successivo con il singolo \"Smalltown Boy\" (la storia di un ragazzo che abbandona la propria famiglia e la propria cittadina di provincia perch\u00e9 omosessuale) che raggiunge il terzo posto nelle classifiche di vendita del Regno Unito. Il video che lo accompagna vede nel ruolo del protagonista lo stesso Jimmy Somerville che, nelle sequenze girate, lascia in treno il villaggio, e nel viaggio ripercorre la motivazione del gesto: l'aggressione da parte di un gruppo di ragazzi omofobi, la riconsegna da parte della polizia alla propria famiglia in un contesto in cui, anzich\u00e9 la parte della vittima, ricopriva quella del colpevole.\nLa canzone fa del trio un punto di visibilit\u00e0 per la questione gay nel Regno Unito (tutti e tre i componenti della band sono omosessuali) ed anche il singolo successivo, \"Why?\", affronta i temi del pregiudizio antiomosessuale, stavolta usando una formula elettronica pi\u00f9 energica. Anche questo singolo rientra tra i dieci pi\u00f9 venduti.\n\u00c8 della fine del 1984 l'album \"The Age of Consent\", nelle cui note viene provocatoriamente incluso l'elenco delle \"et\u00e0 del consenso\", ovvero le et\u00e0 oltre le quali, secondo l'ordinamento giuridico di diversi paesi, i rapporti \"sessuali\" tra uomini cessano di essere considerati reato. All'epoca della pubblicazione del disco tale et\u00e0 nel Regno Unito era di ventuno anni, tra le pi\u00f9 alte del continente.\nAnche il terzo singolo estratto dall'album, \"It Ain't Necessarily So\", il classico di George and Ira Gershwin tratto da \"Porgy and Bess\", che mette in dubbio l'autenticit\u00e0 dei racconti della Bibbia, entra tra i primi 20 singoli venduti. Gli assoli di clarinetto del brano sono eseguiti da Arno Hecht del gruppo The Uptown Horns.\nNel 1985 esce un loro disco realizzato insieme a Marc Almond, una versione del classico di Donna Summer \"I Feel Love\", che raggiunge la terza posizione nelle classifiche inglesi, eguagliando il successo di \"Smalltown boy\".\nPoco dopo Somerville lascia il gruppo e, insieme a Richard Coles, fonda i Communards, con cui nel 1986 torna in testa alle classifiche di vendita con una versione di \"Don't Leave Me This Way\".\nI Bronski Beat sostituiscono Somerville nel ruolo di cantante con John Foster, dalla voce pi\u00f9 grave e meno provocatoria, e riescono a mettere in classifica il singolo \"Hit That Perfect Beat\", dal ritmo leggero e accattivante, tratto dall'album \"Truthdare Doubledare\", l'ultima produzione della band prima del suo scioglimento.\nNel 1995 esce a nome loro una raccolta di materiale riedito ed inedito dal titolo \"Rainbow Nation\".\nIl 16 dicembre 2016 \u00e8 morto Larry Steinbachek dopo una breve lotta contro il cancro, aveva 56 anni.\nIl 9 dicembre 2021, a 61 anni, muore anche il fondatore Steve Bronski. La notizia venne data dall'ex compagno di band Jimmy Somerville."}
{"id": "245975", "revid": "260676", "url": "https://it.wikipedia.org/wiki?curid=245975", "title": "Dildo", "text": "Un dildo \u00e8 un giocattolo sessuale spesso a forma di pene utilizzato in genere per la masturbazione, nei giochi erotici e nei preliminari.\nI dildo sono usati da individui di ogni sesso e orientamento sessuale da soli, con un/a compagno/a o in sesso di gruppo. La parola \"dildo\" \u00e8 probabilmente una storpiatura dell'italiano \"diletto\"; potrebbe anche derivare dall'inglese \"dil doul\" (pene eretto), un'espressione presente in una vecchia ballata statunitense del XVII secolo, intitolata \"The Maids Complaint for Want of a Dil Doul\" (\"Il lamento delle fanciulle per difetto di un pene eretto\").\nUn'altra possibile etimologia per la parola dildo potrebbe derivare dall'inglese colloquiale \"dill\", ovvero cetriolo, richiamante appunto la forma fallica. Inoltre \u00e8 anche possibile che con dildo ci si riferisse al piolo che fissava il remo in posizione su una \"dory\", una piccola imbarcazione inglese.\nStoria.\nI simulacri fallici sono comuni nell'arco di tutta la storia dell'uomo, come oggetto di venerazione o forme di espressione artistica. I \"dildo\" si distinguono da questi per l'uso sessuale.\nI \"dildo\" accompagnano l'umanit\u00e0 da millenni, come confermano i ritrovamenti di alcuni manufatti in pietra e osso di forma fallica alle Gorges d'Enfer (Gole d'inferno), nel comune di Les Eyzies-de-Tayac-Sireuil nella regione dell'Aquitania in Francia, che sono stati interpretati come dei \"dildo\" paleolitici, sebbene alcuni studiosi li ritengano semplici attrezzi da lavoro o rinforzi per le lance.\nUn fallo verde in pietra di giada, risalente a 6.000 anni fa e secondo gli esperti con molta probabilit\u00e0 utilizzato come \"dildo\", \u00e8 esposto al Museo dell'Antica Cultura Sessuale Cinese nei pressi di Shanghai.\nI \"dildo\" erano utilizzati anche nell'antica Grecia, intagliati nel cuoio dai calzolai, e chiamati \"olisboi\" (al singolare \"olisbos\"). Nel mimo dello scrittore greco Eroda (III a.C.) due amiche conversano sul \u201c\"baubon\"\u201d in cuoio fabbricato da un calzolaio.\nCos'\u00e8 un dildo.\nNon esiste una definizione univoca di \"dildo\". Generalmente si ritiene che un oggetto simile a un fallo per forma, misura e aspetto complessivo, che per\u00f2 \"non vibra\", se destinato a un uso sessuale, sia un \"dildo\". Per alcuni, anche i cosiddetti vibratori vanno considerati per estensione un tipo di \"dildo\". Per ulteriore estensione alcuni chiamano \"dildo\" anche oggetti che non assomigliano a un pene, ma sono progettati e destinati alla penetrazione vaginale, fino a includere nei \"dildo\" i manufatti per la penetrazione anale.\nMateriali.\nI \"dildo\" pi\u00f9 antichi erano fatti di pietra, legno, cuoio, cera o porcellana, e a partire dal Rinascimento anche in vetro (riempibili con acqua calda). Tra questi sono rimasti molto popolari quelli di cuoio, riempiti di cotone o stracci. I dildo di gomma, irrigiditi solitamente da un'anima di metallo, furono commercializzati dagli anni quaranta: la presenza della barra di metallo e la facile deteriorabilit\u00e0 della gomma esponevano l'utilizzatore al rischio di lesioni anche gravi.\nIn seguito, si sono diffusi \"dildo\" in PVC, un materiale ancora molto usato, soprattutto per la produzione di quelli pi\u00f9 economici, insieme alla gelatina. Entrambi i materiali contengono ftalato, un ammorbidente dei materiali plastici, utilizzato anche per le custodie dei CD, i contenitori alimentari e altri giocattoli morbidi di plastica. Lo ftalato pu\u00f2 entrare nella circolazione sanguigna attraverso la mucose della bocca, della vagina e dell'ano: alcuni studi lo collegherebbero a forme tumorali e patologie prenatali. I prodotti in PVC e gelatina, inoltre, non possono essere sterilizzati.\nSono stati realizzati \"dildo\" di metallo cromato, che hanno riscosso un certo successo, soprattutto nei circoli BDSM. Non sono particolarmente comodi perch\u00e9 non sono flessibili.\nGli anni novanta hanno visto il \"boom\" dei \"dildo\" di silicone, facili da sterilizzare anche con semplice acqua bollente e privi del caratteristico odore di plastica del PVC. Costosi al loro ingresso sul mercato, il loro prezzo \u00e8 andato calando in parallelo alla loro diffusione. Il silicone assorbe bene il calore corporeo e la sua elasticit\u00e0 lo rende un eccellente conduttore delle vibrazioni. \nUn passo successivo \u00e8 stata la messa in commercio di \"dildo\" in vetro borosilicato (pyrex). Sono costosi e rigidi, ma riscuotono successo, anche perch\u00e9 possono essere portati alla temperatura corporea con semplice acqua calda e sono sterilizzabili mediante bollitura. Con il \"cyberskin\", simile alla vista e al tatto alla pelle umana, che garantisce un particolare \"realismo\", si \u00e8 tornati a un materiale poroso, che non pu\u00f2 essere sterilizzato, che diventa appiccicoso dopo il lavaggio (inconveniente al quale si pu\u00f2 rimediare con farina di grano) ed \u00e8 molto pi\u00f9 delicato e deteriorabile del silicone.\nForma.\nI \"dildo\" pi\u00f9 comuni in commercio riprendono la forma del pene in stato di erezione, ma ne sono prodotti di svariate forme alternative. Ce ne sono di artistici, modellati sulle figure di dee, o di pi\u00f9 semplici e pi\u00f9 funzionali alla stimolazione genitale o all'uso come \"dilatatori vaginali\" nella terapia sessuologica del vaginismo o della dispareunia.\nIn Giappone molti \"dildo\" rappresentano animali o personaggi dei cartoni animati, di modo che possano essere venduti come semplici giocattoli, eludendo le rigide leggi contro l'oscenit\u00e0.\nEsistono \"dildo\" dotati di meccanismi a manovella che permettono movimenti atti ad aumentare le sensazioni erotiche.\nVariazioni.\nCi sono dildo a doppia punta di diverse forme e taglie.\nUn \"dildo\" inserito e mantenuto per un certo tempo all'interno dell'ano viene generalmente denominato butt-plug. Quelli usati per ripetute penetrazioni anali, cos\u00ec come quelli a spinta, sono chiamati semplicemente \"dildo\". Esistono anche \"dildo\" doppi, di differenti dimensioni e orientati verso lo stesso lato, per una simultanea penetrazione anale e vaginale.\nI \"dildo\" dotati di un'imbracatura che consente di \"indossarli\" sono chiamati strap-on dildo. Anche gli strap-on dildo possono avere una doppia estremit\u00e0 ed essere usati da donne che vogliano provare la penetrazione vaginale penetrando al tempo stesso il proprio partner: si prestano quindi all'uso sia in rapporti omosessuali, sia in rapporti eterosessuali \"a ruoli invertiti\" (pegging).\nEsistono inoltre \"dildo\" progettati per essere fissati al viso, gonfiabili, o dotati di ventosa alla base, nonch\u00e9 \"dildo\" che, anzich\u00e9 essere assicurati al corpo da un'imbracatura intorno alla vita (gli anzidetti strap-on), sono fissati con un butt-plug da infilare nel retto (e sono quindi strapless, cio\u00e8 privi di imbracatura): in quest'ultimo caso, la persona che indossa il dildo pu\u00f2 penetrare con esso nell'ano o nella vagina dell'altro/a partner mentre nel contempo viene penetrata analmente dal butt-plug che sostiene il dildo.\nUso.\nLe penetrazioni vaginale e anale con il dildo sono gli usi pi\u00f9 comuni. I dildo hanno anche un uso feticistico e alcune coppie li usano, per esempio, passandoli sulla pelle durante i preliminari. Se le dimensioni lo permettono, possono essere usati come mordacchia, per penetrazioni orali (una sorta di fellatio artificiale), o per penetrazioni anali. Alcuni particolari \"dildo\" sono appositamente conformati per stimolare il punto G.\nAspetti igienico-sanitari.\nLa condivisione di un \"dildo\" tra varie persone \u00e8 un comportamento a rischio dal punto di vista igienico e sanitario, sia nel caso di \"dildo\" realizzati in materiali porosi o micro-porosi, sia nel caso di quelli realizzati in materiali non porosi e facili da sterilizzare, come il Pyrex e il silicone. L'uso del profilattico consente di ridurre il rischio.\nI \"dildo\" di silicone e i lubrificanti a base di silicone non sono compatibili. Tali lubrificanti tendono a liquefare la superficie del \"dildo\" di silicone, rendendola pericolosamente appiccicosa. I profilattici pre-lubrificati potrebbero contenere sostanze a base di silicone: quindi prima di coprire un \"dildo\" con un profilattico pre-lubrificato \u00e8 meglio accertarsi della composizione della sostanza lubrificante.\nI \"dildo\" privi di una base allargata o di altri meccanismi di controllo per inserimenti profondi non dovrebbero essere utilizzati per le penetrazioni anali. Il rischi\u00f2 \u00e8 che le contrazioni antiperistaltiche involontarie del retto (le stesse che consentono l'assunzione delle supposte) \"risucchino\" il \"dildo\" fino a renderne impossibile l'estrazione senza assistenza medica."}
{"id": "245978", "revid": "599013", "url": "https://it.wikipedia.org/wiki?curid=245978", "title": "Passetto di Borgo", "text": "Il Passetto di Borgo (\"er Coridore\" in romanesco) \u00e8 un passaggio pedonale sopraelevato lungo circa 800 m che collega il Vaticano con Castel Sant'Angelo a Roma. Scopo del Passetto di Borgo era quello di permettere al Papa di rifugiarsi nella mole adrianea in caso di pericolo e allo stesso tempo avere un bastione che permettesse un miglior controllo del Rione.\nStoria.\nIl Passetto, che dal Palazzo Apostolico Vaticano raggiunge Castel Sant'Angelo al bastione di San Marco, fu fatto costruire nel 1277 da Niccol\u00f2 III in un tratto delle Mura Vaticane durante alcuni lavori di restauro dovuti al cattivo stato delle stesse, sfruttando preesistenze dell'epoca dell'assedio di Totila (546) e della Civitas Leonina (848-852).\nNel 1494 la struttura permise a papa Alessandro VI (Rodrigo Borgia) di rifugiarsi a Castello durante l'invasione di Roma delle milizie di Carlo VIII di Francia.\nNel 1527 anche papa Clemente VII (Giulio de' Medici) si rifugi\u00f2 a Castel Sant'Angelo tramite il Passetto durante il Sacco di Roma effettuato dai lanzichenecchi di Carlo V.\nIn occasione del Giubileo del 2000 il Passetto, come altre opere architettoniche, fu rimesso in funzione. Oggi \u00e8 possibile visitarlo solo con visita guidata."}
{"id": "245980", "revid": "174925", "url": "https://it.wikipedia.org/wiki?curid=245980", "title": "Corporativismo", "text": "Il corporativismo, noto anche come corporatismo, \u00e8 una forma di organizzazione sociopolitica della societ\u00e0 sotto forma di gruppi di interesse noti come corporazioni distinti per settore. Esso si fonda in teoria sull'interpretazione organicistica della societ\u00e0.\nEtimologia.\nIl termine corporatismo deriva dalla radice latina \"corpus\" (al plurale: \"corpora\") che significa corpo: esso rende l'analogia con il rapporto biologico tra le varie membra del corpo fisico. \nUn'interazione sociale di stampo corporativo \u00e8, in effetti, comune nei gruppi parentelari come le famiglie, i clan e i gruppi etnici. Oltre agli uomini, anche alcune specie animali, come i pinguini, manifestano un forte comportamento sociale corporativo.\nStoria.\nNel 1881 papa Leone XIII commission\u00f2 a teologi e pensatori uno studio del corporativismo al fine di darne una definizione. Nel 1884, a Friburgo, la commissione dichiar\u00f2 il corporativismo \"un sistema di organizzazione sociale che ha come fondamento il raggruppamento degli uomini in comunit\u00e0 fondate sui loro interessi e sulle loro funzioni sociali. Tali gruppi, in quanto veri e propri organi di Stato, dirigono e coordinano il lavoro e il capitale per quanto riguarda l'interesse collettivo\".\nForme di organizzazione corporativa sono diffuse in varie ideologie, come l'assolutismo, il conservatorismo, il fascismo, il liberalismo, il progressismo ed il reazionismo.\nIl corporativismo \u00e8 correlato al concetto sociologico di funzionalismo strutturale. \nIl termine pu\u00f2 anche riferirsi al trispartismo economico, fondato sulle negoziazioni fra gruppi di interesse imprenditoriali, di lavoratori e Stato per definire le politiche economiche. In tale contesto viene spesso definito come \"neocorporativismo\", spesso associato alla socialdemocrazia."}
{"id": "245981", "revid": "1982", "url": "https://it.wikipedia.org/wiki?curid=245981", "title": "Cetinje", "text": ""}
{"id": "245984", "revid": "120687379", "url": "https://it.wikipedia.org/wiki?curid=245984", "title": "Moltiplicazione di matrici", "text": "In matematica, e pi\u00f9 precisamente in algebra lineare, la moltiplicazione di matrici \u00e8 il prodotto righe per colonne tra due matrici, possibile sotto certe condizioni, che d\u00e0 luogo ad un'altra matrice. Se una matrice rappresenta una applicazione lineare, il prodotto fra matrici \u00e8 la traduzione della composizione di due applicazioni lineari. Quindi se due matrici 2 x 2 rappresentano ad esempio due rotazioni nel piano di angoli \u03b1 e \u03b2, il loro prodotto \u00e8 definito in modo tale da rappresentare una rotazione di angolo \u03b1 + \u03b2.\nDefinizione.\nSia formula_1 un anello. Siano date una matrice formula_2 di dimensione formula_3 ed una seconda matrice formula_4 di dimensioni formula_5 a valori in formula_1. Siano formula_7 gli elementi di formula_2 e formula_9 gli elementi di formula_4. Si definisce il prodotto matriciale di formula_2 per formula_4 la matrice formula_13 a valori in formula_1 e di dimensioni formula_15 i cui elementi formula_16 sono dati da: \nper ogni valore di riga formula_18 e di colonna formula_19\nDue matrici possono essere moltiplicate fra loro solo se il numero di colonne della prima \u00e8 uguale al numero di righe della seconda, e il prodotto tra due matrici non \u00e8 commutativo.\nUna matrice pu\u00f2 essere moltiplicata con se stessa solo se \u00e8 quadrata. In questo caso, il prodotto formula_20 si denota con formula_21. Pi\u00f9 in generale, la potenza formula_22-esima di una matrice \u00e8:\ndove formula_22 \u00e8 un numero naturale e formula_25 \u00e8 la matrice identit\u00e0. Tuttavia, per esponenti molto maggiori dell'ordine della matrice, \u00e8 pi\u00f9 semplice calcolare le potenze servendosi della teoria delle funzioni di matrice, che permette inoltre di generalizzare la definizione di potenza fino ad ammettere un esponente complesso.\nUn'altra definizione informale della moltiplicazione matriciale, atta a permetterne una pi\u00f9 rapida e immediata memorizzazione, \u00e8 \"moltiplicazione riga per colonna\", infatti, per ottenere l'elemento della formula_18-esima riga e formula_27-esima colonna della matrice prodotto basta porre un indice sulla riga formula_18 della prima matrice, l'altro sulla colonna formula_27 della seconda e moltiplicare gli elementi indicati, quindi scorrere di un posto con le dita e moltiplicare, fino a raggiungere la fine della colonna e della riga, infine sommare i vari prodotti ottenuti.\nProdotto di una matrice per un vettore.\nUna matrice con una sola riga, cio\u00e8 di dimensione formula_72, \u00e8 un vettore riga. Analogamente, una matrice con una sola colonna, cio\u00e8 di dimensione formula_73 \u00e8 un vettore colonna. Nell'operazione di moltiplicazione questi due oggetti si comportano in modo differente. \nSiano formula_74 una matrice formula_3 e formula_76 un vettore colonna formula_77.\nIl prodotto di formula_2 per il vettore formula_79 \u00e8 il prodotto di matrici:\nLe componenti di formula_81 sono:\nAlgoritmo.\nUn algoritmo per la moltiplicazione matrice per vettore \u00e8:\n /* Moltiplicazione matrice \u00d7 vettore\n RM = numero di righe della matrice\n CM = numero di colonne della matrice (uguale al numero di righe del vettore)\n M = matrice [RM] \u00d7 [CM]\n VI = vettore iniziale [CM]\n VR = vettore risultante [CM]\n il vettore risultato sar\u00e0 VR [RM] con stesso numero di righe della matrice. */\n for (int i = 0; i &lt; RM; i++) { // scandisco le righe con l'indice i\n VR[i] = 0; // inizializzo la coordinata i-esima del vettore a zero\n for (int j = 0; j &lt; CM; j++) { // e le colonne con j \n VR[i] = VR[i] + M[i][j] * VI[j];\nQuesto prodotto \u00e8 ampiamente usato in algebra lineare perch\u00e9 descrive una applicazione lineare. Ad esempio, il prodotto:\nrappresenta una rotazione di angolo formula_84 nel piano cartesiano.\nIn alcuni casi pu\u00f2 essere utile effettuare il prodotto formula_85: il risultato \u00e8 un altro vettore riga.\nProdotto di una matrice per uno scalare.\nLa moltiplicazione di una matrice formula_86 per uno scalare formula_87, cio\u00e8 un elemento dell'anello cui appartengono gli formula_88, \u00e8 ottenuta moltiplicando ogni elemento di formula_89 per lo scalare:\nSe l'anello di partenza non \u00e8 commutativo, questa viene indicata come \"moltiplicazione sinistra\", e pu\u00f2 differire dalla \"moltiplicazione destra\":\nPropriet\u00e0.\nSe l'anello di partenza non \u00e8 commutativo, ad esempio se \u00e8 l'anello dei quaternioni, le due moltiplicazioni non sono equivalenti. Ad esempio:\nCostruzioni alternative.\nSono stati definiti nel tempo altri tipi di prodotto tra matrici, meno fortunati in quanto a utilizzo dell'usuale prodotto righe per colonne. In particolare si pu\u00f2 nominare il \"prodotto di Hadamard\" o \"prodotto puntuale\", in cui il prodotto di formula_95 e formula_96 \u00e8 dato da formula_97. Ad esempio:\nUn'altra costruzione \u00e8 data dal prodotto di Kronecker, che trova applicazioni nel calcolo tensoriale, dato da:\nespressa sotto forma di matrice a blocchi, in cui ogni blocco formula_100-esimo \u00e8 dato dalla matrice formula_4 moltiplicata per lo scalare formula_7."}
{"id": "245985", "revid": "1442080", "url": "https://it.wikipedia.org/wiki?curid=245985", "title": "Oliver Cromwell", "text": "Di fede puritana calvinista e in contrasto sia con la Chiesa anglicana che con la Chiesa cattolica, dopo essere stato alla testa delle forze che abbatterono temporaneamente la monarchia inglese, instaurando la repubblica del Commonwealth of England, govern\u00f2 Inghilterra, Scozia e Irlanda con il titolo di Lord Protettore, dal 16 dicembre 1653 fino alla morte.\nPochi anni dopo la sepoltura, la sua salma fu riesumata e sottoposta al rituale dell'esecuzione postuma.\nBiografia.\nNacque nel Cambridgeshire, figlio di Robert Cromwell, scudiero (c. 1560\u20131617), e di Elizabeth Steward (o Stewart) (1564\u20131654). Egli discendeva dalla sorella di Thomas Cromwell, Catherine Cromwell. Studi\u00f2 al Sidney Sussex College di Cambridge, appena fondato, ma abbandon\u00f2 gli studi prima di ottenere il diploma, forse a causa della morte del padre. Dopo un periodo giovanile di dubbi religiosi, abbracci\u00f2 con assoluta e quasi fanatica dedizione i motivi religiosi e politici della causa puritana.\nAllo scoppio della guerra civile inglese, Cromwell cominci\u00f2 una brillante carriera militare arruolando e organizzando un reparto di cavalleria, noto come \"Ironside\", che presto divenne il nucleo su cui si form\u00f2 il nuovo esercito, il cosiddetto New Model Army, da cui deriv\u00f2 il soprannome di Cromwell, \"Old Ironside\". La vittoria nella Battaglia di Marston Moor (1644), ottenuta da Cromwell al comando delle truppe vittoriose, gli fece guadagnare una grandissima reputazione. Come leader della causa dei sostenitori del Parlamento e come comandante supremo del New Model Army, i cui soldati erano familiarmente noti come \"Le Teste Rotonde\" (\"The roundheads\"), Cromwell inflisse una sconfitta decisiva al re Carlo I, ponendo di fatto fine al potere assoluto della monarchia.\nFamiglia.\nOliver Cromwell discendeva da Catherine Cromwell (nata all'incirca nel 1483), sorella maggiore di Thomas Cromwell, Cancelliere dello Scacchiere di Enrico VIII. Catherine spos\u00f2 Morgan ap Williams, figlio di William ap Yevan e Joan Tudor. Circolavano voci che Joan fosse figlia illegittima di Jasper Tudor, primo Duca di Bedford.\nSebbene Catherine fosse regolarmente sposata suo figlio mantenne il nome della madre, probabilmente per evidenziare il legame di parentela con il suo famoso zio. La linea di discendenza continu\u00f2 poi con Richard Cromwell, Henry Cromwell e con il padre di Oliver, Robert Cromwell.\nUn altro interessante aspetto della genealogia di Cromwell \u00e8 la supposizione che il nome da nubile della madre, Steward, sia stato mantenuto per un motivo diverso da quello sopra ipotizzato, e cio\u00e8 per nascondere l'ascendenza di Cromwell per parte maschile. Infatti fra i suoi antenati si annoverano persone appartenenti alle famiglie Tudor, Valois e Wittelsbach, vale a dire tre dinastie reali regnanti rispettivamente in Inghilterra, Francia e Baviera (e Palatinato).\nCome gi\u00e0 detto, il presunto antenato in linea paterna di Cromwell, Jasper Tudor, era il fratello minore di Edmund Tudor, Primo Duca di Richmond, e quindi zio del figlio di questi, Enrico VII d'Inghilterra, e figlio di Owen Tudor e Caterina di Valois, a sua volta figlia del re Carlo VI di Francia e di Isabella di Baviera. Comunque sia, la discendenza di Cromwell da Jasper \u00e8 tutt'altro che certa anzi, c'\u00e8 il forte sospetto che sia stata inventata dai suoi sostenitori per attribuirgli la discendenza da una linea genealogica regale. Le stesse considerazioni valgono anche per la pretesa discendenza per parte materna da quel principe scozzese di nome Stuart (da cui Stewart, che originariamente era Steward), che naufrag\u00f2 sulla costa di Norfolk nel 1406.\nMembro del Parlamento.\nDopo avere rinunciato a seguire uno zio emigrato in Virginia, Cromwell riusc\u00ec a farsi eleggere membro del parlamento come rappresentante della natia Huntingdon nel periodo 1628-1629. Nel suo discorso di insediamento si espresse in favore di una radicale trasformazione democratica, ribadendo tesi gi\u00e0 espresse in un piccolo trattato da lui pubblicato sulla necessit\u00e0 di \"dare il voto a tutti gli uomini\", idea che in seguito ripudi\u00f2. Cromwell si adoper\u00f2 anche con forza nella difesa degli abitanti della regione dei Fens, nell'est del paese, minacciati dai ricchi proprietari terrieri di venir cacciati dalle proprie terre.\nDopo avere sciolto il parlamento Carlo I regn\u00f2 per gli undici anni successivi, alienandosi il consenso di molti a causa delle tasse imposte senza l'approvazione parlamentare e imponendo una sua particolare visione \"cattolicizzata\" al protestantesimo della Chiesa d'Inghilterra. Quando, nel 1640, il re fu costretto dalla mancanza di fondi a riconvocare il parlamento, Oliver Cromwell fu uno dei molti parlamentari che si opposero strenuamente all'imposizione di nuove tasse fino a quando il re non avesse acconsentito a governare con il consenso del parlamento sia nel campo amministrativo sia in quello religioso. L'impossibilit\u00e0 di giungere a un accordo provoc\u00f2 lo scoppio della guerra civile fra le fazioni dette, rispettivamente, dei \"Parlamentaristi\" e dei \"Realisti\".\nCromwell era un appassionato sostenitore della causa parlamentare e la sua maggiore attenzione andava alle questioni religiose. Sebbene non fosse un oratore particolarmente abile, egli fu sin dall'inizio uno dei leader pi\u00f9 in vista della fazione parlamentare, essendo anche legato da vincoli di parentela a un numero significativo di parlamentari e le sue idee erano prese in grande considerazione. Quando alcuni delatori lo denunciarono come uno dei pi\u00f9 pericolosi membri del complotto contro il re, ne fu ordinato l'arresto ma, all'arrivo dei soldati, durante l'irruzione reale in Parlamento il 3 gennaio 1642, la maggior parte degli interessati si era gi\u00e0 messa in salvo. Cromwell riusc\u00ec a evitare l'arresto ribadendo le sue prerogative di membro del Parlamento e ammonendo il sovrano che con quell'atto \"avrebbe dato l'inizio a una guerra fratricida\". Nonostante fosse sempre stato influente, fu solo in piena guerra civile che divenne il leader assoluto della causa parlamentare, e questo avvenne soprattutto per merito della sua grande abilit\u00e0 come capo militare.\nSebbene in seguito sia stato personalmente corresponsabile della detronizzazione e dell'esecuzione del re, all'inizio della guerra civile Cromwell non era su posizioni radicalmente repubblicane, ma piuttosto cercava di fare in modo che Carlo accettasse di regnare con il parlamento, e con una linea politica in campo religioso pi\u00f9 condivisa dalla popolazione, che nella gran maggioranza era di fede protestante.\nFede religiosa.\nNella visione di Cromwell religione e politica erano strettamente collegate: era un fervente puritano ed anche fermamente convinto che la salvezza eterna fosse alla portata di tutti coloro che si conformavano agli insegnamenti della Bibbia e ai dettami della propria coscienza; avversario della Chiesa Cattolica che, a suo parere, negava il primato assoluto della Bibbia in favore del primato del Papa e della gerarchia ecclesiastica, autorit\u00e0 che accusava di essere causa di tirannia e persecuzioni contro i protestanti in tutta Europa e per questo si batt\u00e9 con vigore contro le riforme che Carlo I stava introducendo nella Chiesa d'Inghilterra, come l'investitura di vescovi e l'introduzione di libri di preghiere in stile cattolico al posto e in contrapposizione allo studio della Bibbia.\nLa convinzione di Cromwell che il cattolicesimo portasse inevitabilmente alla persecuzione dei protestanti fu rafforzata dalla ribellione scoppiata in Irlanda nel 1641, in occasione della quale i cattolici irlandesi massacrarono molti emigranti inglesi e scozzesi di fede protestante. In Inghilterra il resoconto di questi episodi sar\u00e0 una delle motivazioni principali, unito all'anticattolicesimo protestante, che Cromwell porter\u00e0 a giustificazione della spietata durezza con cui condurr\u00e0 le successive campagne militari in Irlanda.\nNel corso della guerra civile Cromwell si trov\u00f2 peraltro in contrasto anche con i gruppi pi\u00f9 estremisti della fazione protestante. Sebbene fosse alleato sia dei quaccheri sia dei presbiteriani, Cromwell non approvava il loro modo autoritario di imporre il proprio credo agli altri protestanti. Egli si avvicin\u00f2 quindi sempre pi\u00f9 alla fazione \"indipendente\", che sosteneva la necessit\u00e0 di garantire, una volta finita la guerra, la piena libert\u00e0 religiosa per tutti i protestanti.\nCromwell era inoltre un seguace del Provvidenzialismo, dottrina secondo cui Dio si occupava direttamente degli affari del mondo terreno, influenzandolo tramite le opere di \"persone elette\", che Dio aveva \"mandato\" nel mondo proprio a questo scopo. Durante la guerra civile Cromwell era fermamente convinto di essere uno di questi \"eletti\", e interpret\u00f2 le vittorie da lui ottenute come segno evidente dell'approvazione divina, e le sconfitte come un'indicazione che aveva compiuto qualche errore e doveva cambiare direzione.\nNon manc\u00f2 di aiutare i protestanti del continente perseguitati dai cattolici: dopo le terribili Pasque piemontesi attuate nel Ducato di Savoia contro i valdesi, Cromwell raccolse il disperato appello dei pastori sfuggiti alla cattura interessando l'Inghilterra puritana alla salvezza della comunit\u00e0 valdese; con febbrile lavoro diplomatico interess\u00f2 Ginevra e i cantoni protestanti e lo stesso ministro di Luigi XIV, cardinale Giulio Mazzarino (1602\u20131661) perch\u00e9 si ponesse fine alla distruzione di un popolo che non era una semplice parte del mondo protestante ma \"rappresentava l'anello di congiunzione del protestantesimo con l'et\u00e0 apostolica\".\nComandante militare.\nLa notevole influenza di Cromwell come comandante militare durante la guerra civile inglese \u00e8 stata d'importanza cruciale per la storia successiva delle Isole Britanniche. Cromwell entr\u00f2 nell'esercito dei parlamentari all'et\u00e0 di 43 anni e reclut\u00f2 un reparto di cavalleria al cui comando riport\u00f2 una serie di vittorie in Anglia Orientale, guadagnando esperienza e una grande reputazione. Sceglieva i propri ufficiali in base al merito piuttosto che al titolo nobiliare, come invece era d'uso all'epoca. Al riguardo disse: \"Preferisco un capitano vestito da rozzo contadino, che ama le cose per cui sta combattendo, piuttosto che un cosiddetto gentiluomo che altro non \u00e8, appunto, che un gentiluomo\". Questa nuova mentalit\u00e0 fece diventare il New Model Army il punto di riferimento per alcuni movimenti politici radicali, come i \"Livellatori\" (\"Levellers\") e i \"Diggers\" (Zappatori), sia religiosi, come i \"Fifth Monarchist\".\n\u00c8 da notare come Cromwell, pur non avendo alcun tipo di addestramento in fatto di tattica militare, dimostr\u00f2 fin dall'inizio un innato talento per il comando. Riusc\u00ec in molte occasioni a dimostrarsi pi\u00f9 abile del principe Rupert, veterano di molte campagne in Europa. I soldati di Cromwell impararono presto ad apprezzare e ammirare il suo coraggio e la sua costante preoccupazione di farli operare nelle migliori condizioni possibili.\nPromosso comandante generale della cavalleria, addestr\u00f2 i suoi uomini a compiere rapide sortite, per poi raggrupparsi velocemente dopo ogni attacco, tattica adottata con grande successo nella battaglia di Naseby. In combattimento i suoi reparti dimostravano sempre un alto grado di disciplina e di motivazione.\nLe vittorie ottenute sul campo fecero aumentare progressivamente la sua influenza politica, fino a farlo diventare il personaggio pi\u00f9 potente e autorevole del tempo. Nel 1646, alla fine della guerra civile, il re Carlo era di fatto prigioniero del parlamento e ormai delegittimato, mentre Cromwell, nella sua posizione di comandante in capo dell'esercito vittorioso, era il vero arbitro del futuro dell'Inghilterra.\nSe durante la guerra civile Cromwell dette ottima prova di s\u00e9 come coraggioso comandante di reparti di cavalleria, negli anni successivi guid\u00f2 intere armate con eccezionale capacit\u00e0 e competenza. Le brillanti campagne che si conclusero con la conquista dell'Irlanda e della Scozia dimostrarono una grande abilit\u00e0, oltre che sul campo di battaglia, anche e soprattutto nell'organizzazione delle linee di rifornimento e delle operazioni logistiche in quei territori ostili.\nCondanna a morte del re.\nI parlamentari, compreso Cromwell, speravano di arrivare a un compromesso con il re Carlo I, il quale, tuttavia, non era disposto ad accettare una qualsiasi soluzione in contrasto con la propria concezione della monarchia fondata sul diritto divino. La cosiddetta seconda guerra civile inglese, scoppiata nel 1648 dopo che Carlo I riusc\u00ec a evadere dalla \"prigione\", fece chiaramente capire a Cromwell che non sarebbe mai stato possibile venire a patti con il re. Il re fu nuovamente imprigionato e processato per alto tradimento, e Cromwell fu subito messo sotto pressione dai suoi seguaci perch\u00e9 \"Il sanguinario Carlo Stuart\" fosse giustiziato.\nNel gennaio 1649, quando i membri superstiti del parlamento si riunirono a Whitehall per decidere se procedere o meno alla condanna a morte del re, le truppe di Cromwell fecero irruzione nell'aula, e permisero di votare solo a coloro che erano favorevoli all'esecuzione del sovrano. La condanna a morte fu controfirmata da 59 membri del parlamento, e Carlo fu giustiziato il 30 gennaio. Sul momento Cromwell non ebbe tempo di occuparsi del nuovo assetto istituzionale da dare al paese, poich\u00e9 dovette immediatamente lasciare l'Inghilterra per attaccare le residue roccaforti reali in Irlanda e Scozia.\nGli altri Stati del Regno Unito.\nLe imprese belliche di Cromwell lo hanno reso molto impopolare in Irlanda e Scozia, due nazioni in precedenza quasi indipendenti che, durante le guerre civili, caddero a tutti gli effetti sotto il dominio inglese. In particolare la brutale repressione delle forze realiste perpetrata da Cromwell in Irlanda nel 1649 ha lasciato un ricordo vivo ancora oggi nella memoria degli irlandesi. Il simbolo pi\u00f9 duraturo dei metodi brutali che vennero impiegati \u00e8 l'assedio di Drogheda, del settembre 1649, in cui, quando la citt\u00e0 fu espugnata, furono massacrate quasi persone, fra cui soldati fedeli al re, tutti gli uomini armati della citt\u00e0, alcuni civili, prigionieri e preti cattolici. Questo episodio ha alimentato per oltre tre secoli l'odio fra inglesi e irlandesi, cos\u00ec come quello fra cattolici e protestanti.\nIrlanda.\nFino a che punto volesse spingersi Cromwell nelle repressioni \u00e8 argomento controverso. Non c'\u00e8 dubbio che in generale considerasse gli irlandesi come nemici, tanto \u00e8 vero che giustific\u00f2 il saccheggio di Drogheda come ritorsione contro i massacri di protestanti avvenuti nell'Ulster nel 1641, spingendosi fino a definire il massacro come:\nInoltre si racconta di molte chiese cattoliche, come la cattedrale di Kilkenny, profanate e trasformate in stalle. D'altro canto ci sono precise testimonianze che, all'ingresso dell'esercito in Irlanda, Cromwell diede precisi ordini che gli abitanti non venissero privati del cibo, e che le vettovaglie potessero essere regolarmente acquistate. \u00c8 stato anche affermato che il giorno dell'assalto finale Cromwell diede disposizioni di offrire la resa alla guarnigione di Drogheda, e di mettersi sotto la protezione delle forze di occupazione. Al rifiuto opposto dagli assediati, anche quando gli attaccanti avevano gi\u00e0 aperto una breccia nelle mura, era praticamente inevitabile, viste le abitudini dell'epoca, che il destino di tutti gli uomini sorpresi con le armi in pugno fosse segnato. L'interpretazione di questi avvenimenti \u00e8 comunque tuttora oggetto di dibattito fra gli storici.\nGli uomini di Cromwell commisero un altro barbaro massacro a Wexford, quando irruppero nella citt\u00e0 proprio mentre erano in corso le trattative della resa, uccidendo fra soldati e civili irlandesi. Va sottolineato che questi due atroci fatti non furono episodi isolati della guerra iniziatasi nel 1641 in Irlanda, ma, tuttavia, ebbero la massima risonanza, tanto da essere ricordati ancora oggi.\nCromwell stesso non riconobbe mai di essere stato responsabile dell'uccisione di civili in Irlanda, affermando sempre di aver agito con inflessibilit\u00e0 solo contro coloro che si opponevano \"in armi\" all'esercito di occupazione. E infatti \u00e8 vero che le peggiori atrocit\u00e0 commesse in quel paese, come deportazioni di massa, uccisioni e riduzione in schiavit\u00f9 nell'isola di Barbados, furono commesse da subordinati di Cromwell solo dopo che questi era rientrato in Inghilterra. Sull'onda della conquista dell'isola tutte le terre di propriet\u00e0 dei cattolici furono confiscate con l'\"Act for the Settlement of Ireland 1652\", la professione della fede cattolica romana messa fuori legge, e poste taglie sui preti. Ciononostante l'Irlanda rimase una nazione cattolica poich\u00e9 la stragrande maggioranza dei suoi abitanti si rifiut\u00f2 di abbandonare la propria fede religiosa.\nA prescindere dalle sue vere intenzioni, c'\u00e8 da dire che Cromwell non fu il solo a compiere azioni efferate contro gli irlandesi, tradizionalmente considerati \"selvaggi e inferiori\" dagli inglesi (cos\u00ec come, analogamente, i cattolici erano considerati dai protestanti). In modo particolare, gli appartenenti alla fazione parlamentare dimostrarono di nutrire un odio implacabile contro gli irlandesi durante tutto il corso delle guerre civili. I realisti erano, invece, meno ostili agli irlandesi, e, verso la fine della guerra, si allearono addirittura con la confederazione che li riuniva, e questa alleanza li mise in cattiva luce agli occhi dei protestanti inglesi e scozzesi. Le uccisioni di protestanti avvenute nell'Ulster nel 1641 provocarono circa vittime, molto meno dei che, strumentalmente, si fece credere all'opinione pubblica inglese. Anche questo episodio, quindi, fu usato come arma propagandistica per alimentare il sentimento anti-irlandese e anti-realista, ed \u00e8 evidente che Cromwell ne fosse al corrente.\nScozia.\nCromwell invase la Scozia nel periodo 1650-1651, dopo che gli Scozzesi avevano incoronato re d'Inghilterra Carlo II, figlio di Carlo I, in un tentativo di restaurazione monarchica. Cromwell sarebbe stato disposto a tollerare una Scozia indipendente, ma fu costretto a reagire quando gli scozzesi invasero l'Inghilterra. Cromwell era meno ostile agli scozzesi, che erano in gran maggioranza di religione presbiteriana, che non ai cattolici irlandesi, e, quando si riferiva a loro, li definiva \"Popolo di Dio, sebbene ingannati\". Ci\u00f2 tuttavia non gli imped\u00ec di agire con spietatezza anche nei loro confronti. Sebbene inferiori di numero i suoi veterani inflissero pesanti sconfitte agli scozzesi nella battaglia di Dunbar, nel 1650 e nella battaglia di Worcester e occuparono il paese. Le migliaia di prigionieri scozzesi furono trattati molto male, tanto che molti di essi morirono di malattia e stenti, mentre altri vennero deportati nella colonia penale di Barbados. Gli uomini di Cromwell, al comando di George Monck, saccheggiarono la citt\u00e0 di Dundee con una ferocia non minore di quella usata a Drogheda. Da allora la Scozia cadde sotto il dominio inglese, rimanendo a lungo sotto occupazione militare, con una linea di fortificazioni che dividevano le Highland dal resto del paese. La professione della fede presbiteriana fu permessa, ma la sua \"Kirk\", il nome con cui si designa la Chiesa di Scozia, non ebbe pi\u00f9, come prima della guerra, l'appoggio dei tribunali civili nell'imporre le proprie leggi. Sia in Irlanda sia in Scozia Cromwell fu ricordato come un nemico \"spietato e senza scrupoli\". In particolare, il motivo per cui gli irlandesi hanno da quel periodo tradizionalmente deprecato la sua memoria, dipende in gran parte dai massicci espropri di terre a favore dei suoi soldati e dalle atrocit\u00e0 commesse durante la guerra.\nAzione politica.\nSull'onda emotiva della cattura del re, dopo il suo tentativo di fuga, la monarchia fu abolita e, fra il 1649 e il 1653 il paese divenne nominalmente una repubblica, una vera rarit\u00e0 nell'Europa del tempo. La repubblica venne denominata il Commonwealth of England, anche se tutti i resoconti concordano nell'indicare che Cromwell, durante quegli anni, govern\u00f2 a tutti gli effetti come un dittatore militare.\nMolti atti politici di Cromwell dopo la presa del potere vennero descritti dai commentatori dell'epoca come \"eccessivamente rigorosi, avventati e tirannici\". Egli fu spesso spietato nel reprimere gli ammutinamenti che si verificarono nelle file dei suoi eserciti verso la fine della guerra (che furono a volte causati dal rifiuto del parlamento di pagare il salario alle truppe). Cromwell dimostr\u00f2 poca simpatia per i \"Livellatori\" (\"Levellers\"), un movimento egualitarista in senso politico, non economico, che aveva dato un grande contributo all'affermazione della causa parlamentare. Il programma politico dei \"Levellers\" era stato discusso vigorosamente in occasione dei cosiddetti \"Putney debates\" (\"Dibattiti di Putney\"), tenutisi fra le varie fazioni appena prima della fuga del re. Cromwell non era pronto a gestire una vera e propria democrazia radicale, ma d'altra parte, come dimostrarono gli eventi successivi, non era nemmeno in grado di istituire una repubblica parlamentare stabile, basata su un'oligarchia di fatto.\nCon la scomparsa del re e dei suoi sostenitori venne a mancare il motivo principale del consenso coagulatosi intorno a Cromwell, e le varie fazioni presenti in parlamento avevano presto cominciato a contrapporsi l'una all'altra. Seguendo, ironicamente, la stessa procedura adottata dal re detronizzato (che aveva causato lo scoppio della guerra civile), Cromwell sciolse il parlamento repubblicano nel 1653, e assunse in prima persona il controllo diretto del paese con i poteri di un vero e proprio dittatore, forte della popolarit\u00e0 e dell'appoggio incondizionato da parte di quell'esercito che lui stesso aveva creato durante la guerra civile.\nLa politica estera di Cromwell port\u00f2 allo scoppio della Prima guerra anglo-olandese (1652\u00a0\u2013 1654), contro la Repubblica delle Sette Province Unite dei Paesi Bassi, poi vinta dall'ammiraglio Robert Blake nel 1654. In coerenza con il proprio impegno a garantire la pi\u00f9 assoluta libert\u00e0 religiosa a tutte le confessioni, eccetto quella cattolica, incoraggi\u00f2 gli Ebrei a ritornare in Inghilterra a 350 anni di distanza dalla loro cacciata per opera di Edoardo I.\nNel 1655 egli volse la sua attenzione ai nemici tradizionali dell'Inghilterra, Francia e Spagna, cercando di approfittare del conflitto fra i due, impegnati nella Guerra franco-spagnola. Sebbene egli fosse convinto che la volont\u00e0 di Dio fosse l'affermazione del protestantesimo come religione prevalente in Europa, egli persegu\u00ec una politica estera pragmatica e realistica, alleandosi con la Francia cattolica contro la Spagna, anch'essa cattolica. In sostanza, dichiarando guerra alla Spagna, egli contava sul ritorno alla politica di opportunismo mercantile gi\u00e0 perseguita ai tempi della regina Elisabetta e successivamente abbandonata dagli Stuart. Alleatosi dunque con la Francia del cardinale Mazzarino, diede corso alla guerra inglese contro la Spagna (1655-1660) ottenendo, grazie al risultato positivo di questa, il porto di Dunkerque sulla Manica (secondo gli accordi con il Mazzarino) e l'isola di Giamaica nei Caraibi, strappata agli spagnoli grazie all'azione della flotta inglese condotta da sir William Penn. Nonostante i successi in politica estera la situazione interna in Inghilterra si andava deteriorando: \u00abi commercianti si rifiutavano di pagare i daz\u00ee, i giuristi contrastavano la legalit\u00e0 dei decreti di Cromwell, i realisti si sollevavano; il suo governo era costretto a trasformarsi in una tirannia militare, sempre pi\u00f9 gravosa. Nel 1656 l'avvocato inglese William Sheppard, su richiesta di Cromwell, pubblic\u00f2 un programma di riforma delle leggi inglesi con il nome di England's balme. Si attent\u00f2 alla sua vita, si cerc\u00f2 di ottenere un nuovo governo proponendogli la corona (1657).\u00bb\nIn quell'anno il parlamento, appositamente ricostituito, offr\u00ec a Cromwell di assumere la corona di re, mettendolo di fronte a un dilemma, dal momento che proprio lui era stato l'artefice del rovesciamento della monarchia. Dopo sei settimane di riflessione, alla fine respinse l'offerta, accettando, in compenso, di essere solennemente insignito nell'abbazia di Westminster, assiso sul trono del precedente monarca, con il titolo di Lord Protettore. Si tratt\u00f2, in buona sostanza, di una vera e propria incoronazione, che fece di lui un monarca \"a tutti gli effetti, eccetto che nel nome\". Inoltre fu stabilito che la carica non avrebbe potuto essere tramandata ereditariamente, ma nomin\u00f2 suo successore il figlio Richard. Fu promulgata una nuova Costituzione scritta, che gli conferiva persino il potere di attribuire titoli nobiliari, prerogativa che egli utilizz\u00f2 subito, esattamente alla stessa maniera dei precedenti sovrani.\nMorte ed esecuzione postuma.\nCromwell soffriva di malaria e di \"calcoli\", un termine spesso usato a quell'epoca per definire generiche infezioni dell'apparato renale-urinario. Ciononostante il suo stato di salute era complessivamente buono. Improvvisamente colpito da un riacutizzarsi della malaria, subito seguito da sintomi di colica renale, rimase ottimista, insieme agli uomini del suo entourage, su un decorso favorevole della malattia. Un diplomatico veneziano, medico, che si trovava ospite a corte, lo visit\u00f2 ed espresse l'opinione che i suoi medici personali non lo stessero curando in modo appropriato, causando un rapido peggioramento delle sue condizioni.\nMor\u00ec a 59 anni il 3 settembre 1658; soltanto un anno prima aveva nominato suo figlio Richard suo successore come Lord Protettore. A due anni di distanza dalla morte di Cromwell, ufficialmente attribuita a malaria, il parlamento restaur\u00f2 la monarchia incoronando Carlo II, poich\u00e9 Richard Cromwell si era dimostrato un \"successore non all'altezza\" ed era stato costretto alle dimissioni e all'esilio.\nIl 30 gennaio 1661, nell'anniversario dell'esecuzione di Carlo I, la salma di Cromwell venne riesumata dall'abbazia di Westminster e, insieme alle salme di Robert Blake, John Bradshaw e Henry Ireton, sottoposta al rituale dell'esecuzione postuma (\"hanged, drawn and quartered\"). Al termine il corpo fu gettato in una fossa comune a Tyburn tranne la testa, infilata su un palo ed esposta davanti all'abbazia di Westminster fino al 1685. In seguito il cimelio pass\u00f2 di mano molte volte, per essere finalmente sepolto nel cimitero del Sidney Sussex College, a Cambridge, nel 1960.\nCommemorazioni.\nNonostante il discredito gettato sulla sua memoria per tutto il periodo della Restaurazione monarchica, e la pessima reputazione che di lui si ha in Irlanda, ancora viva nel presente, va detto che la figura di Cromwell ha guadagnato nel tempo la stima di significativi settori dell'opinione pubblica inglese. Considerato \"uno dei pi\u00f9 ragguardevoli parlamentari inglesi\", la sua statua fa bella mostra di s\u00e9 di fronte al Palazzo di Westminster, nonostante il fatto che alcuni suoi atti siano tuttora considerati come \"degni di un traditore\". La figura di Cromwell gode inoltre di una particolare considerazione da parte dei gruppi protestanti e nella regione del Cambridgeshire, dove \u00e8 ricordato come \"Il signore dei Fens\". Anche i repubblicani britannici di oggi, pur in disaccordo con molte delle sue politiche, lo ricordano come il fondatore della Repubblica.\nInnovazioni.\nOliver Cromwell, esponente della gentry inglese, era divenuto il leader dello schieramento degli Indipendenti, puritani fautori in ambito religioso della piena libert\u00e0 di culto e di organizzazione per tutte le comunit\u00e0 protestanti (ma non per i cattolici). Inoltre, dopo due anni di conflitto tra realisti e parlamentari, lo stesso Cromwell fece pendere la bilancia dalla parte dei parlamentari per l'iniziativa assunta in campo militare: cre\u00f2 il New Model Army, ovvero \"esercito di nuova concezione\" composto dai cosiddetti \"Ironsides\", letteralmente \"fianchi di ferro\". Tale esercito si basava su due principi fortemente innovativi, ovvero l'elezione degli ufficiali da parte delle truppe - che, consentiva una scelta sulla base della capacit\u00e0 e non dell'estrazione sociale - e la formazione politica dei soldati - con l'obiettivo di renderli consapevoli delle finalit\u00e0 per cui erano chiamati a combattere."}
{"id": "245987", "revid": "23390", "url": "https://it.wikipedia.org/wiki?curid=245987", "title": "Banchetto di nozze", "text": ""}
{"id": "245990", "revid": "599013", "url": "https://it.wikipedia.org/wiki?curid=245990", "title": "Rapina", "text": "La rapina, nel diritto penale italiano, \u00e8 il delitto previsto dall'. Tale articolo delinea due figure di rapina, la \"rapina propria\" se la violenza \u00e8 mezzo per ottenere l'impossessamento, \"rapina impropria\" se invece serve a mantenere il possesso o ad assicurare a s\u00e9 o ad altri l'impunit\u00e0.\nStoria.\nNel diritto romano un editto del pretore Lucullo (76 a.C.) istitu\u00ec un'azione da esperire entro l'anno per il quadruplo del valore dei danni provocati e delle cose asportate in caso di rapina.\nL'editto non riguardava soltanto le \"bona vi rapta\" commessi da bande di schiavi, ma anche quanti avessero organizzato attruppamenti di uomini sia quanti avessero solo istigato violenza, nonch\u00e9 la persona singola che avesse direttamente commesso la rapina. Autonoma configurazione ebbe cos\u00ec l\u2019\"actio vi bonorum raptorum\" (per il quadruplo entro l'anno, per il simplum dopo in ogni caso infamante; con Giustiniano diventa mista a un tempo).\nPrima dell'editto del pretore non si trattava di un \"furtum manifestum\", sicch\u00e9 dal punto di vista del \"furtum\" essa sarebbe stata perseguita con la pena del doppio. Con l'editto luculliano la rapina fu invece sanzionata come il \"furtum manifestum\".\nElemento soggettivo.\nL'elemento soggettivo \u00e8 rappresentato dal dolo specifico, cio\u00e8 la coscienza e volont\u00e0 del fatto tipico accompagnato dal fine di perseguire un \"ingiusto profitto\", che ricorre ogni qualvolta la pretesa economica che il soggetto attivo persegue non riceva alcuna tutela dall'ordinamento giuridico. \nIn caso contrario non si verrebbe a configurare il reato di rapina bens\u00ec il reato di esercizio arbitrario delle proprie ragioni con violenza alle persone ex art. ovvero violenza privata ex art. \nMomento consumativo.\nIl momento consumativo del reato \u00e8 identificabile con quello dell'impossessamento del bene, impossessamento che deve essere compiuto dal soggetto agente con le proprie mani, ossia con atto materialmente volto a entrare nel possesso del bene oggetto del reato poich\u00e9, se la cosa fosse semplicemente consegnata all'aggressore da parte del soggetto passivo tale fattispecie potrebbe essere ricondotta all'estorsione, regolata dall'art. \nDottrina e giurisprudenza oggi dominanti ritengono che la differenza tra queste due figure di reato non risieda nelle modalit\u00e0 di consegna del bene, quanto nel fatto che in capo alla vittima possa esistere una facolt\u00e0 di scelta in merito alla stessa.\nIn particolare si avr\u00e0 rapina e non estorsione qualora il soggetto passivo del reato si trovi nella piena soggezione del suo oppressore. Soggezione che sfocer\u00e0 in una impossibilit\u00e0 di scelta fra il male minacciato e la consegna della cosa.\nTentativo.\nIl tentativo \u00e8 configurabile in tutte quelle ipotesi in cui pur esercitandosi la violenza non si riesce a impossessarsi della cosa mobile o qualora, compiuta la sottrazione, si tenti di utilizzare violenza o minaccia al fine di conseguire l'impunit\u00e0.\nLa norma, dunque, lascia trasparire due differenti forme di rapina: quella cosiddetta \"propria\" in cui la violenza o minaccia precedano l'impossessamento e la cosiddetta \"impropria\" in cui la violenza o minaccia siano successive all'impossessamento e siano finalizzate a conseguire l'impunit\u00e0.\nCircostanze aggravanti.\nAppartenenza a un'associazione di tipo mafioso.\nSe l'agente \u00e8 membro di un'associazione di tipo mafioso la pena \u00e8 aumentata al fine di reprimere il fenomeno della criminalit\u00e0 organizzata.\nIl comma terzo dell'art. 628 c.p., prevede circostanze aggravanti a effetto speciale. \nLa prima ipotesi, al n. 1 del comma 3, \u00e8 afferente alla \"violenza o minaccia commessa con armi\". La Corte di Cassazione a Sezioni Unite, ha sancito che il semplice uso o porto di un'arma giocattolo, (priva del tappo rosso) assume rilevanza penale solo se mediante esso si realizzi un reato del quale rappresenti elemento costitutivo o circostanza aggravante.\nLa seconda ipotesi si verifica quando la violenza o minaccia \u00e8 \"commessa da persona travisata\".\nL'ultima delle ipotesi \u00e8 quella della \"violenza o minaccia commessa da pi\u00f9 persone riunite\"."}
{"id": "245994", "revid": "287204", "url": "https://it.wikipedia.org/wiki?curid=245994", "title": "Elemento neutro", "text": "In matematica, e in particolare algebra astratta, lelemento neutro \u00e8 un elemento di un loop o di un monoide (e quindi anche di un gruppo o sue sovrastrutture come anelli e via via pi\u00f9 specifiche) che \"non modifica nulla\" se posto sia a sinistra che a destra in un'operazione. Un elemento neutro per un'operazione \u00e8 sia un elemento neutro a destra che un elemento neutro a sinistra di quell'operazione. \u00c8 sinonimo di elemento neutro il termine unit\u00e0 in una delle sue accezioni.\nUna propriet\u00e0 che pu\u00f2 avere un'operazione binaria \u00e8 l'esistenza dell'elemento neutro.\nDefinizione.\nFormalmente, un'operazione binaria interna formula_1 su un insieme formula_2 \u00e8 detta possedere l'elemento neutro a destra formula_3 se soddisfa la relazione\ne un elemento neutro a sinistra formula_5 se\nSe formula_1 possiede un elemento formula_8 neutro sia a destra che sinistra, ovvero\nformula_9\nformula_8 \u00e8 detto elemento neutro di formula_1.\nPropriet\u00e0.\nUnicit\u00e0.\nUn'operazione binaria pu\u00f2 non avere nessun elemento neutro. Ad esempio, l'operazione\nnon ha nessun elemento neutro (se l'insieme consta di almeno due elementi). D'altra parte, si dimostra facilmente che non ci pu\u00f2 essere pi\u00f9 di un elemento neutro. Infatti, se ce ne fossero due formula_8 ed formula_14, avremmo\ne quindi formula_16.\nStrutture.\nL'esistenza di un elemento neutro \u00e8 uno degli assiomi che devono essere soddisfatti affinch\u00e9 l'operazione binaria sia un loop.\nL'esistenza di un elemento neutro \u00e8 uno degli assiomi che devono essere soddisfatti affinch\u00e9 l'operazione binaria sia un monoide e in particolare gruppo. Ad esempio, se consideriamo i numeri interi con l'operazione di prodotto, non otteniamo un gruppo (i numeri interi generalmente non hanno inverso), ma solo un monoide e il suo elemento neutro \u00e8 dato dal numero formula_17. Tipici elementi neutri di gruppi sono le trasformazioni identit\u00e0 dei gruppi di trasformazioni. \nNelle strutture algebriche con due o pi\u00f9 operazioni binarie si possono avere pi\u00f9 elementi neutri. In un anello ad esempio si ha un elemento neutro per la somma e un elemento neutro per il prodotto; essi in genere sono denotati con formula_18 e formula_17 rispettivamente. In un'algebra su campo il prodotto pu\u00f2 essere dotato o meno di elemento neutro; in caso di presenza di elemento neutro si parla di algebra unitale (o anche, ma meno opportunamente, di algebra unitaria)."}
{"id": "245996", "revid": "21079", "url": "https://it.wikipedia.org/wiki?curid=245996", "title": "Prodotto fra matrici", "text": ""}
{"id": "245999", "revid": "1714743", "url": "https://it.wikipedia.org/wiki?curid=245999", "title": "Oddone I di Borgogna", "text": "Origine.\nSecondo il monaco e cronista inglese, Orderico Vitale, era il figlio secondogenito dell'erede del ducato di Borgogna, Enrico e di Sibilla di Barcellona(ca. 1035- dopo il 6 luglio 1074), che secondo lo storico Szabolcs de Vajay, era figlia del conte di Barcellona, Gerona e Osona, Berengario Raimondo I e della moglie (come risulta dalle \"Europ\u00e4ische Stammtafeln\", vol II, 58 -non consultate-), Guisla de Llu\u00e7\u00e0, figlia del vicario di Balsareny il Signore di Llu\u00e7a e Villanova, Sunifredo II e di sua moglie, Ermesinda di Balsareny.Enrico di Borgogna, secondo il documento n\u00b0 LVII del \"Recueil des chartes de l\u00b4abbaye de Saint-Germain-des-Pr\u00e9s\" era il figlio secondogenito del conte di Charolais e di Langres, duca di Borgogna e anche conte d'Auxerre, Roberto I e di Helie di Semur, figlia di Dalmazio, signore di Semur, come risulta da \"Le cartulaire de Marcigny-sur-Loire 1045-1144\" (\"Dalmatius pater sancti Hugonis abbatis Cluniacensis et Gaufredi Sinemurensi[s], Andrae levitae, Joceranni et Dalmatii et sororum eorumdem scilicet Materdis, Adalaidae et Ceciliae atque Evellae\") e di Aremburga.Suo fratello Enrico (1066-1112) divenne un vassallo del re di Castiglia, Alfonso VI e signore feudale della contea del Portogallo sposando, nel 1093, la figlia illegittima di Alfonso VI, Teresa di Le\u00f3nSaec&gt; ed il loro figlio fu Alfonso Henriques, primo re di Portogallo, dal 1139.\nBiografia.\nSecondo lo storico francese specializzato nella genealogia dei personaggi dell'Alto Medioevo, Patrick Van Kerrebrouck, nel 1059, suo zio, Ugo, figlio primogenito del duca Roberto I, mor\u00ec in combattimento, nella guerra contro il conte di Nevers, Guglielmo I e suo padre, Enrico divenne l'erede designato del ducato di Borgogna; infatti il monaco e cronista inglese, Orderico Vitale, ce lo cita come primogenito di Roberto, assieme ai fratelli Roberto e Simone\nSuo padre mor\u00ec, tra il 1070 ed il 1074, quindi prima del nonno, il duca, Roberto I, lasciando suo fratello, Ugo, il figlio primogenito, erede del titolo di duca di Borgogna; ma Roberto I aveva deciso di lasciare il ducato al figlio terzogenito, anche lui di nome Roberto, e, nel 1076, alla morte del nonno, Roberto I, Ugo reclam\u00f2 con fermezza i suoi diritti alla successione, e riusc\u00ec a farsi riconoscere duca dai suoi vassalli, che sotto suo nonno avevano raggiunto una certa indipendenza, riuniti a Digione, senza combattere e senza spargimento di sangue, come ci viene confermato da Orderico Vitale; allora allontan\u00f2 dal ducato gli zii, Roberto e Simone, che lo avevano contrastato.\nOddone compare come firmatario, assieme al fratello, Roberto, in una donazione al monastero di Cluny, datata 19 febbraio 1078, fatta dall'altro fratello, il duca Ugo.\nNel 1078, il fratello Ugo era rimasto vedovo e l'anno dopo, abbandonata l'irrequieta vita militare, all'et\u00e0 di 23 anni, si ritir\u00f2 in un monastero, abdicando in favore di Oddone che cos\u00ec ascese alla carica di duca di Borgogna; Oddone al momento di assumere la carica assunse anche il nome di Borrel, in omaggio al nonno materno, Raimondo Borrell, conte di Barcellona, Gerona e Osona.\nOddone, dopo che suo fratello per tre anni aveva cercato di riprendere il controllo del ducato, torn\u00f2 alla politica del nonno, riducendosi allo stato di un tirannello senza scrupoli, che i cronisti di quel tempo descrissero come un uomo violento e brutale, che uccideva tutti coloro che attraversavano i suoi territori (praticamente si comportava come un predone da strada; al riguardo esiste un aneddoto raccontato da un testimone oculare, Eadmer (ca. 1060\u2013ca. 1124), cappellano e biografo dell'arcivescovo di Canterbury, Anselmo d'Aosta (1033-1109). Nel 1079, durante il pellegrinaggio verso Roma, Anselmo e la sua scorta, attraversando il ducato di Borgogna, furono aggrediti dal duca, Oddone che in tono minaccioso chiese dell'arcivescovo; Anselmo, rimasto calmo si fece avanti dicendo \u00abDuca, mio signore permettimi di abbracciarti\u00bb. Il duca sorpreso e confuso anzich\u00e9 depredarlo rispose \u00abVolentieri poich\u00e9 sono deliziato della tua venuta e sono pronto a servirti\u00bb. E abbracci\u00f2 Anselmo.\nOddone, nel 1080, fu al fianco del re di Francia, Filippo I nella lotta contro Ugo I signore di Puiset, che fu assediato nel suo castello; con una ardita sortita il signore di Puiset sconfisse l'armata reale, che dovette fuggire.\nNel 1087, Oddone, tramite una donazione, restitu\u00ec una propriet\u00e0 all'abbazia di Tournus, dopo che la zia, Costanza, rimasta vedova del conte di Chalon, Ugo II, era divenuta regina (\"Regina Gallici\u00e6 et Hispaniarum\"), avendo sposato, in seconde nozze, Alfonso VI, re di Castiglia e di Le\u00f3n, come ci viene confermato da una citazione in un documento della \"Histoire de l'abbaye royale et de la ville de Tournus, avec les preuves\"\nNel 1087, assieme ai fratelli, Roberto ed Enrico, part\u00ec per la penisola iberica dove combatt\u00e9 contro gli Almoravidi al fianco del re di Castiglia, Alfonso VI, partecip\u00f2 alla difesa di Toledo, che era stata conquistata da Alfonso VI, nel 1085, ma fu sconfitto a Tudela.\nNel 1098, Oddone sovvenzion\u00f2 la creazione dell'ordine Cistercense, pagando le spese per la costruzione degli edifici in legno del primo monastero a Citeaux.\nOddone non aveva partecipato alla prima crociata, cos\u00ec, secondo lo storico francese specializzato nella genealogia dei personaggi dell'Alto Medioevo, Patrick Van Kerrebrouck, assieme a Stefano II di Blois, Ugo I di Vermandois, ed altri, si aggred\u00f2 alla Crociata del 1101; prima di partire Oddone aveva designato il figlio maschio primogenito, Ugo, reggente del ducato in sua assenza e prima di partire aveva fatto una donazione all'abbazia di Cluny, assieme ai figli, Ugo ed Enrico, come ci viene confermato dal documento n\u00b0 3809 del \"Recueil des chartes de l'abbaye de Cluny. Tome 5\"; l'esercito di cui faceva parte Oddone fu sconfitto a Eraclea, nel settembre di quello stesso anno. I sopravvissuti raggiunsero la Cilicia, dove, sempre secondo Patrick Van Kerrebrouck, traditi dall'imperatore, Alessio I Comneno, caddero nelle mani dei Musulmani; Oddone mor\u00ec a Tarso, nel 1103, senza mai raggiungere Gerusalemme; secondo il necrologio degli \"Obituaires de Lyon II, Dioc\u00e8se de Chalon-sur-Sa\u00f4ne, Abbaye chef d'ordre de C\u00eeteaux\" (non consultato), Oddone mor\u00ec il 23 marzo (\"X Kal Apr\").\nMatrimonio e discendenza.\nOddone, nel 1078 circa, aveva sposato Matilde di Borgogna nota anche come Sibilla di Borgogna (ca. 1064 \u2013 dopo il 1087), come ci viene confermato dal documento n\u00b0 3516, datato 1078, del \"Recueil des chartes de l'abbaye de Cluny. Tome 4\"; Sibilla o Matilde, secondo Orderico Vitale era figlia del conte di Borgogna Guglielmo I.Oddone da Matilde (o Sibilla) ebbe quattro figli:"}
{"id": "246000", "revid": "775372", "url": "https://it.wikipedia.org/wiki?curid=246000", "title": "Putsch di Kapp", "text": "Il Putsch di Kapp fu un tentativo di colpo di Stato in Germania messo in atto nel marzo 1920 da militanti di estrema destra, i quali cercavano di cavalcare lo scontento provocato dalle imposizioni del trattato di Versailles alla nazione.\nL'obiettivo del golpe era di annullare la rivoluzione di novembre (1918-1919), rovesciare la Repubblica di Weimar e stabilire un governo autocratico al suo posto. Era sostenuto da parti del Reichswehr, nonch\u00e9 da fazioni nazionaliste e monarchiche.\nSebbene il legittimo governo tedesco sia stato costretto a fuggire dalla citt\u00e0, il colpo di Stato fall\u00ec dopo pochi giorni, quando ampi strati della popolazione tedesca seguirono una richiesta del governo di unirsi a uno sciopero generale. La maggior parte dei funzionari rifiut\u00f2 di collaborare con Kapp e i suoi alleati. Nonostante il suo fallimento, il Putsch ebbe conseguenze significative per il futuro della Repubblica di Weimar. Fu una delle cause dirette della rivolta della Ruhr poche settimane dopo, che il governo soppresse con la forza militare, dopo aver trattato con indulgenza i comandanti del Putsch. Questi eventi polarizzarono l'elettorato tedesco, determinando uno spostamento della maggioranza dopo le elezioni del Reichstag del giugno 1920.\nEventi.\nEsso fu attuato da parte dei \"freikorps\" prussiani contro l'imminente smobilitazione dell'esercito. A sollevazione cominciata, Wolfgang Kapp, funzionario della Prussia orientale e fondatore del Partito Tedesco della Patria, se ne pose a capo e insedi\u00f2 un suo governo a Berlino, il 13 marzo 1920. Il ministro della difesa Gustav Noske chiese l'intervento dell'esercito per reprimere il Putsch, ma il governo presieduto dal cancelliere socialdemocratico Gustav Bauer, di fronte al rifiuto della Reichswehr di intervenire, fu costretto a fuggire a Dresda. Non ottenendo un chiaro appoggio da parte del generale maggiore Maercker, comandante delle truppe stabilite a Dresda, il governo si spost\u00f2 ulteriormente a Stoccarda, dove annunci\u00f2 una proclamazione in cui si invitavano i lavoratori tedeschi allo sciopero generale.\nLa massiccia partecipazione allo sciopero generale, il rifiuto della Reichsbank di accettare richieste di finanziamento da parte di Kapp e lo scarso appoggio al Putsch, perfino tra la destra nazionalista, che lo riteneva prematuro, paralizz\u00f2 le attivit\u00e0 del paese, costringendo Kapp a fuggire in Svezia il 17 marzo. Bauer decise comunque di dimettersi il 20 marzo; gli successe un altro cancelliere socialdemocratico, Hermann M\u00fcller."}
{"id": "246002", "revid": "1451528", "url": "https://it.wikipedia.org/wiki?curid=246002", "title": "Fumo (disambigua)", "text": ""}
{"id": "246003", "revid": "7336", "url": "https://it.wikipedia.org/wiki?curid=246003", "title": "Hascisc", "text": ""}
{"id": "246006", "revid": "339392", "url": "https://it.wikipedia.org/wiki?curid=246006", "title": "Awacs", "text": ""}
{"id": "246008", "revid": "729019", "url": "https://it.wikipedia.org/wiki?curid=246008", "title": "Composti chimici incompatibili", "text": "Questa tabella elenca alcune classi di composti chimici tra loro incompatibili per ragioni di sicurezza; tali composti vanno tenuti separati perch\u00e9 un loro contatto pu\u00f2 produrre una reazione chimica violenta e potenzialmente pericolosa.\nData la vastit\u00e0 dell'insieme dei composti chimici, \u00e8 una tabella indicativa e certamente non esaustiva.\nPer una corretta manipolazione e stoccaggio dei reagenti chimici fare riferimento alla scheda di sicurezza MSDS, capitolo 7.1 (manipolazione) e 7.2 (stoccaggio)"}
{"id": "246015", "revid": "287204", "url": "https://it.wikipedia.org/wiki?curid=246015", "title": "Maestro dell'Altare di Darup", "text": "L'anonimo artista tedesco, influenzato dall'opera di Conrad von Soest, prende il suo nome dall'altare conservato nella chiesa parrocchiale di Darup, con dipinta nel pannello centrale, una \"Crocifissione\", dai toni delicati che riflette l'influenza della coeva produzione miniatoria francese."}
{"id": "246016", "revid": "14894", "url": "https://it.wikipedia.org/wiki?curid=246016", "title": "Maestro di Darup", "text": ""}
{"id": "246017", "revid": "305330", "url": "https://it.wikipedia.org/wiki?curid=246017", "title": "St. Augustine (Florida)", "text": "St. Augustine () \u00e8 un comune degli Stati Uniti, capoluogo della contea di St. Johns nello Stato della Florida.\nFondata nel 1565 dagli spagnoli, \u00e8 il pi\u00f9 antico insediamento europeo, ancora abitato, negli Stati Uniti continentali, nonch\u00e9 una delle pi\u00f9 antiche localit\u00e0 delle Americhe continentali. \nSt. Augustine fa parte della regione della First Coast e dell'area metropolitana di Jacksonville. Dalla fine del XIX secolo, il carattere storico distinto, ha reso la citt\u00e0 un'attrazione turistica molto popolare.\nStoria.\nIl sito della citt\u00e0 fu avvistato il 28 agosto 1565, giorno di sant'Agostino, dall'ammiraglio spagnolo Pedro Men\u00e9ndez de Avil\u00e9s e venne ufficialmente fondata l'8 settembre. Questo avvenne 21 anni prima dell'insediamento inglese sull'isola di Colonia di Roanoke nella Colonia della Virginia e 42 anni prima del riuscito insediamento di Santa Fe, Nuovo Messico e Jamestown, Virginia.\nNel 1586 St. Augustine fu attaccata e bruciata da Sir Francis Drake, nel corso della guerra anglo-spagnola dal 1585 al 1604. Nel 1668 fu saccheggiata dai pirati e la maggior parte degli abitanti furono uccisi. Nel 1702 e 1740 fu attaccata senza successo da parte delle forze inglesi partite dalle loro nuove colonie della Carolina del Nord, Carolina del Sud e Georgia. Il pi\u00f9 grave di questi attacchi ebbe luogo nell'ultimo anno, quando James Edward Oglethorpe, governatore della Provincia di Georgia, si alle\u00f2 con Ahaya the Cowkeeper, capo del clan degli Alachua della trib\u00f9 dei Seminole per assediare la citt\u00e0.\nNel 1763 il Trattato di Parigi concluse la guerra franco-indiana e cedette la Florida e St. Augustine agli inglesi. St. Augustine divent\u00f2 di competenza della legge inglese e serv\u00ec come colonia Lealista (a favore degli inglesi) durante la Guerra d'Indipendenza Americana. Il Trattato di Parigi nel 1783 diede alle colonie americane nel nord della Florida la loro indipendenza e restitu\u00ec la Florida alla Spagna, come ricompensa per l'aiuto spagnolo agli americani nella loro guerra contro l'Inghilterra.\nLa Florida rimase ancora sotto il controllo spagnolo dal 1784 al 1821. Durante questo periodo la Spagna fu invasa da Napoleone e dovette lottare duramente per mantenere le sue colonie. La Florida non ebbe pi\u00f9 l'importanza che aveva avuto in passato per la Spagna. Gli Stati Uniti consideravano tuttavia la Florida vitale per i loro interessi espansionistici. Nel 1821, il Trattato Adams - On\u00eds convert\u00ec pacificamente le colonie spagnole in Florida e, con loro, St. Augustine agli Stati Uniti.\nLa Florida fu un possedimento territoriale degli Stati Uniti fino al 1845, quando divenne uno stato degli USA. Nel 1861 la Florida si separ\u00f2 dall'Unione e si un\u00ec agli Stati Confederati d'America ma le truppe dell'Unione occuparono rapidamente St. Augustine e controllarono la citt\u00e0 per i quattro lunghi anni della guerra. Nel 1865 la Florida si ricongiunse agli Stati Uniti.\nL'epoca degli edifici coloniali spagnoli \u00e8 ancora viva nella citt\u00e0 e comprende la fortezza chiamata Castillo de San Marcos. La fortezza respinse con successo gli attacchi inglesi del XVIII secolo, fu occupata dalle truppe dell'Unione durante la Guerra di secessione e successivamente serv\u00ec come prigione per Osceola, il capo dei Nativi americani. Ora \u00e8 diventata il Castillo de San Marcos National Monument.\nVerso la fine del XIX secolo la ferrovia arriv\u00f2 in citt\u00e0 e, sotto la guida dall'industriale del nord-est Henry Flager, St. Augustine divenne una localit\u00e0 di villeggiatura invernale per le persone pi\u00f9 facoltose. Numerose case signorili e sontuosi \"Grand Hotel\" di quell'epoca esistono ancora, alcuni convertiti ad altro uso, come ad esempio parte dell'alloggio del Flagler College e dei musei. Flagler prosegu\u00ec per sviluppare ancora di pi\u00f9 la costa est della Florida, inclusa la sua Florida East Coast Railway, la quale alla fine raggiunse Key West nel 1912.\nLa citt\u00e0 \u00e8 una popolare attrazione turistica per la ricca eredit\u00e0 architettonica dello \"Spanish Colonial Revival Style\", cos\u00ec come l'architettura d'\u00e9lite del XIX secolo. Nel 1938 il parco a tema Marineland apr\u00ec appena a sud di St. Augustine, diventando uno dei primi parchi a tema della Florida e preparando il terreno per lo sviluppo di questa attivit\u00e0 nei decenni successivi.\nNel 1951 St. Augustine \u00e8 stata sede della prima proiezione del film di Raoul Walsh \"Tamburi lontani\", con Mari Aldon, Gary Cooper e Richard Webb, ambientato nelle paludi delle Everglades.\nGeografia fisica.\nSt. Augustine si trova a 29\u00b053'39\" Nord, 81\u00b018'48\" Ovest.\nSecondo l'U.S. Census Bureau, la citt\u00e0 ha un'area totale di 27,8 km\u00b2. 21,7\u00a0km\u00b2 su terraferma e 6,1\u00a0km\u00b2 di acque interne (21,99% del totale).\nL'accesso all'oceano Atlantico \u00e8 attraverso l'insenatura di St. Augustine del fiume Matanzas.\nSociet\u00e0.\nEvoluzione demografica.\nSecondo il censimento del 2000, ci sono 11.592 abitanti, 4.963 persone che vivono nella stessa casa e 2.600 famiglie residenti nella citt\u00e0. La densit\u00e0 di popolazione \u00e8 di 534,7\u00a0km\u00b2. Ci sono 5.642 unit\u00e0 abitative e una densit\u00e0 media di 260,3\u00a0km\u00b2. La composizione etnica della citt\u00e0 \u00e8 81,21% bianchi, 15,07% afroamericani, 0,41% Nativi Americani, 0,72% Asiatici, 0,09% Isolani del Pacifico, 0,88% di altre etnie e 1,61% di due o pi\u00f9 etnie. Il 3,11% della popolazione \u00e8 Ispanica o Latina.\nCi sono 4.963 persone che vivono nella stessa casa delle quali il 18,6% ha bambini al di sotto dei 18 anni che vivono con loro, il 37,4% sono coppie sposate che vivono insieme, il 12,4% ha un capofamiglia femmina senza marito presente e il 47,6% non sono considerate famiglie. Il 36,7% di tutte le persone che vivono nella stessa casa sono composte da singoli individui e il 14,5% \u00e8 composto da persone che vivono da sole e che hanno dai 65 anni in su. La misura medie di persone che vivon nella stessa casa \u00e8 di 2,11 e la misura media di una famiglia \u00e8 di 2,76.\nNella citt\u00e0 la popolazione \u00e8 distribuita con il 16,1% sotto i 18 anni, 15,3% dai 18 ai 24, 23,9% dai 25 ai 44, 25,2% dai 45 ai 64 e 19,5% dai 65 anni in su. L'et\u00e0 media \u00e8 di 42 anni. Per ogni 100 femmine ci sono 84,6 maschi. Per ogni 100 femmine dai 18 anni in su, ci sono 81,4 maschi.\nIl reddito medio per una persona che vive nella stessa casa con qualcun altro \u00e8 di $32.358 e il reddito medio per una famiglia \u00e8 di $41.892. I maschi hanno un reddito di $27.099 contro i $25.121 per le femmine. Il reddito pro capite per la citt\u00e0 \u00e8 di $21.225. Il 15,8% della popolazione e il 9,8% delle famiglie sono al di sotto del livello di povert\u00e0. Tra la popolazione totale, il 25,8% di quelli al di sotto dei 18 anni e il 10% di quelli dai 65 anni in su vivono al di sotto del livello di povert\u00e0."}
{"id": "246023", "revid": "124365266", "url": "https://it.wikipedia.org/wiki?curid=246023", "title": "Strada dell'olio", "text": "La Strada dell'olio \u00e8 un tracciato olivicolo e gastronomico, che attraversa un certo numero di comuni italiani conosciuti per i prodotti alimentari tipici (indicati con le sigle DOP, IGP, DOC e DOCG), in forma di offerta turistica. Pu\u00f2 essere associato a un percorso enologico.\nDescrizione.\nI percorsi.\nLe amministrazioni, i consorzi e le associazioni possono creare 'Strade dell'olio' nelle aree di produzione di un particolare olio extra vergine di oliva, indipendentemente dal DOP. L'iniziativa, promossa a livello nazionale dall'ANCI e dalle Camere di commercio, industria, artigianato e agricoltura, ha l'intento di promuovere i prodotti di eccellenza italiani nel settore agro-alimentare, con particolare attenzione agli olii D.O.P.. Di norma include frantoi, borghi rurali e aziende produttive antiche e moderne.\nAi percorsi ludico-ricreativi nei musei dell'olio e nelle fattorie didattiche pensati per i bambini si associano generalmente dei percorsi che uniscono l'aspetto cultural-paesaggistico delle zone di produzione D.O.P., quasi sempre di notevole interesse archeologico, storico e artistico, a quello eno-gastronomico, con segnalazione di ristoranti, agriturismi, punti di ristoro, sagre e fiere dove poter gustare gli alimenti tipici.\nSpesso, infatti, le \"strade dell'olio\" sono situate all'interno o in prossimit\u00e0 di aree UNESCO e zone di produzione di vini di pregio. Le \"strade dell'olio\" sono anche associate a percorsi benessere nelle aree termali che non di rado sono presenti all'interno dei territori di produzione D.O.P.."}
{"id": "246024", "revid": "287204", "url": "https://it.wikipedia.org/wiki?curid=246024", "title": "Maestro dell'Altare di Friedberg", "text": "L'anonimo artista tedesco prende il suo nome dall'altare proveniente dalla chiesa di Santa Maria di Friedberg, nell'Assia superiore, oggi conservato al Hessisches Landesmuseum di Darmstadt e databile alla fine del XIV secolo.\nL'altare a portelle con quattro timpani triangolari, due al centro e gli altri sulle ante, ha dipinta all'interno il \"Cristo in croce, circondato dalla Vergine, da San Giovanni e da tre Donatori\", e, da una parte e dall'altra, tre \"Apostoli\"; sopra, \"Angeli e Profeti\". Nei timpani sono la \"Pentecoste\" e l\"Incoronazione della Vergin\"e.\nSull'anta sinistra, tre Santi, con sopra angeli e profeti, nel timpano l\"Ascensione\". All'esterno, quattro scene della \"Vita della Vergine\" e nel timpano la \"Nascita della Vergine\". L'anta e il timpano di destra sono perduti."}
{"id": "246026", "revid": "1543377", "url": "https://it.wikipedia.org/wiki?curid=246026", "title": "Appia dei vini", "text": "L'Appia dei vini rappresenta un tracciato enogastronomico che copre i comuni di Brindisi, Ostuni, San Vito dei Normanni, Mesagne e Latiano.\nComuni.\nL'Appia dei Vini comprende i territori di cinque comuni: il capoluogo Brindisi, antico porto di origine pre-greca, la citt\u00e0 bianca di Ostuni, Mesagne, fondata tra il VI e il IV secolo a.C., San Vito dei Normanni fondata dai Messapi e con un borgo medievale risalente al X secolo, e Latiano, fondata nel XII secolo.\nLa costa conserva numerosi baluardi di difesa contro i Saraceni, l'interno \u00e8 contraddistinto dalla terra rossa dei campi divisi dai tipici muretti a secco e con sterminati oliveti.\nTutta la zona \u00e8 caratterizzata dalla presenza di cantine, cui si affiancano i frantoi a ciclo continuo per la lavorazione delle olive che permettono la produzione di oli di qualit\u00e0. Nelle campagne sorgono poi le masserie, ovvero delle fattorie fortificate molto diffuse in Puglia, oggi restaurate e visitabili, la cui presenza in questa zona \u00e8 davvero considerevole.\nViti e vitigni.\nLungo la Strada esistono variet\u00e0 indigene di vitigni: le robuste coltivazioni a frutto nero che consentono la preparazione di Negroamaro, Primitivo e Malvasia, alle quali si sono affiancate nel corso degli anni, le coltivazioni dei vitigni a uva bianca:\nI vini DOC comprendono:"}
{"id": "246027", "revid": "92723", "url": "https://it.wikipedia.org/wiki?curid=246027", "title": "Offensivit\u00e0", "text": "Nel diritto penale italiano, il principio di offensivit\u00e0 afferma che non vi pu\u00f2 essere reato senza un'offesa a un bene giuridico, cio\u00e8 a una situazione di fatto o giuridica, protetta dall'ordinamento, modificabile oppure offendibile per effetto di un comportamento umano.\nL'oggetto del principio di offensivit\u00e0.\nIl giudizio su cosa sia \"bene tutelato\" dal principio di offensivit\u00e0 va condotto attraverso il filtro della carta fondamentale.\nTale filtro comporta che i beni protetti siano i cosiddetti \"beni costituzionalmente orientati\", ovvero:\nSaranno quindi limitabili i beni costituzionali mezzo e non i beni fine, cos\u00ec da favorire la piena conservazione, dignit\u00e0, sviluppo della persona umana.\nCon i conseguenti limiti e direttrici di interpretazione e sviluppo:\nSul piano della meritevolezza dei beni tutelabili e dei limiti che essa comporta nel reperimento del bene giuridico \u00e8 dato di ravvisare la sicura meritevolezza dei beni costituzionalmente rilevanti, al cui interno devono distinguersi, in base al grado di meritevolezza i beni di rango primario dai beni di rango secondario.\nSul piano della sussidiariet\u00e0 e del bilanciamento delle tutele, il bene tutelato deve rispettare i principi della necessariet\u00e0 della tutela penale (nel caso di beni giuridici per i quali la tutela extrapenale non \u00e8 sufficiente), dandosi quindi per impossibile il trattamento irrogato con sanzione penale amministrativa.\nFunzioni e finalit\u00e0 del principio di offensivit\u00e0.\nTale principio introduce un'ulteriore delimitazione del reato e consente di punire soltanto i fatti che ledano o pongano in pericolo l'integrit\u00e0 di un bene giuridico.\nEsso \u00e8 complementare al principio di materialit\u00e0 e integrato assieme a questo nel principio di tipicit\u00e0.\nIl progressivo sviluppo di questa categoria corre di pari passo con l'evoluzione del concetto di evento in senso giuridico (contrapposto all'evento in senso naturalistico). Il ragionamento segue questa direzione: \u00e8 evento in senso giuridico l'effetto giuridico di danno o pericolo della condotta; a questo punto, qualora manchi un'effettiva offesa (quand'anche potenziale) risultante dalla condotta, non vi \u00e8 comportamento punibile.\nIl fondamento del principio di offensivit\u00e0.\nIl problema cardine del principio in argomento \u00e8 il problema del suo fondamento. Nessuna norma, di rango costituzionale o ordinario, fa riferimento specifico al concetto di offesa necessaria, come canone di criminalizzazione ovvero di interpretazione.\nPare realistico per\u00f2 che dal senso complessivo delle disposizioni costituzionali fonti di diritto penale si possa ricavare una direttrice di politica criminale.\nSul piano pi\u00f9 strettamente interpretativo, l'esistenza del principio detto, nel nostro ordinamento si ricaverebbe, sul piano costituzionale, dall'art. 13 Cost., che parla di interesse da salvaguardare attraverso il sacrificio della libert\u00e0 personale, dall'articolo 25, 2\u00ba e 3\u00ba comma, dall'art.27/3 Cost. che vieterebbe la strumentalizzazione della persona e i trattamenti contrari alla rieducazione (percezione personale ovvero sociale di un'offesa). Chi sostiene il principio di offensivit\u00e0 a livello costituzionale ritiene che esso sia variamente desumibile anche dal sistema delle regole suindicate.\nCome \u00e8 agevole ricavare, si tratta di assunti deboli ove non discutibili. L'esistenza del principio di offensivit\u00e0 (o necessaria lesivit\u00e0), comunque, sebbene avversata da parte della dottrina, nonostante alcune sempre pi\u00f9 esplicite pronunce della Corte Costituzionale nel senso della sua valenza anche a livello costituzionale (vedi in particolare le sentenze della corte costituzionale del 24/07/1995 n\u00b0 360 - 11/07/2000 n\u00b0263 - n\u00b0 354/2002 - 21/11/2000 n\u00b0 519)\nFondamento codicistico.\nA livello di legge ordinaria, invece, gli assertori del principio in esame sostengono che il codice penale lo preveda esplicitamente nella sua parte generale, laddove afferma:\"La punibilit\u00e0 \u00e8 [...] esclusa quando [...] \u00e8 impossibile l'evento dannoso o pericoloso\", art. 49 c.p. (evento, beninteso, in senso giuridico).\nProfili interpretativi e applicativi.\nData la funzione garantista del principio, l'applicazione pratica del principio in argomento passa attraverso la necessaria distinzione di due aspetti:\nIn tal modo si evitano i rischi di confusione fra bene e scopo e quindi si evita l'applicazione del concetto di offensivit\u00e0 a fattispecie che ne sono prive, la cui esistenza va spiegata nell'ottica della funzione generalpreventiva del diritto penale.\nD'altro canto l'affermazione dell'esistenza del principio di offensivit\u00e0 evita derive verso la \"volatilizzazione\" del bene giuridico, che va invece recuperato sempre attraverso un'interpretazione orientata ai valori costituzionali che consentono:\nProfili critici.\nDal punto di vista del diritto positivo, quindi, per aversi incriminazione e condanna dovrebbe essere necessario un \"quid pluris\" rispetto alla fattispecie tipica, l'offesa, appunto.\nSecondo parte della dottrina, in questo modo, si introdurrebbe nel fatto di reato un elemento estraneo alla fattispecie, ulteriore rispetto ad essa, frustrando, in qualche modo, il principio di legalit\u00e0.\nL'obiezione per\u00f2 non coglie nel segno, essendo il principio di offensivit\u00e0 servente ad un concetto di giustizia sostanziale, ma nel quadro di un ordinamento che accoglie il principio di legalit\u00e0 formale. Sicch\u00e9 il principio di offensivit\u00e0 ha una funzione di garanzia ulteriore, prevedendo che non possa esservi pena senza \"iniuria\". In altre parole, la mancanza di offesa al bene giuridico non costituisce reato, nonostante la fattispecie materiale sia integrata.\nSicch\u00e9 per esservi reato, l'offesa quale elemento del fatto tipico, deve pervadere la materialit\u00e0 della condotta, risolvendosi in un'azione perlomeno \"non inidonea\" (secondo il disposto dell'art.49 c.p.), a porre in pericolo il bene tutelato.\nQuale principio di eminente estrazione sostanziale, il principio di offensivit\u00e0 viene sostenuto da taluno affermando che conserverebbe valore come imperativo per il legislatore futuro (o eventualmente per la Corte costituzionale in sede di giudizio di legittimit\u00e0), cosicch\u00e9 si dovrebbe tendere a una costruzione di un diritto penale basato sull'esclusiva offesa (o su un pericolo palpabile di essa) dei beni giuridici rilevanti.\nNaturalmente, il catalogo di beni sarebbe suscettibile di variazioni a seconda del sistema degli assetti sociali presenti nello stato, conformemente alla diversa impostazione sostanzialistica di quest'orientamento.\nLe tendenze sostanzialistiche emergono in contesti socio-economico-culturali di sviluppo concitato, nei quali difficilmente le impostazioni formalistiche riescono a contenere le istanze disomogenee del tessuto sociale. Sicch\u00e9, ai tradizionali beni individuali e collettivi vengono ad affiancarsi situazioni che tutelano nuove entit\u00e0 giuridiche emerse dalle mutazioni sociali createsi con l'innovazione tecnologica e soprattutto con il crescente sviluppo economico."}
{"id": "246030", "revid": "767487", "url": "https://it.wikipedia.org/wiki?curid=246030", "title": "Garavogue", "text": "Il Garavogue (in passato \"River Sligo\") \u00e8 un brevissimo fiume irlandese emissario del Lough Gill, nella contea di Sligo, che attraversa la citt\u00e0 di Sligo e si getta immediatamente nell'oceano, pi\u00f9 precisamente nella Baia di Sligo.\nIl Garavogue d\u00e0 il nome alla citt\u00e0 che attraversa e alla contea di cui fa parte: in passato infatti si chiamava in gaelico irlandese \"Sligeach\", che significa \"posto ricco di conchiglie\", dalla grande quantit\u00e0 di conchiglie che la marea oceanica portava sulle sponde e nel letto del fiume."}
{"id": "246031", "revid": "6923", "url": "https://it.wikipedia.org/wiki?curid=246031", "title": "Ordine certosino", "text": "L'Ordine certosino (in latino \"Ordo cartusiensis\", sigla O.Cart.) \u00e8 uno dei pi\u00f9 rigorosi ordini monastici della Chiesa cattolica. L'istituto \u00e8 stato fondato da san Bruno nel 1084 nell'Is\u00e8re, Francia, con la creazione del primo monastero, la Grande Chartreuse.\nPrende il nome dal Massiccio della Certosa (\"Massif de la Chartreuse\") nelle prealpi francesi, dove san Bruno e sei compagni cercarono la solitudine per dedicarsi alla vita contemplativa. Fin dai primi tempi, si trova delineata la caratteristica della vita certosina: unione di uomini solitari che vivono in una piccola comunit\u00e0.\nQuesta caratteristica si \u00e8 conservata attraverso i secoli. I certosini sono dei \"solitari riuniti come fratelli\"; la comunit\u00e0 che formano \u00e8 piccola a causa della loro scelta eremitica; tanto che si parla di \"famiglia certosina\". Questa si esprime in momenti particolari, soprattutto nella liturgia celebrata in comune, ma anche in occasione di incontri come le ricreazioni.\nAl 31 dicembre 2015, l'ordine contava 17 monasteri detti certose e 286 monaci, 151 dei quali sacerdoti.\nIl priore.\nAlla guida delle singole certose \u00e8 posto un priore, sottoposto al controllo del capitolo generale, che pu\u00f2 deporlo, oltre che alla visita canonica da parte di visitatori dell'ordine ogni due anni. Il priore \u00e8 coadiuvato nella sua attivit\u00e0 da un vicario.\nIl priore \u00e8 il punto di riferimento per tutti i certosini.\nConversi e donati.\nTra i primi compagni di Bruno, quattro erano chierici e due erano laici, i primi furono ben presto detti \"padri\", i secondi fratelli o \"conversi\". Cercavano tutti l'unione con Dio nella solitudine, ma con modalit\u00e0 diverse.\nLa vocazione di converso, nata a met\u00e0 dell'XI secolo, fu, in un primo momento, vista come una forma di vita religiosa destinata ad assistere la solitudine degli eremiti, senza, per\u00f2, che i fratelli fossero essi stessi solitari. Agli inizi dell'ordine certosino, per\u00f2, i fratelli proteggevano s\u00ec la solitudine dei padri, ma la loro stessa solitudine era a sua volta protetta dal fatto che vivevano all'interno del \"deserto\". Nei secoli la loro abitazione fu separata da quella dei padri, oggi, invece, abitano nello stesso monastero.\nAi conversi si sono aggiunti i \"donati\". All'inizio erano operai aggregati al monastero e tenuti solo ad alcune preghiere. Poi diventarono monaci con abito e stile di vita simile a quella dei conversi. Tuttavia essi non si vincolano con voti, ma, \"si donano\" al monastero promettendo di servire Dio. I donati hanno proprie regole, meno vincolanti di quelle dei conversi, ad esempio, non sono tenuti a partecipare alle preghiere notturne.\nIl procuratore.\nNella certosa, i fratelli formano un solo gruppo attorno ad un monaco detto \"procuratore\". Fin dagli inizi dell'Ordine, uno dei monaci \u00e8 incaricato dei fratelli: assegna i vari lavori e coordina l'attivit\u00e0 dei conversi. Il procuratore pu\u00f2 essere sia un padre sia un fratello converso. Il procuratore ha anche il compito dell'amministrazione temporale del monastero ed ha il dovere di non far diffondere nella casa i \"rumori del mondo\", poich\u00e9 il suo compito ha appunto lo scopo di permettere ai monaci di tendere alla contemplazione nel totale isolamento.\nLa vita dei fratelli.\nI fratelli sono chiamati a cercare Dio nella solitudine e nel silenzio, ma la loro vita \u00e8 meno rinchiusa nell'interno di una cella, perch\u00e9 devono assicurare lo svolgimento di compiti pratici che sono necessari per il buon andamento del monastero. I vari posti di lavoro sono chiamati \"obbedienze\".\nLa giornata dei fratelli comincia in \"cella\". Il fratello resta in cella da quando si alza sino alla Messa comunitaria. La cella \u00e8 posta nel corpo dell'edificio, fuori dalla zona del chiostro, in genere non ha altre stanze n\u00e9 giardino.\nAll'ora della messa incontra in chiesa tutti i membri della comunit\u00e0, monaci del chiostro, conversi e donati. Il fratello pu\u00f2 partecipare alla celebrazione svolgendo alcune funzioni liturgiche o impegnandosi nel canto. Tornato in cella, il fratello recita l'ufficio previsto per quell'ora. Pu\u00f2 scegliere sia di seguire i salmi proposti dai libri liturgici, sia di limitarsi pi\u00f9 semplicemente ad un certo numero di \"Padre Nostro\" e di \"Ave Maria\".\nIl resto del mattino i fratelli lo dedicano al lavoro. I compiti sono molteplici e ogni fratello deve spesso passare da un'attivit\u00e0 ad un'altra, primi fra tutti i lavori domestici. Il fratello lavora sia all'interno che all'esterno dell'edificio, ma sempre nei limiti della clausura, salvo rare eccezioni, ed il pi\u00f9 possibile lavora da solo. L\"'Angelus\", preghiera del mezzogiorno, segna la fine della mattinata. Dopo aver preso il portavivande con il suo pranzo, pranza e recita l'ufficio divino.\nAll'inizio del pomeriggio il fratello torna al lavoro, spesso diverso da quello del mattino, soprattutto in estate. Alla fine del pomeriggio il fratello rientra nella cella dove nel riposo e nel silenzio si dedica alla meditazione. Dopo la celebrazione dei Vespri in coro, pu\u00f2 prendere un pasto leggero, tranne in Avvento e in Quaresima. Dopo aver recitato l'ultimo ufficio della giornata, si corica senza tardare troppo per essere riposato per la preghiera notturna.\nA mezzanotte i fratelli partecipano all'ufficio di mattutino in solitudine. Secondo le circostanze partecipa o meno alle Lodi del mattino, poi ritorna in cella e si corica. Si alza una seconda volta qualche ora pi\u00f9 tardi.\nLa domenica e le solennit\u00e0 i fratelli stanno maggiormente in cella. Sono anche per loro momenti forti della vita comunitaria: partecipano con i padri a tutti gli uffici in chiesa, al pranzo in refettorio e alla ricreazione comune. Infine, ogni mese hanno uno \"spaziamento\".\nPadri e fratelli.\nLe prime comunit\u00e0 certosine furono formate, come suddetto, dall'unione dei padri e dei fratelli. La vita dei padri e dei fratelli sono nettamente differenti. I padri, o \"monaci del chiostro\", vivono nel silenzio della cella, sono sacerdoti o futuri sacerdoti. I fratelli, o \"monaci laici\", affiancano, alla vita di preghiera, il lavoro manuale in modo pi\u00f9 rilevante di quello dei padri. Questi due generi di vita non costituiscono delle entit\u00e0 indipendenti, i padri ed i fratelli hanno, infatti, in comune il medesimo carisma. Gli uni e gli altri manifestano le ricchezze della vita totalmente consacrata a Dio nella solitudine. Senza i fratelli, la vocazione dei padri non potrebbe mantenersi, ma allo stesso tempo la vocazione solitaria dei fratelli, minacciata dal contatto con l'esterno, non potrebbe persistere se non si appoggiasse alla assistenza spirituale dei padri. C'\u00e8 dunque tra padri e fratelli uno scambio di servizi spirituali e materiali.\nLa vita dei padri.\nDurante la settimana i padri si riuniscono tre volte al giorno in chiesa: per il Mattutino, per la messa conventuale e per i Vespri. Le domeniche, ed i giorni di festa di una certa importanza, cantano in coro tutto l'ufficio, eccetto l'ora Prima e la Compieta, pranzano in refettorio e hanno una ricreazione nel pomeriggio. Infine escono in \"spaziamento\" una volta la settimana.\nLo \"spaziamento\" \u00e8 la passeggiata settimanale durante la quale si pu\u00f2 parlare liberamente. Si svolge il primo giorno libero della settimana, di solito il luned\u00ec. Dura tre o quattro ore. Si cammina normalmente in coppia, per favorire il confronto personale. Periodicamente ci si ferma per cambiare i gruppi.\nIn refettorio non si parla mai. Durante il pasto uno dei monaci legge dal pulpito. Si legge, soprattutto, la Sacra Scrittura oppure gli Statuti, opere relative alla festivit\u00e0 del giorno o altre opere scelte dal priore.\nNell'Ordine certosino lo studio ha sempre avuto importanza, ma non \u00e8 l'occupazione primaria per i monaci. I certosini si dedicano, soprattutto, allo studio della Sacra Scrittura e della teologia.\nIl lavoro manuale procura ai padri la distensione fisica necessaria alla salute. \u00c8, per\u00f2, anche un modo per partecipare umilmente alla condizione umana, come Cristo a Nazaret. I monaci lavorano da soli nella cella. Il loro lavoro, che deve essere veramente utile, consiste in occupazioni diverse, ma tutti si occupano di tenere in ordine la cella, il giardino e di tagliare la legna per l'inverno. Alcuni padri, come il sacrista o il bibliotecario, hanno mansioni specifiche. Gli altri, invece, svolgono lavori di artigianato.\nSecondo la tradizione certosina, il \"monaco del chiostro\" ricerca la solitudine della cella per cercarvi Dio. La cella \u00e8 un porto sicuro dove regnano la pace, il silenzio e la gioia. Se sono diversi i compiti ai quali il monaco si dedica durante la giornata, tutta la sua esistenza deve essere una preghiera continua.\nLa giornata del \"monaco del chiostro\".\nLa giornata del monaco \u00e8 uguale per tutto l'anno. Il monaco impara cos\u00ec a vivere al ritmo lento delle stagioni e dei tempi liturgici.\nAll'interno dell'orario settimanale la vita del monaco certosino pu\u00f2 assumere forme assai differenti, soprattutto grazie ai diversi modi di preghiera e di contemplazione ai quali si pu\u00f2 dedicare.\nLa santa messa.\nLa celebrazione eucaristica viene concelebrata solo per avvenimenti importanti della vita conventuale, la domenica e le pi\u00f9 grandi feste liturgiche. Gli altri giorni, la messa \u00e8 celebrata secondo l'antica usanza certosina: all'altare vi \u00e8 un solo celebrante; la preghiera eucaristica \u00e8 pronunziata a bassa voce; i monaci partecipano con il canto, la preghiera interiore e la comunione. I monaci ricevono, disposti in cerchio attorno all'altare, la comunione dalla divisione di una sola ostia e bevendo dallo stesso calice. In un altro momento della giornata ogni monaco sacerdote celebra la messa in una cella.\nIl rito certosino.\nFin dai tempi di san Bruno i certosini hanno adattato il rito latino alle loro particolari esigenze eremitiche. Papa Paolo VI, nella sua lettera indirizzata al Ministro generale dei certosini nel 1971 dichiara: \u00ab...la Sede Apostolica non ignora che la liturgia dei monaci solitari dev'essere adattata al loro genere di vita, dev'essere tale cio\u00e8 che in essa abbiano prevalenza il culto interiore e la meditazione del mistero, che si nutre d'una fede viva\u00bb.\nIn seguito al Concilio Vaticano II i certosini hanno introdotto alcune modifiche nella loro liturgia. Tra le particolarit\u00e0 del rito certosino vi sono: , la prostrazione dopo la consacrazione e l'assenza della benedizione a fine messa. Queste peculiarit\u00e0 sono dovute anche al fatto che nessun estraneo \u00e8 ammesso in un monastero certosino, se non per verificare la propria volont\u00e0 di aderire all'ordine.\nIl canto liturgico certosino, inoltre, pur non essendo molto differente dal canto piano gregoriano, risulta molto pi\u00f9 semplice. Il repertorio certosino ignora sequenze, tropari e altre composizioni troppo difficili da eseguire. Gli Statuti certosini, del resto, non permettono alcuno strumento musicale.\nLa Grande Chartreuse.\nLa casa madre.\nIl monastero della Grande Chartreuse \u00e8 la casa madre dell'ordine dei certosini e si trova nelle Alpi francesi, nel comune di Saint-Pierre-de-Chartreuse.\nCome primo insediamento dell'ordine, esso \u00e8 il prototipo dello spazio monastico certosino.\nIl priore della \"Grande Chartreuse\" \u00e8 la massima autorit\u00e0 dell'Ordine ed \u00e8 anche chiamato \"Ministro generale dell'Ordine certosino\".\nCertose attive in Italia.\nMaschili:\nFemminili:"}
{"id": "246032", "revid": "287204", "url": "https://it.wikipedia.org/wiki?curid=246032", "title": "Nurburgring", "text": ""}
{"id": "246034", "revid": "1573940", "url": "https://it.wikipedia.org/wiki?curid=246034", "title": "Hare K\u1e5b\u1e63\u1e47a", "text": ""}
{"id": "246035", "revid": "228333", "url": "https://it.wikipedia.org/wiki?curid=246035", "title": "Cyril Collard", "text": "Collard \u00e8 noto per le sue descrizioni artistiche - esposte senza alibi - di bisessualit\u00e0 e HIV, soprattutto nel suo romanzo e poi film autobiografico \"Notti selvagge\" (\"Les nuits fauves\").\nDichiaratamente bisessuale, Collard \u00e8 stato anche uno dei primi artisti francesi a parlare apertamente della sua condizione di sieropositivo.\nBiografia.\nCollard nacque in una famiglia liberale della piccola borghesia in Francia. Frequent\u00f2 una scuola cattolica a Versailles. Studi\u00f2 fisica all'\u00c9cole centrale de Lille (campus Universit\u00e0 di Lilla), ma in seguito decise di abbandonare gli studi.\nNotti selvagge.\nIl film semi-autobiografico \"Notti selvagge\" (\"Les nuits fauves\") del 1992 fu il primo e unico film diretto da Collard. \"Notti Selvagge\" vinse quattro premi C\u00e9sar (migliore montaggio, miglior film, migliore film d'esordio e migliore promessa femminile) nel 1993. Sfortunatamente Collard non visse abbastanza per ricevere i suoi riconoscimenti; mor\u00ec, infatti, tre giorni prima della consegna dei premi.\nAltri lavori.\nAll'inizio della sua carriera, Collard fece da assistente al regista Maurice Pialat e diresse sei video musicali, oltre a diversi programmi televisivi. Tra i video da lui diretti, qualcuno del gruppo franco-algerino Carte de S\u00e9jour, oggi sciolto, il cui cantante Rachid Taha \u00e8 uno dei pi\u00f9 famosi musicisti etno-rock in Francia.\nAIDS.\nL'esperienza personale di Collard con l'AIDS sicuramente influenz\u00f2 i suoi lavori. Mor\u00ec a causa di questa malattia all'et\u00e0 di 35 anni."}
{"id": "246036", "revid": "23390", "url": "https://it.wikipedia.org/wiki?curid=246036", "title": "Bisessuale", "text": ""}
{"id": "246037", "revid": "34392", "url": "https://it.wikipedia.org/wiki?curid=246037", "title": "Localizzazione software", "text": ""}
{"id": "246039", "revid": "125842152", "url": "https://it.wikipedia.org/wiki?curid=246039", "title": "Malcolm X", "text": "Fu uno dei pi\u00f9 grandi e discussi \"leader\" afroamericani del XX secolo. Una complessa evoluzione filosofica lo condusse alla conversione all'Islam sunnita che egli riteneva capace di abbattere ogni barriera etnica e ogni forma di discriminazione.\nBiografia.\nMalcolm X nacque a Omaha, in Nebraska, figlio di Earl Little e Louise Norton Little.\nSuo padre, predicatore battista e sostenitore di Marcus Garvey, mor\u00ec nel 1931, ufficialmente per essere stato investito da un tram; tuttavia, nella sua autobiografia, Malcolm sostenne che il padre era stato assassinato dallo stesso gruppo di sostenitori della \"supremazia bianca\", denominato \"Black Legion\" (Legione Nera), che aveva perseguitato la famiglia costringendola a trasferirsi pi\u00f9 volte e al quale si attribuiva l'incendio che aveva distrutto la loro casa due anni prima.\nLa madre di Malcolm, originaria di Grenada, era per met\u00e0 bianca, perch\u00e9 nata in seguito a uno stupro da parte di un bianco. A causa delle persecuzioni e delle controversie sulle reali cause della morte del marito, Louise soffr\u00ec in seguito di gravi e ripetuti crolli emotivi. Alcuni anni dopo la morte di Earl fu dichiarata insana di mente e rinchiusa in un istituto psichiatrico. I figli furono separati tra famiglie affidatarie diverse e orfanotrofi.\nMalcolm termin\u00f2 la scuola ottenendo i migliori risultati della sua classe ma, stando a quanto scritto nella sua autobiografia, abbandon\u00f2 gli studi quando il suo insegnante preferito gli disse senza mezzi termini che diventare un avvocato di fama non era \"un obiettivo realistico per un negro\". Lasciata la scuola, Malcolm ebbe i primi problemi con la legge che lo portarono in un centro di detenzione, da cui usc\u00ec per trasferirsi per qualche tempo a Boston, presso la sorella maggiore Ella Little Collins.\nIn seguito trov\u00f2 lavoro come lustrascarpe presso un \"night club\"; nella sua autobiografia, avrebbe ricordato di aver lustrato le scarpe a Duke Ellington e altri grandi musicisti neri. Inoltre trov\u00f2 anche lavoro come cameriere su un treno. Trasferitosi poi nel quartiere di Harlem, a New York, si diede a una serie di attivit\u00e0 illegali, fra cui spaccio di droga, gioco d'azzardo, sfruttamento della prostituzione, estorsione e rapina. Quando fu esaminato per la leva durante la seconda guerra mondiale, i medici lo trovarono psichicamente non adatto; in seguito, Malcolm X sostenne di aver finto una patologia mentale per evitare le armi.\nIl carcere e la militanza.\nIl 12 gennaio 1946, all'et\u00e0 di 20 anni, Malcolm fu arrestato e condannato a dieci anni di reclusione con l'accusa di violazione di domicilio, possesso illegale di armi da fuoco e furto. Alla Charlestown State Prison si guadagn\u00f2 il soprannome di Satana per il suo continuo imprecare urlando al cielo, specialmente contro Dio e la Bibbia.\nNel 1948, mentre era in carcere, Malcolm ricevette una lettera dal fratello Reginald che gli chiedeva di unirsi alla Nation of Islam (NOI). La NOI si autodefiniva una \"setta islamica militante\". La sua tesi centrale era che la maggior parte degli schiavi africani erano musulmani prima di venire catturati e che quindi i neri avrebbero dovuto riconvertirsi all'Islam. La NOI era inoltre un gruppo \"nazionalista nero\", ossia auspicava la creazione di una nazione nera separata all'interno degli Stati Uniti.\nMalcolm fu affascinato dagli insegnamenti del capofila della NOI, Elijah Muhammad. Con l'aiuto della sorella, riusc\u00ec a ottenere il trasferimento in una colonia penale a Norfolk dove aveva maggiore libert\u00e0; divenne un avido lettore e cerc\u00f2 nella storia e nella filosofia argomenti a favore delle teorie della NOI. Per arricchire la propria cultura e migliorare la propria grafia, arriv\u00f2 a trascrivere a mano un intero dizionario; quindi inizi\u00f2 a corrispondere con Elijah Muhammad quotidianamente. Alla fine Malcolm X fu scarcerato per buona condotta e sottoposto a libert\u00e0 vigilata, il 7 agosto 1952, prima dello scadere della sua condanna.\nIl nome.\nNel 1950 l'FBI apr\u00ec un fascicolo su di lui dopo che aveva scritto una lettera al presidente Truman, esprimendo le sue posizioni contro la guerra di Corea e dichiarandosi comunista. Fu nel medesimo anno che Little inizi\u00f2 a firmarsi \"Malcolm X\". Storicamente, agli schiavi neri negli Stati Uniti d'America veniva assegnato il cognome dei loro padroni. Sebbene non fosse figlio di schiavi, l'origine del suo cognome di nascita era riconducibile ai padroni presso cui avevano servito un tempo i suoi antenati. La scelta di \"X\" come cognome volle dunque rappresentare il rifiuto di accettare questo legame anagrafico con i padroni di un tempo. Inoltre, come dichiarato dallo stesso Malcolm, la \"X\", che in matematica rappresenta l'incognita, era atta a indicare la mancata conoscenza del proprio vero nome e delle proprie origini e pi\u00f9 in generale delle origini degli afro-americani portati via dalle loro terre natali.\nL'Islam e La Mecca.\nUscito di prigione, Malcolm X conobbe Elijah Muhammad a Chicago. Nel marzo del 1953, la CIA inizi\u00f2 a spiare le azioni di Malcolm: secondo alcuni informatori, infatti, Malcolm X si definiva \"comunista\" e, come tale, andava assiduamente controllato. Nell'archivio della CIA comparivano anche due lettere firmate da Malcolm X con lo pseudonimo \"Malachi Shabazz\"; il cognome \"Shabazz\", secondo Elijah Muhammad, si riferiva alla discendenza di un'antica \"nazione asiatica nera\". Nel maggio dello stesso anno, la CIA concluse che Malcolm X aveva una \"personalit\u00e0 asociale con tendenze paranoiche (schizofrenia paranoide pre-psicotica)\".\nNello stesso anno, Malcolm si trasfer\u00ec definitivamente presso Elijah Muhammad a Chicago, per tornare poi a Boston con il ruolo di \"Ministro del Tempio Numero 2 della Nazione dell'Islam\". Nei tempi successivi apr\u00ec numerosi altri templi, diventando ministro di molti di essi. La sua predicazione port\u00f2 moltissimi proseliti alla NOI; tra i pi\u00f9 celebri si ricorda Cassius Clay, che proprio aderendo alla NOI decise di cambiare il proprio nome in Muhammad Ali. Ben presto Malcolm X divenne il numero due del movimento e il braccio destro di Elijah Muhammad. Fra il 1952 e il 1963, certamente anche grazie al grande carisma di Malcolm, la NOI aument\u00f2 il numero di iscritti da 500 a 30\u00a0000.\nNel 1958 Malcolm spos\u00f2 Betty Dean Sanders (Betty Shabazz, o Betty X) a Lansing, nel Michigan. Ebbero sei figlie, che presero in seguito il nome \"Shabazz\": Atallah nel 1958, Qubilah nel 1960, Ilyasah nel 1962, Gamilah Lumumba nel 1964 e le gemelle Malaak e Malikah, nate dopo la morte di Malcolm, nel 1965.\nMentre lavorava per la NOI, Malcolm X giunse a conoscenza delle numerose relazioni amorose di Elijah Muhammad. Lo stesso Elijah si difese sostenendo che, come \"inviato di Dio\", aveva il diritto di avere pi\u00f9 mogli; tuttavia, egli non era sposato con nessuna delle giovani segretarie con le quali intratteneva rapporti e da ciascuna delle quali ebbe figli. Malcolm non volle mettere a tacere la cosa, mostrandosi polemico e apertamente contrariato, ma non abbandon\u00f2 il movimento.\nNell'estate del 1963, Malcolm constat\u00f2 che Elijah e molti altri Ministri di alto livello della NOI erano gelosi della sua popolarit\u00e0. Progressivamente in conflitto con l'organizzazione, espresse la propria critica circa la marcia su Washington, ribattezzandola la \"buffonata di Washington\" e dicendo che non trovava nulla di eccitante in una dimostrazione \"fatta da bianchi davanti alla statua di un presidente morto da cento anni e al quale, quando era vivo, noi non piacevamo\".\nNello stesso anno, in occasione dell'assassinio di John F. Kennedy alla fine di novembre, Malcolm comment\u00f2 piuttosto freddamente che la violenza che i Kennedy non erano riusciti a fermare gli si era \"ritorta contro\", aggiungendo che questo genere di cose non lo intristiva, ma lo rendeva felice. Queste dichiarazioni causarono un enorme scalpore e alla fine la NOI rinneg\u00f2 le parole di Malcolm, vietandogli di parlare in pubblico per novanta giorni. Molte di queste posizioni, che dividevano il movimento per i diritti dei neri, lo allontanarono ancora di pi\u00f9 dall'altro grande capofila afroamericano, gi\u00e0 da lui in passato duramente contestato, Martin Luther King, sostenitore della nonviolenza e avvicinatosi inoltre a Kennedy.\nNella primavera del 1963, Malcolm inizi\u00f2 a collaborare con Alex Haley alla scrittura del libro \"Autobiografia di Malcolm X\". L'8 marzo 1964 dichiar\u00f2 pubblicamente la sua separazione dalla NOI e il 12 marzo annunci\u00f2 la creazione di un nuovo movimento chiamato Muslim Mosque, Inc. La principale differenza ideologica fra il movimento creato da Malcolm X e la NOI \u00e8 l'abbandono del presupposto religioso come elemento di coesione per il popolo nero, posizione che aveva gi\u00e0 espresso nel discorso ai quadri di base del novembre 1963. Nel frattempo, tuttavia, Malcolm X si convert\u00ec all'islamismo ortodosso.\nIl 13 aprile del 1964 Malcolm lasci\u00f2 gli Stati Uniti d'America per recarsi in viaggio prima in Egitto e poi a Gedda, in Arabia Saudita. Non essendo in grado di parlare arabo, e avendo un passaporto statunitense, ebbe qualche difficolt\u00e0 a entrare nel paese; tuttavia, grazie all'intervento della stessa famiglia reale saudita, riusc\u00ec alla fine a completare il suo pellegrinaggio. Durante questa esperienza religiosa arriv\u00f2 per la prima volta a concepire l'Islam come una religione capace di abbattere qualsiasi barriera etnica.\nIl 21 maggio 1964 Malcolm X torn\u00f2 negli Stati Uniti come sunnita, col nuovo nome El-Hajj Malik El-Shabazz. Durante un importante discorso indirizzato all'intera nazione, proclam\u00f2:\nInsieme ad A. Peter Bailey e altri, Malcolm fond\u00f2 il distaccamento statunitense della Organizzazione per l'Unit\u00e0 Afro-americana o OAAU. Ispirandosi alla Organizzazione per l'Unit\u00e0 Africana (OAU), la OAAU decise di adottare una linea aconfessionale nella difesa dei diritti umani.\nLa morte.\nIl 14 febbraio 1965 Malcolm e la sua famiglia sopravvissero a un attentato dinamitardo contro la loro abitazione. Esattamente una settimana dopo, il 21 febbraio, Malcolm fu assassinato durante un discorso pubblico a Harlem, all'et\u00e0 di 39 anni, con sette colpi di arma da fuoco. Al funerale di Malcolm X, celebrato il 27 febbraio 1965 a Harlem, parteciparono oltre 1\u00a0500\u00a0000 persone. Il suo corpo fu sepolto nel cimitero di Ferncliff, a Hartsdale, New York.\nIn seguito alle indagini sull'attentato, tre membri della Nation of Islam (NOI) furono arrestati per il suo assassinio: Talmadge Hayer, Norman 3X Butler e Thomas 15X Johnson. Bench\u00e9 tutti e tre fossero stati condannati per omicidio nel marzo del 1966, il solo Hayer confess\u00f2 le proprie responsabilit\u00e0; solo in seguito vennero fatti altri nomi sui mandanti, tutti appartenenti alla Nation of Islam. Talmadge Hayer, conosciuto anche come Thomas Hagan, ha ottenuto la libert\u00e0 condizionale e il 27 aprile 2010 \u00e8 stato scarcerato. Norman 3X Butler e Thomas 15X Johnson noti rispettivamente come Muhammad Abdul Aziz e Khalil Islam sono stati scagionati nel novembre 2021 dopo mezzo secolo di condanna ingiusta e la morte di Khalil Islam nel 2009.\n\u00c8 probabile che Malcolm X temesse da tempo per la propria vita. Nel 1964, la rivista \"Life\" aveva pubblicato una famosa fotografia di Malcolm all'interno della sua abitazione, mentre spiava da dietro la finestra imbracciando una carabina; la didascalia recitava \"con tutti i mezzi necessari\", con chiaro riferimento alle minacce di morte rivolte al \"leader\" e al suo commento per cui \"si sarebbe difeso\" con un'arma."}
{"id": "246041", "revid": "22416", "url": "https://it.wikipedia.org/wiki?curid=246041", "title": "Sopravvissuti e sopravviventi", "text": "Sopravvissuti e sopravviventi \u00e8 il terzo album del cantante italiano Luciano Ligabue pubblicato dall'etichetta discografica Warner Music Italy su LP (catalogo 450 9 91688 1), musicassetta (450 9 91688 4) e CD (450 9 91688 2) nel 1993.\nDescrizione.\n\u00c8 l'ultimo lavoro insieme al produttore Angelo Carrara e ai Clan Destino (che per\u00f2 ritroviamo ancora in alcuni pezzi del successivo \"A che ora \u00e8 la fine del mondo?\"), la band che ha accompagnato l'artista nella prima fase della carriera, la collaborazione con i quali terminer\u00e0 a inizio 1994.\nNel 2008 \u00e8 stata pubblicata un'edizione deluxe del CD rimasterizzato (Warner Music Italy). Il 22 gennaio 2013 questa versione \u00e8 stata ristampata anche su LP in vinile con tiratura limitata a 500 copie.\nRappresenta quasi un punto di rottura rispetto ai due album precedenti, di cui mantiene i temi, ma con testi e sonorit\u00e0 completamente diversi. I testi di alcune canzoni appaiono pi\u00f9 introspettivi e pessimistici con musicalit\u00e0 dure molto vicine al rock, come nel singolo \"Ancora in piedi\" che apre l'album, in \"Lo zoo \u00e8 qui\" e in \"Dove fermano i treni\".\nNel 2015 in occasione della presentazione del terzo concerto a Campovolo ha dichiarato: \"Ho fatto degli scivoloni in carriera. Il pi\u00f9 clamoroso fu il terzo album: sembrava che la mia carriera fosse finita\".. Solo dopo il successo degli album successivi, questo disco sar\u00e0 riscoperto e rivalutato dai fan, grazie anche alla presenza di alcuni tra i pezzi pi\u00f9 amati della produzione del rocker di Correggio come \"Ho messo via\", \"Walter il mago\" e \"I duri hanno due cuori\".\nI video musicali.\nI primi due videoclip erano originariamente disponibili solo in videocassetta sull'home video \"Videovissuti e videopresenti\" del 1993; mentre \"Lo zoo \u00e8 qui\" solo sul doppio VHS \"\" (1997). In seguito sono stati inseriti tutti nei DVD \"Primo tempo\" del 2007 e \"Videoclip Collection\" del 2012, quest'ultimo distribuito solo nelle edicole.\nTracce.\nTesti e musiche di Luciano Ligabue.\nSuccesso commerciale.\nA causa delle sensazioni cupe e malinconiche che trasmette, l'album non riesce ad ottenere i risultati di vendita sperati e l'accoglienza iniziale del pubblico \u00e8 piuttosto fredda: non va oltre il terzo posto nella classifica italiana. L'album nel 1993 vendette 200.000 copie, complessivamente ne vender\u00e0 300.000."}
{"id": "246045", "revid": "88740", "url": "https://it.wikipedia.org/wiki?curid=246045", "title": "Citrus medica", "text": "Il cedro (\"Citrus medica\") \u00e8 un albero da frutto appartenente al genere \"Citrus\" (fam. delle Rutacee). \u00c8 ritenuta una delle tre specie di agrumi da cui derivano tutti i membri del genere oggi conosciuti, assieme al pomelo ed al mandarino. Il nome cedro, derivato dalla volgarizzazione del termine latino \"citrus\" \u00e8, per\u00f2, ambiguo in quanto coincide con la traduzione di \"cedrus\", nome dato alla conifera (i famosi cedri del Libano che fornirono il legno per tante imbarcazioni nel mondo antico); ecco perch\u00e9 in alcuni testi per l'agrume viene usato anche il termine citro.\nMorfologia.\nIl cedro \u00e8 un arbusto di medie dimensioni che pu\u00f2 raggiungere i 4-8 metri di altezza, \u00e8 sempreverde e latifoglia. I rami giovani sono rossastri o violetti, con foglie lunghe fino a 20\u00a0cm e verde scuro. I fiori sono grandi e crescono in gruppi da tre a dodici e sono molto profumati; i boccioli sono rossastri, ma il fiore aperto \u00e8 bianco. Il frutto \u00e8 grande 20 \u2013 30\u00a0cm, verde chiaro o giallino (nella sua fase matura), ovale o quasi rotondo, talvolta con una leggera protuberanza al peduncolo e un po' appuntito dalla parte opposta. La buccia \u00e8 molto ruvida ed eccezionalmente spessa. Costituisce fino al 70% del frutto, per cui \u2013 tolti pure i semi e la pellicola tra gli spicchi\u00a0\u2013 solo un 25-30% del cedro \u00e8 normalmente utilizzabile, anche se c'\u00e8 chi mangia il frutto compreso di buccia. Va detto, per\u00f2, che questo frutto si consuma fresco assai di rado.\nVariet\u00e0 \"Mano di Budda\".\nUna particolare variet\u00e0 di cedro \u00e8 la specie cosiddetta mano di Budda. In questa variet\u00e0 gli spicchi, invece che uniti l'un l'altro, si sviluppano separati in modo da sembrare per l'appunto una mano.\nOrigini e diffusione.\nSecondo Plinio il Vecchio, il cedro \u00e8 originario della Media, una vasta regione dell'Antica Persia (Asia Minore).\n\u00c8 giunto in Europa in tempi remoti, come indicato dall'origine dei termini in Greco antico (\"kedros\" o \"kitrion\") e in Latino (\"citrus\"), usati per indicare il cedro, entrambi derivanti dalla stessa radice appartenente alle \"lingue mediterranee\" ovvero pre-indoeuropee.\nIn Italia la conoscenza del cedro \u00e8 molto antica. Fu classificato da Plinio nella \"Naturalis Historia\" col nome di \"mela assira\". A quei tempi ancora non si usava tale frutto come alimento; il suo utilizzo a tale scopo si sarebbe diffuso solo due secoli pi\u00f9 tardi. Era invece usato come repellente per gli insetti nocivi come le zanzare, in maniera analoga alla citronella. Oggi il cedro \u00e8 principalmente coltivato e lavorato in Calabria, nella fascia costiera dell'Alto Tirreno cosentino che va da Tortora a Sangineto, denominata Riviera dei Cedri, dove sono presenti paesi che presentano vaste coltivazioni di Cedro tra cui Santa Maria del Cedro, dove oggi si concentra maggiormente la produzione, Scalea, Belvedere Marittimo, Santa Domenica Talao, Orsomarso e Buonvicino.\nAttualmente questo frutto \u00e8 coltivato soprattutto nell'area mediterranea, in Medio Oriente, India e Indonesia, ma anche in Australia, Brasile e negli USA. In molte localit\u00e0 indiane cresce pure spontaneamente.\nImpieghi.\nIl cedro viene impiegato principalmente nell'industria alimentare, per la preparazione di pietanze dolci o salate, marmellate e canditi, liquori e bevande rinfrescanti e cocktail (come il \"Green Star\", cocktail al cedro ideato dal \"MHM\" G. Conte); non mancano, per\u00f2, sperimentazioni nell'industria farmaceutica e cosmetica.\nL'essenza ricavata dal cedro \u00e8 per\u00f2 facilmente deteriorabile, per cui solitamente si usa corretta con l'essenza di \"cedrina\".\nLa cedrina (\"Citrus medica citrea gibocarpa\") \u00e8 una variet\u00e0 usata esclusivamente per la produzione dell'essenza. Visto che il cedro \u00e8 scarsamente utilizzabile come frutto fresco, si \u00e8 cercato di sviluppare delle variet\u00e0 adatte all'uso industriale. Dalla cedrina si estrae un olio essenziale con forte odore di cedro; consistente perlopi\u00f9 di limonene, citrale e altri terpeni.\nIn medicina si utilizza per la preparazione di infusi. Gli steroli contenuti nell'albedo sono un ottimo rimedio contro il colesterolo.\nVariet\u00e0.\nIl cedro conta un gran numero di variet\u00e0; quella pi\u00f9 diffusa in Italia \u00e8 coltivata in Calabria, sulla Riviera dei Cedri, ed \u00e8 denominata \"\"Liscia diamante\",\" comunemente detta di Santa Maria del Cedro. In Sicilia \u00e8 tipica quella bitorzoluta (\"\"vozza vozza\", a bassa acidit\u00e0, buona per il consumo crudo), mentre in Campania se ne coltiva una molto acida, dall'albedo amarognolo, e una dolce e grossa (\"sfusato\"\").\nLe variet\u00e0 di cedro si dividono in due categorie: quelle a polpa dolce e quelle a polpa acida.\nTra quelle straniere \u00e8 da menzionare il cedro di Corsica a polpa dolce.\nUna menzione particolare va fatta per il cedro giudaico o etrog (\"Citrus medica var. ethrog\") che viene usata dai credenti ebrei per Succot o Festa delle capanne. \u00c8 una variet\u00e0 coltivata in Grecia, Etiopia e soprattutto in Israele, ma anche in Calabria nella \"Riviera dei Cedri\", in cui ogni anno giungono i rabbini di numerose comunit\u00e0 ebraiche alla ricerca del cedro perfetto.\nA differenza di tutti gli altri agrumi, possiede una percentuale maggiore di \"albedo\" (la parte bianca della buccia) rispetto alla polpa .\nArte.\nIn arte, fino al XVII secolo il \"Citrus medica\" \u00e8 stato spesso confuso col cedro del Libano, per cui \u00e8 facile vedere dipinto un cedro (agrume) per indicare invece la conifera. Tra gli esempi noti, uno \u00e8 Marco Palmezzano, pittore del XVI secolo, in cui il cedro, dipinto come agrume, ha sempre valore di simbolo religioso di origine biblica: nel dipinto dell\"'Immacolata\" (1510), ecco, in alto a destra, apparire un bel \"cedro\" pieno di frutti che sta al posto di un cedro del Libano.\nTradizioni popolari.\nA Santa Maria del Cedro, paese della provincia di Cosenza che prende il nome proprio dal cedro, si festeggiano ogni anno il \"Cedro Festival\" (agosto), la \"Festa della Raccolta del Cedro\" (ottobre) ed il \"Cedro Etno Festival\" (dicembre).\nNella citt\u00e0 di Forl\u00ec, la festa dedicata al Santo Servita Pellegrino Laziosi, il 1\u00ba maggio, \u00e8 caratterizzata dalla tradizionale fiera del cedro.\nAnche a Bibbona (Livorno), nel giorno di Pasquetta, si tiene la festa del cedro, in ricordo dell'antica usanza locale di servirsi di questo frutto come dazio."}
{"id": "246049", "revid": "767487", "url": "https://it.wikipedia.org/wiki?curid=246049", "title": "A che ora \u00e8 la fine del mondo?", "text": "A che ora \u00e8 la fine del mondo? \u00e8 il quarto album di Luciano Ligabue, pubblicato dalla Warner Music Italy su CD (catalogo 450 9 98171 2) e musicassetta (450 9 98171 4) nel 1994.\nDescrizione.\nAutoprodotto, \u00e8 stato definito dall'artista come una raccolta di \"schegge sparse\", ovvero di brani incisi in tempi diversi e slegati fra loro. \u00c8 l'ultimo lavoro in collaborazione con i Clan Destino e il primo in cui Ligabue collabora con altri musicisti. Rappresenta una sorta di transizione tra la fase iniziale della carriera dell'artista, con i primi tre album prodotti da Angelo Carrara (collaborazione interrotta nei mesi antecedenti questa pubblicazione), e quella che seguir\u00e0 con \"Buon compleanno Elvis\" insieme alla nuova formazione denominata \"La Banda\" e al produttore Fabrizio Barbacci.\nIl 27 novembre 2008 viene pubblicata una versione rimasterizzata del CD (Warner Music Italy catalogo 518 6 51652 5), la confezione contiene un libretto di 40 pagine che spiega la genesi di ciascun brano dell'album e contiene le vignette della storia di Gino, fumetto scritto da Ligabue e disegnato da Gigi Cavalli Cocchi.\nI video musicali.\nTutti i videoclip sono stati inseriti nei DVD \"Primo tempo\" del 2007 e \"Videoclip Collection\" del 2012, quest'ultimo distribuito solo nelle edicole.\nTracce.\nTesti e musiche di Luciano Ligabue, eccetto dove indicato.\nFormazione.\nAltri musicisti.\n\"A che ora \u00e8 la fine del mondo?\"\nNegrita in \"L'han detto anche gli Stones\"\nSuccesso commerciale.\nNel 1994 raggiunge la 6\u00aa posizione nella classifica italiana, risultando il 50\u00ba album pi\u00f9 venduto in quell'anno.\nComplessivamente otterr\u00e0 un buon successo, conquistando 3 dischi di platino."}
{"id": "246050", "revid": "461628", "url": "https://it.wikipedia.org/wiki?curid=246050", "title": "Gaeta", "text": "Gaeta \u00e8 un comune italiano di abitanti della provincia di Latina nel Lazio meridionale.\nGeografia fisica.\nTerritorio.\nSorge nel golfo omonimo sul Mar Tirreno e dista circa 90\u00a0km da Napoli e 130\u00a0km da Roma. Nel Golfo di Gaeta, che si estende dal promontorio del Circeo a Capo Miseno, sfociano i fiumi Garigliano e Volturno.\nOrigini del nome.\nLe origini del nome di Gaeta (in latino: \"Cai\u0113ta\", in greco \"Kai\u00e8ta\", \u039a\u03b1\u03ca\u03ad\u03c4\u03b1) sono tuttora avvolte nella leggenda:\nStoria.\nStoria antica.\nI primi insediamenti nel territorio di Gaeta risalgono al IX-X secolo a.C. Successivamente, tutta l'area costiera del golfo fu parte integrante della regione popolata dagli antichi Aurunci, stanziati tra il fiume Liri, il Volturno e la zona del vulcano di Roccamonfina. Solo nel 345 a.C. il territorio di Gaeta fin\u00ec sotto l'influenza di Roma.\nDurante il periodo romano Gaeta divenne un luogo di villeggiatura molto rinomato, frequentato da imperatori, ricchi patrizi, consoli e famosi senatori dell'epoca. A favorire la loro venuta fu anche la costruzione di una nuova strada romana, la Via Flacca, pi\u00f9 breve rispetto all'Appia. Il territorio gaetano, al confine tra Lazio e Campania, era situato in epoca preimperiale all'interno di quell'area geografica denominata \"Latium adjectum\" (\"Latium Novum\"). Tale nome era riferito ai territori \"aggiunti\" al \"Latium vetus\" (\"Latium antiquum\") in seguito alle prime conquiste di Roma verso Sud, con la conseguente scomparsa di altri popoli preromani (Volsci, Equi, Ernici e Ausoni-Aurunci). Ormai gi\u00e0 con Augusto e la sua riforma amministrativa, i territori di Gaeta ricadevano nella regione unica formata dal \"Latium vetus e dal Latium adjectum\" che i romani chiamavano con il nome \"Latium\". Il \"Latium\" terminava perlopi\u00f9 lungo l'attuale confine con la Campania delineato dal fiume Liri-Garigliano, risultando amministrativamente unito alla stessa Campania attraverso la \"Regio I Latium et Campania\", una delle undici regioni dell'Italia augustea.\nDel periodo romano restano visibili molte vestigia, alcune delle quali sulla sommit\u00e0 di Monte Orlando, come il Mausoleo di Lucio Munazio Planco, console romano, prefetto dell'Urbe, generale sia di Giulio Cesare (attravers\u00f2 con lui il fiume Rubicone, fu al suo fianco nelle campagne galliche) che di Marco Antonio e Ottaviano detto Augusto.\nMedioevo.\nCon la caduta dell'Impero romano d'Occidente inizi\u00f2 un periodo buio di transizione, caratterizzato da continui saccheggi prima da parte delle popolazioni barbariche e in seguito dai Saraceni. Proprio per la sua caratteristica posizione su una penisola naturale, facilmente difendibile, Gaeta si trasform\u00f2 gradualmente in un \"castrum\": la citt\u00e0 fu fortificata con cinte murarie e sulla zona alta dell'antico borgo medioevale sorse il castello a difesa dell'abitato; allo stesso tempo le popolazioni delle zone limitrofe si trasferirono all'interno delle mura per trovare ospitalit\u00e0, rifugio e protezione.\nLe prime notizie del castello risalgono al VI secolo nella guerra contro i Goti, nel X secolo se ne fa cenno all'interno delle carte del \"Codex diplomaticus cajetanus\", ma notizie certe della sua esistenza si hanno solo nel XII secolo.\nLa prima importante documentazione sull'esistenza di una flotta gaetana risale all'anno 812, allorquando il patrizio bizantino Gregorio, governatore della Sicilia, incalzato dalla minaccia araba, fu costretto a chiedere aiuto al duca di Napoli e agli altri ducati campani. Alle sollecitazioni di Gregorio risposero Gaeta e Amalfi che, con le loro navi (unite a quelle di Costantinopoli), sconfissero la flotta araba al largo di Lampedusa.\nGi\u00e0 nel IX secolo Gaeta si rese autonoma dall'autorit\u00e0 imperiale bizantina e nell'anno 839 la carica di \"Ipato\" venne assunta da Costantino I, figlio del conte Anatolio (capostipite della famiglia Caetani) e di fatto primo sovrano di Gaeta riconosciuto. Il ducato di Gaeta conquist\u00f2 gradualmente la sua indipendenza e rest\u00f2 in vita per oltre due secoli, nel corso dei quali Gaeta ebbe una propria solidit\u00e0 militare, un'autonomia politica, un'autonomia giurisdizionale, dei propri istituti giuridici civici, una propria moneta (il \"follaro\") e un considerevole sviluppo economico attraverso i traffici commerciali marittimi.\nNel periodo che va dall'839 al 1140 Gaeta pu\u00f2 essere considerata a pieno titolo anche una repubblica marinara. I gaetani difesero le loro libert\u00e0 e l'indipendenza del ducato attuando una saggia e talvolta spregiudicata azione politica e militare. Risultarono in tal senso rilevanti le alleanze stipulate con i principali Stati autonomi del meridione d'Italia per combattere le continue scorrerie saracene, ma anche i patti stipulati con gli stessi musulmani per la difesa del ducato dalle mire espansionistiche del papato. Particolarmente significativa l'alleanza che port\u00f2 alla costituzione della Lega campana, di cui si fece principale promotore papa Leone IV per la difesa di Roma. Nell'estate dell'849 la Lega campana fu protagonista della battaglia di Ostia, immortalata con un celebre affresco da Raffaello nelle stanze vaticane (Raffaello, Battaglia di Ostia). Una flotta costituita dalle navi delle repubbliche di: Amalfi, Gaeta, Napoli e Sorrento, sotto la guida del console Cesario di Napoli, sbaragli\u00f2 i saraceni che si apprestavano a sbarcare presso Ostia con l'intento di operare l'invasione e la distruzione di Roma. Successivamente, nel 915, il duca di Gaeta Giovanni I contribu\u00ec alla costituzione della Lega Cristiana che sconfisse i saraceni nella battaglia del Garigliano, altro importante episodio bellico, la cui conclusione fu determinante per eliminare in modo definitivo la presenza araba nel Centro Italia.\nIl ducato di Gaeta rest\u00f2 pienamente indipendente fino all'inizio del XII secolo, quando il duca Riccardo III fu deposto dal Principe di Capua, dopo la conquista della citt\u00e0 del 1140, ad opera di Ruggiero II di Sicilia della dinastia degli Altavilla. Quest'ultimo fu comunque assai benevolo nei confronti di Gaeta lasciandole numerosi privilegi, a partire da una moneta propria e da una significativa autonomia politica, tanto da permetterle di preservare, al pari di Amalfi, l'antico e glorioso carattere di repubblica marinara. Con Ruggero II nacque quello che per i successivi sette secoli sar\u00e0, tranne il periodo del vicereame spagnolo (1504-1707) e della dominazione austriaca (1707-1734), un regno unitario, indipendente e sovrano, l'unico in tutta Europa a conservare integralmente per cos\u00ec lungo tempo i suoi limiti territoriali, con Gaeta a fungere in pi\u00f9 occasioni da capitale \"de facto\" e strategica citt\u00e0 di confine con lo Stato della Chiesa.\nDurante il governo della dinastia di origine sveva, Gaeta vide particolarmente rafforzata la sua funzione di \"chiave di accesso\" al regno. Federico II di Svevia venne in diverse occasioni a Gaeta e, durante le lotte tra guelfi e ghibellini, cre\u00f2 delle fortificazioni per difendere meglio i confini: nel 1223 fece costruire quelle per il castello di Gaeta (che quindi era gi\u00e0 esistente all'epoca).\nDurante il governo delle dinastie di origine angioina e angioina-durazzesca (1266-1442) la citt\u00e0 continu\u00f2 a ricoprire un ruolo rilevante nello scenario politico e militare del regno. Dal 1378 fu per qualche anno la residenza dell'antipapa Clemente VII, alleato della Regina Giovanna I. Dal 1387 vi si stabil\u00ec, temporaneamente in esilio, l'erede al trono Ladislao dei d'Angi\u00f2-Durazzo, che celebr\u00f2 in citt\u00e0, il 21 settembre 1389, le sue nozze con Costanza di Chiaramonte, figlia del conte di Modica e Vicario del Regno di Sicilia, Manfredi III Chiaramonte. Salito successivamente al trono, re Ladislao fu particolarmente riconoscente nei confronti di Gaeta concedendole ulteriori e importanti privilegi tesi a rafforzare la sua autonomia. Anche la futura regina Giovanna II, sorella di Ladislao, soggiorn\u00f2 per molto tempo a Gaeta, dove scelse di farsi incoronare nel 1419.\nDal 1435 Alfonso V d'Aragona fece di Gaeta la base per la conquista del trono di Napoli a discapito di Renato, ultimo sovrano della dinastia Angioina a regnare nel Meridione d'Italia, sconfitto definitivamente nel 1442. Fu con l'arrivo della dinastia Aragonese che alcuni influenti personaggi locali, passati in disgrazia, vennero costretti ad abbandonare Gaeta, tra cui Giovanni Caboto, che si rifugi\u00f2 a Venezia nel 1461, prendendone la cittadinanza 15 anni dopo. Durante questo periodo la citt\u00e0 fu munita di un nuovo castello, il cosiddetto \"Alfonsino\", adibito a reggia, mentre il vecchio (chiamato \"Angioino\") fu ampliato e unito al nuovo. Per tutta la seconda met\u00e0 del secolo XV la citt\u00e0 fu governata dalla dinastia aragonese; fra le varie importanti personalit\u00e0 succedutesi al governo della piazzaforte spicca nel 1501 il barone Diomede de Gemmis di Castel Foce, cognato del futuro governatore di Milano Andrea Caiano e membro di un casato derivante da un'antica famiglia patrizia romana trapiantata nel regno di Napoli.\nI sovrani aragonesi, al pari dei predecessori, capirono quanto fosse strategicamente rilevante il possesso di Gaeta per la difesa del regno, per cui vollero ulteriormente fortificarla con l'aggiunta di due nuove cinte murarie (non pi\u00f9 esistenti). Gaeta sub\u00ec ben quattordici assedi che coincisero con importanti e spesso cruciali avvenimenti storici, a partire dalla sconfitta del ducato di Gaeta (con annessione al Regno di Sicilia) fino all'ultimo assedio, decisivo per i destini del regno delle Due Sicilie, quello tenuto nel 1860-'61 dalle truppe del generale Enrico Cialdini (che sar\u00e0 poi nominato duca di Gaeta) e dopo il quale si ebbe la proclamazione del Regno d'Italia.\nStoria moderna.\nCon la dominazione spagnola, iniziata nel 1504, lo Stato unitario del Sud Italia, nato nel 1140 in seguito alle conquiste di re Ruggero II, perse per la prima volta la sua indipendenza divenendo un vicereame, ci\u00f2 nonostante il ruolo di \"piazzaforte\" di Gaeta fu ancor pi\u00f9 accentuato e la citt\u00e0 fu dotata su ordine di Carlo V di nuovissime fortificazioni bastionate, alle pendici del Monte Orlando, aggiornate contro le ultime e pi\u00f9 potenti armi da fuoco.\nNel 1571 si radun\u00f2 nel porto di Gaeta la flotta pontificia che, al comando dell'ammiraglio Marcantonio Colonna, salp\u00f2 il 24 giugno 1571 per unirsi al resto della flotta cristiana, comandata da don Giovanni d'Austria, per combattere i saraceni. Il comandante della flotta pontificia aveva ricevuto il 20 giugno 1571 dal Papa San Pio V lo Stendardo di Lepanto, realizzato in seta, che doveva essere issato sulla nave ammiraglia pontificia.\nL'ammiraglio Colonna, nella Cattedrale di Gaeta, davanti alle reliquie di Sant'Erasmo di Antiochia, protettore dei marinai e veneratissimo patrono della citt\u00e0, fece voto che se avesse vinto avrebbe donato lo Stendardo di Lepanto alla stessa Cattedrale e lo avrebbe posto ai piedi del santo. La battaglia navale tra la flotta della \"Lega Santa\" e la flotta dell'Impero ottomano ebbe luogo il 7 ottobre 1571 a Lepanto e fu vinta dalle forze cristiane. Al suo ritorno in Gaeta Marcantonio Colonna mantenne fede al giuramento fatto e oggi lo stendardo \u00e8 esposto nel museo diocesano.\nNel 1734 Gaeta fu conquistata da Carlo di Borbone, poi Carlo III di Borbone quando divenne Re di Spagna, fondatore del ramo napoletano della dinastia dei Borbone. Con Carlo il Regno di Napoli riconquist\u00f2 dopo 230 anni la sua indipendenza tornando ad essere lo Stato-Nazione pi\u00f9 esteso e importante della penisola.\nNel 1815, durante la guerra austro-napoletana, fu assediata delle forze anglo-austriache. Le forze napoletane dovettero arrendersi.\nIl 25 novembre 1848 il papa Pio IX si rifugi\u00f2 a Gaeta, ospite di re Ferdinando II di Borbone, in seguito alla proclamazione della Repubblica Romana ad opera di Giuseppe Mazzini, e vi rimase fino al 4 settembre 1849, periodo durante il quale Gaeta fu sede istituzionale e capitale \"de facto\" dello Stato della Chiesa, rappresentando il massimo centro di riferimento politico-religioso di tutto il mondo della cristianit\u00e0. E fu proprio durante questo soggiorno che papa Pio IX, secondo la tradizione illuminato dallo Spirito Santo durante le sue preghiere presso la Cappella d'Oro, decise di scrivere l'enciclica \"Ubi Primum\" con cui interrogava l'Episcopato cattolico sulla opportunit\u00e0 di proclamare il Dogma dell'Immacolata Concezione, cosa che avvenne al suo ritorno a Roma.\nIl 13 febbraio 1861 Francesco II di Borbone si arrese a Gaeta, ultimo baluardo del suo regno, capitolando, dopo 102 eroici giorni di resistenza ai bombardamenti e all'assedio delle truppe sabaude del generale Enrico Cialdini (assedio di Gaeta 1860-1861): cess\u00f2 cos\u00ec di esistere il Regno delle Due Sicilie.\nIl Borgo di Gaeta, frazione di Gaeta fuori le mura, con Regio Decreto del 15 marzo 1897, divent\u00f2 comune autonomo sotto la spinta decisiva di una sua ristretta ma influente cerchia di esponenti liberali. Prese il nome di \"Comune di Elena\" in onore dell'allora principessa Elena, futura regina d'Italia. Trenta anni dopo, esattamente con Regio Decreto del 17 febbraio 1927, i Comuni di Gaeta e di Elena vennero nuovamente uniti sotto il nome Gaeta. Il Borgo si identific\u00f2 quindi come rione Porto Salvo, mentre la parte della citt\u00e0 fortificata come rione Sant'Erasmo.\nSempre nel corso del 1927, precisamente il 6 febbraio, Gaeta perse l\u2019antica e famosa qualifica di piazzaforte per diventare un'importante base della Marina Militare italiana, pi\u00f9 in particolare il suo porto and\u00f2 a costituire la principale base navale del Mar Tirreno insieme al porto de La Spezia.\nLa citt\u00e0 di Gaeta era parte importante dell'antica provincia di Terra di Lavoro del Regno di Napoli (avente per capoluogo Capua sino al 1818 e poi Caserta) e poi Regno delle Due Sicilie, rappresentandone uno dei cinque capoluoghi di distretto fino al 1860. All'interno del Regno d'Italia la provincia fu mantenuta con lo stesso nome e il medesimo capoluogo e fu suddivisa, in base alla legge Rattazzi, in circondari. Gaeta fu capoluogo di circondario fino al 1927 (insieme a Caserta, Sora, Nola e Piedimonte d'Alife). Quando il regime fascista nel 1927 riorganizz\u00f2 gli ambiti amministrativi territoriali italiani, volendo quel regime abolire i circondari e sopprimere la provincia di Terra di Lavoro, incorpor\u00f2 Gaeta nella provincia di Roma, dopodich\u00e9, nel 1934, nella neo-istituita provincia di Littoria, oggi provincia di Latina. Dal 1970, con l'istituzione delle regioni a statuto ordinario, Gaeta fa dunque parte del Lazio.\nMonumenti e luoghi d'interesse.\nEdifici religiosi.\nCattedrale dei Santi Erasmo e Marciano.\nLa cattedrale dei Santi Erasmo e Marciano e di Santa Maria Assunta venne edificata nell'XI secolo su una preesistente chiesa dedicata a Santa Maria del Parco del VII secolo, e fu consacrata da papa Pasquale II nel 1106. Dopo il disastroso terremoto del 1231, fu ricostruita in stile gotico con una struttura a sette navate, per poi esser restaurata in stile neoclassico da Pietro Paolo Ferrara alla fine del XVIII secolo; in tale occasione, lo spazio interno venne ridotto a tre navate con cappelle laterali, tramite la realizzazione di sovrastrutture.\nLa facciata neogotica del 1903 si affaccia sull'angusta via del Duomo; in mattoncini con decorazioni in pietra chiara, presenta sulla sommit\u00e0 la statua in ghisa dell\"Immacolata\". Dal pronao, dove si trovano le statue dei due santi patroni Erasmo e Marciano, si accede, tramite il portale, alla navata centrale, coperta col volta a botte cassettonata e illuminata da finestre a lunetta. Lungo le due navate laterali si aprono quattro cappelle per lato contenenti altari barocchi in marmi policromi, due dei quali provengono dalla chiesa di Santa Caterina d'Alessandria, attualmente chiusa al culto.\nIl Succorpo di Sant'Erasmo si trova sotto l'abside, che \u00e8 stata costruita alla fine del XVI secolo e rifatta a partire dal 1619 da Jacopo e Dionisio Lazzari. Il succorpo \u00e8 a navata unica, ideato come custodia delle reliquie di diversi santi e riccamente decorato con pitture e marmi. In fondo all'abside rettangolare, si trova l'altare barocco in marmi policromi, anch'esso del Lazzari, sormontato dalla pala di Giovanni Filippo Criscuolo raffigurante \"Madonna col Bambino con San Michele Arcangelo attorniato da una corte di sei angeli\" (met\u00e0 del XVI secolo), posta dove originariamente trovava luogo lo Stendardo di Lepanto. Nel presbiterio, \u00e8 custodito il pregevole \"candelabro del cero pasquale\", del XIII secolo, con \"Storie della vita di Cristo e di Sant'Erasmo\".\nIl campanile del duomo di Gaeta si trova alle spalle della chiesa, dove si trovava l'entrata della prima chiesa. Risale al XII secolo ed \u00e8 opera di Nicola (o Niccol\u00f2) dell'Angelo, che oper\u00f2 anche nella concattedrale di Sutri e nella basilica di San Paolo fuori le Mura a Roma. La possente mole, in stile romanico con influssi arabo-normanni, \u00e8 costituita da tre piani con bifore, sormontati dal cupolino ottagonale. All'interno della strombatura posta alla base della torre, ci sono dei sarcofagi di epoca romana e due bassorilievi marmorei raffiguranti la storia di \"Giona e il pistrice\". Il campanile della cattedrale di Gaeta, insieme a quello di Amalfi con cui ha notevoli analogie, rappresenta un eccellente esempio di arte medievale dell'Italia centro meridionale.\nSantuario della Santissima Annunziata.\nLa chiesa della Santissima Annunziata venne costruita tra il 2 maggio 1321 e il 1352 (anno in cui venne consacrata) alle porte dell'antica citt\u00e0 di Gaeta, lungo l'unica via d'accesso al centro abitato, come luogo di culto annesso all'omonimo stabilimento ospedaliero. Nel XVII secolo, la chiesa gotica venne radicalmente restaurata in stile barocco su progetto di tre esponenti della famiglia Lazzari: Andrea cur\u00f2 la realizzazione della nuova facciata, Jacopo della cappella del Santissimo Sacramento e Dionisio dell'apparato decorativo interno.\nLa facciata, opera di Andrea Lazzari, \u00e8 sormontata dal campaniletto a vela con orologio in maioliche. Un secondo campanile, gotico, \u00e8 situato nei pressi dell'abside, sul lato destro, mentre lungo la fiancata sinistra si apre l'antico portale laterale gotico, con lunetta affrescata raffigurante l\"Annunciazione\".\nL'interno del santuario \u00e8 a navata unica, ed \u00e8 dominato dalla tinta celeste delle pareti, con elementi decorativi in stucco in colore bianco. Lungo la navata, che \u00e8 coperta dalle volte a crociera gotiche originarie, vi sono due altari marmorei, ciascuno dei quali \u00e8 sormontato da una pala di Luca Giordano: a sinistra l\"Adorazione dei Pastori\", a destra \"Ges\u00f9 crocifisso\". L'aula termina con l'abside rettangolare, all'interno della quale si trova il pregevole \"coro ligneo\" di Colangelo Vinaccia; la parete di fondo \u00e8 interamente occupata dal polittico di Andrea Sabatini da Salerno, risalente al 1521. L'altare maggiore e la balaustra del presbiterio in marmi policromi, nonch\u00e9 le cantorie in finto marmo, la cassa dell'antico organo a canne, posto sulla cantoria di sinistra, restaurato e riposto dopo circa 70 anni di mancanza dopo l'accurato restauro operato dal maestro Alessandro Girotto, che ha ricostruito pure la cassa del lato destro e il \"Crocifisso\", sono opera di Dionisio Lazzari. L'organo a canne venne costruito da Giuseppe de Martino alla fine del XVII secolo e venne probabilmente suonato anche da Alessandro Scarlatti. Alle spalle del santuario, con portale su via dell'Annunziata, vi \u00e8 la Cappella dell'Immacolata Concezione o \"Cappella d'Oro\", detta cos\u00ec perch\u00e9 ha la volta a botte costituita da cassettoni di legno intagliati e dorati, che ha alle pareti 19 tele raffiguranti scene della vita di Ges\u00f9 e della Madonna, opere di Criscuolo, lo stesso che ha fatto i santi del polittico fondale insieme a Scipione Pulzone che si \u00e8 occupato dell\"Immacolata\", che si trova al centro di esso. Dal 25 marzo 2009, la chiesa della Santissima Annunziata \u00e8 stata elevata a santuario gemellato con il santuario di Nostra Signora di Lourdes, perch\u00e9 il Dogma cattolico dell'Immacolata Concezione, proclamato da papa Pio IX l'8 dicembre 1854 con la bolla \"Ineffabilis Deus\", era stato meditato dal papa nella sua permanenza forzata in Gaeta durante le ore passate in meditazione a pregare davanti al quadro della Madonna presente all'interno della \"Cappella d'Oro\". Anche papa Giovanni Paolo II il 25 giugno 1989 in occasione della visita alla citt\u00e0 di Gaeta volle pregare nella Grotta d'Oro.\nAd oggi, insieme alla Chiesa di Santa Maria della Sorresca, rientra nei beni dell'IPAB \"Stabilimento della SS. Annunziata ed annessi\". All'interno dell'IPAB \u00e8 ospitato l'archivio storico che conserva importanti documenti che fotografano l'attivit\u00e0 assistenziale svolta dalla SS. Annunziata nei 700 anni della sua esistenza, come pure documenti diplomatici, atti amministrativi e testamenti, tra cui gli Statuta Privilegia et Consuetudinis Civitatis Caietae (XVI sec.).\nTempio di San Francesco.\nIl tempio di San Francesco ha sostituito un edificio di culto precedente, fondato dallo stesso Francesco nel 1222 e presso il quale dimorava durante la sua permanenza a Gaeta. Questa venne ricostruita in stile gotico per volere di Carlo II d'Angi\u00f2, con struttura di carattere monumentale, nel XIV secolo e, nel XIX secolo, Ferdinando II delle Due Sicilie affid\u00f2 a Giacomo Guarinelli un radicale restauro dell'edificio, durante il quale vennero sovrapposte alla struttura trecentesca decorazioni neogotiche.\nIl sagrato \u00e8 preceduto da una grande scalinata, al centro della quale si trova la \"statua della Religione\" con in mano la croce, opera di Luigi Persico. La slanciata facciata neogotica ha un bel portale strombato ed un grande rosone; \u00e8 decorato dalle sculture marmoree raffiguranti i due sovrani che vollero la costruzione e la ricostruzione della chiesa e del santo dedicatario. L'interno a tre navate, dominato dal colore giallo dei muri, \u00e8 illuminato da grandi finestre con vetrate policrome. Nell'abside poligonale, dominata dalla statua del \"Redentore\", si trova l'altar maggiore in stile neogotico, realizzato in stucco dipinto a finto marmo; in fondo a ciascuna delle due navate laterali, vi \u00e8 un altare in marmi policromi.\nChiesa di Santa Maria di Porto Salvo.\nLa chiesa di Santa Maria di Porto Salvo \u00e8 situata nell'omonimo quartiere, originariamente abitato prevalentemente da pescatori, \u00e8 anche detta \"degli Scalzi\" poich\u00e9 era anticamente tenuta dai frati agostiniani scalzi.\nLa chiesa venne costruita su progetto di Dionisio Lazzari nel XVII secolo ed \u00e8 in stile barocco. Il suo interno, dominato dal colore celeste delle pareti, \u00e8 a navata unica con cappelle laterali; alle spalle del pregevole altare maggiore in marmi policromi, all'interno di una nicchia con elaborata cornice marmorea, vi \u00e8 la venerata statua processionale della \"Madonna di Porto Salvo\"; annesso alla chiesa \u00e8 l'oratorio detto della \"Congrega dei Pescatori\", con pavimento in maioliche policrome, altare marmoreo e decorazione in stucco sulle pareti e sulla volta.\nSulla chiesa insiste la parrocchia dei Santi Cosma e Damiano, che prende il nome dalla vicina chiesa, gravemente danneggiata dai bombardamenti della seconda guerra mondiale e successivamente restaurata senza per\u00f2 ricostruire le campate distrutte.\nChiesa di San Giacomo Apostolo.\nLa chiesa di San Giacomo Apostolo \u00e8 situata lungo via dell'Indipendenza, nel quartiere di Porto Salvo. Venne costruita tra il 1517 e il 1605 in stile barocco, con unica navata con cappelle laterali, e successivamente rimaneggiata. I lavori pi\u00f9 importanti furono quelli del 1965, quando vennero demolite la facciata e la parete di fondo dell'abside, e in stile moderno si provvedette a ricostruire il prospetto e a realizzare una nuova abside a pianta quadrangolare, quest'ultima collegata alla navata tramite quella antica.\nAll'interno della chiesa, \u00e8 custodito l'antico altare maggiore barocco proveniente dalla scomparsa chiesa di San Montano e ivi trasferito nel XIX secolo; la sua pala, fino al 1993 al centro dell'ancona e attualmente sulla parete di destra dell'antica abside, raffigura una \"Sacra Conversazione\" ed \u00e8 opera di Santillo Sannini (1695).\nSantuario della Santissima Trinit\u00e0.\nIl Santuario della Santissima Trinit\u00e0, anche detto \"della Montagna Spaccata\", \u00e8 situato sulla fiancata occidentale del Monte Orlando, prospiciente Serapo.\nFu edificato nell'XI secolo, sorge su una fenditura nella roccia che giunge fin nella \"grotta del Turco\", creatasi, secondo la leggenda, al tempo della morte di Cristo, quando si squarci\u00f2 il velo del tempio di Gerusalemme. Nel 1434 dall'alto dei due costoni di roccia si stacc\u00f2 un macigno che and\u00f2 ad incastrarsi pi\u00f9 in basso tra le pareti della fenditura, al di sopra dell'ingresso sul mare della grotta; Su di esso, nel XVI secolo, venne realizzata una cappella, raggiungibile tramite una scalinata che porta nelle viscere della montagna; lungo di essa, che percorre la stretta spaccatura di roccia, \u00e8 possibile notare sulla parete di destra un distico latino con a fianco la cosiddetta \"mano del Turco\", la forma di una mano (le cinque dita nella roccia) che, secondo la leggenda, si sarebbe formata nel momento in cui un \"miscredente\" marinaio turco, che non credeva, cio\u00e8, alla storia che gli era stata raccontata sulla causa della spaccatura nella roccia, si era appoggiato alla roccia che miracolosamente divenne morbida sotto la sua pressione formando l'impronta della mano.\nLa chiesa, in stile barocco, si articola in un'unica navata con volta a botte lunettata e diverse cappelle laterali; l'abside quadrangolare ospita l'altare maggiore novecentesco, sormontato dalla tela di Raimondo Bruno \"Sant'Erasmo e la Madonna affidano Gaeta alla protezione della Santissima Trinit\u00e0\" (1850 circa).\nQui pregarono numerosi pontefici, tra cui Pio IX, sovrani, vescovi e santi, tra cui Bernardino da Siena, Ignazio di Loyola, Leonardo da Porto Maurizio, San Paolo della Croce, Gaspare del Bufalo e San Filippo Neri. La leggenda vuole che San Filippo Neri avesse vissuto all'interno della Montagna Spaccata dove esiste un giaciglio in pietra nota ancora oggi come \"Il letto di San Filippo Neri\". Il santuario \u00e8 sede dei missionari del P.I.M.E..\nChiesa della Santissima Addolorata.\nLa chiesa della Santissima Addolorata sorge lungo via Annunziata, sul lato opposto rispetto allo Stabilimento della Santissima Annunziata. Essa \u00e8 la cappella dell'annesso convento delle Suore crocifisse adoratrici dell'Eucaristia, gi\u00e0 delle Mantellate serve di Maria che, nel XIX secolo, vi avevano stabilito un collegio per ragazze nobili.\nLa chiesa, costruita nel XIV secolo e originariamente dedicata a San Gregorio Magno, venne radicalmente restaurata tra il 1853 e il 1855 in stile neogotico da Ferdinando Travaglini, che anche progett\u00f2 la facciata neoclassica, con ripida rampa di scale che collega la strada alla navata, posta quest'ultima ad un livello superiore.\nL'interno \u00e8 costituito da un'unica navata con due campate con volta a crociera decorata con stucchi raffiguranti le \"Litanie lauretane\"; nella seconda campata si aprono a sinistra la cappella dedicata a san Filippo Benizi, con statua lignea policroma del santo, a destra una finestra con grata, dalla quale la famiglia reale seguiva le celebrazioni. Nella parete di fondo dell'abside si apre una triplice nicchia con arco a sesto acuto, all'interno della quale vi \u00e8 un gruppo scultoreo con al centro la statua della \"Madonna Addolorata\" (XIX secolo).\nChiesa di Santa Maria della Sorresca.\nLa chiesa di Santa Maria della Sorresca prende il nome dall'evento miracoloso in virt\u00f9 del quale venne costruito l'edificio religioso: il 16 aprile 1513, infatti, un'immagine raffigurante la \"Madonna col Bambino\" posta nei pressi dei depositi di sorra (derivato della lavorazione del tonno) della famiglia Albito, oper\u00f2 un miracolo.\nLa chiesa venne costruita in forme barocche, forse su progetto di Andrea Lazzari, tra il 1617 e il 1635; venne arricchita con la realizzazione della cantoria, dell'altare maggiore e del confessionale, opere di Dionisio Lazzari e, alla fine del secolo successivo, di due altari laterali progettati da Pietro Paolo Ferrara. La chiesa, chiusa al culto nel 1966, da allora, pur non essendo mai stata sconsacrata, \u00e8 sede di saltuarie manifestazioni culturali. \nL'organo della chiesa di Santa Maria della Sorresca a Gaeta \u00e8 di valore storico ed artistico.\nL'esterno \u00e8 caratterizzato dalla facciata, realizzata nel 1855 (originariamente la chiesa era sprovvista di un ingresso monumentale) probabilmente su progetto di Ferdinando Travaglini, con ripida scalinata d'accesso. L'interno, in stile barocco, \u00e8 ottagonale, coperto con cupola.\nChiesa di San Giovanni a Mare.\nLa chiesa di San Giovanni a Mare \u00e8 situata nei pressi della cattedrale, prospiciente il mare. L'edificio venne edificato nel X secolo dal duca di Gaeta Giovanni IV e ricostruito in seguito al terremoto del 1213; arricchito con decorazioni barocche, queste sono state demolite nella prima met\u00e0 del XX secolo. L'edificio presenta come caratteristiche la cupola in stile arabo e il pavimento leggermente inclinato per permettere il defluire delle acque del mare nei periodi di alta marea essendo stata eretta nelle vicinanze del mare, all'esterno della cinta muraria, parzialmente demolita agli inizi degli anni sessanta. L'interno \u00e8 a tre navate e a croce latina; sono visibili alcuni lacerti superstiti dell'apparato decorativo a fresco dei secoli XIII e XIV, che ornava le pareti, le volte e le absidi. L'altare maggiore \u00e8 stato composto nel 1928 riutilizzando come paliotto la lastra di un sarcofago romano.\nChiesa di San Domenico.\nLa Chiesa di San Domenico, che \u00e8 officiata solo in occasione della memoria del santo patrono (8 agosto), venne costruita nel XIV secolo insieme all'annesso convento dell'Ordine dei frati predicatori, che venne soppresso nel 1809. Gli arredi barocchi, nel XIX secolo, vennero spostati in altre chiese della diocesi e l'edificio venne privato di tutte le decorazioni barocche con i restauri nei primi anni del XX secolo. Si presenta a due navate, una maggiore ed una minore, a destra. Priva di decorazioni, al centro dell'abside vi \u00e8 il semplice altare maggiore in pietra. Annesso al luogo di culto \u00e8 l'ampio edificio dell'ex convento, con chiostro quadrangolare, dominato dalla torre campanaria del XII secolo, unico elemento superstite della precedente chiesa di Santa Maria della Maina.\nAltre chiese.\nSituata nei pressi della chiesa di San Domenico, venne costruita nel XIV secolo come chiesa annessa al monastero delle monache benedettine; venne restaurata internamente agli inizi del XVIII secolo in stile barocco da Domenico Antonio Vaccaro, mentre l'aspetto neoclassico dell'esterno risale ai lavori del 1852, condotti da Ferdinando Travaglini. L'edificio, esternamente con facciata a capanna nella quale si aprono l'unico portale e il rosone circolare, \u00e8 a navata con volte a crociera, caratterizzata dalla presenza di un'ampia cantoria sopra l'ingresso; le modanature barocche in stucco delle pareti e della volta, sottolineano la sottostante struttura gotica, rimasta inalterata. A ridosso della parete di fondo, l'altare maggiore in marmi policromi.\nGi\u00e0 dedicata a san Tommaso apostolo, sorge lungo via Aragonese e trae l'attuale denominazione dall'omonima confraternita laicale, fondata nel 1571 presso la chiesa di San Domenico e ivi trasferita nel 1809 insieme ad alcuni arredi marmorei barocchi, quali elementi dell'attuale altare maggiore e della balaustra che cinge il presbiterio. L'edificio \u00e8 costituito da una navata gotica, coperta con volte a crociera estradossate, che si articola in due campate: la prima ospita, nell'ampia cantoria, il coro dei confratelli, mentre ai lati della seconda si aprono due cappelle ottocentesche. La statua processionale della \"Madonna col Bambino\" risale al XVIII secolo, mentre la pala dell'altare maggiore \u00e8 un dipinto di Sebastiano Conca raffigurante la \"Madonna del Rosario con i santi Domenico e Caterina da Siena\" (1737).\n\u00c8 la cappella maggiore del cimitero comunale, situato nel quartiere Serapo, alle pendici della collina della Catena. Costruita tra il 1850 e il 1854, \u00e8 in un sobrio stile neoclassico, influenzato dall'architettura tardobarocca. L'edificio \u00e8 inserito nel complesso di strutture che costituiscono l'ingresso monumentale del camposanto, tra cui il \"sacrario dei garibaldini\", cripta situata al di sotto del sagrato. L'interno, dominato dall'alternanza dei colori bianco e celeste delle pareti, \u00e8 a navata unica, terminante con un'abside quadrangolare coperta con volta a padiglione. Originariamente sull'altare maggiore in marmi policromi vi era una tela di pittore ignoto raffigurante la \"Madonna col Bambino\", attualmente presso la pinacoteca del Centro Storico Culturale \"Gaeta\".\nSituata nel quartiere Piaja, lungo la strada per Formia, venne costruita nel XVII secolo e pesantemente rimaneggiata a partire dalla met\u00e0 del XX secolo, cos\u00ec da perdere qualsiasi riferimento (ad eccezione della struttura) alle sue caratteristiche originarie barocche. La chiesa, esternamente caratterizzata dal campaniletto a vela, internamente presenta un'unica navata coperta con volta a botte lunettata, con cappelle poco profonde senza altari, terminante con un'abside rettangolare.\nSituata sulla piana di Montesecco, tra Serapo e il centro storico, venne costruita nel 1964 per volere dell'arcivescovo Lorenzo Gargiulo, che trova sepoltura nella chiesa. L'edificio, insieme a tutto il complesso parrocchiale, \u00e8 in stile moderno e venne progettato da Antonio Petrilli e Pasquale Marabotto. La chiesa, a pianta quadrata, presenta un alto ambiente centrale circondato da un basso deambulatorio. Alla destra dell'altare, vi sono i resti dell'altare maggiore della demolita chiesa di San Biagio (rimane solo il tabernacolo, dopo che sono stati demoliti i due angeli che costituivano la base dell'altare laterale).\nSituata nei pressi del tratto urbano della via Flacca, sulla sommit\u00e0 che domina Serapo sul lato opposto rispetto a Monte Orlando, nel luogo dove la tradizione religiosa vuole che sia comparsa la Madonna con il Bambino, con in mano una catena, simbolo del peccato da spezzare. La chiesa, costruita nel XVII secolo e ampliata nel XIX secolo e nel XX, \u00e8 l'unica della citt\u00e0 ad avere la pianta a croce greca; l'altare maggiore barocco proviene dalla chiesa di San Giovanni a Mare.\nLa chiesa si trova in via dei Frassini e fu costruita, insieme all'attiguo complesso parrocchiale, tra il 2009 e il 2014 su progetto di Linda De Luca, ed inaugurata il 26 dicembre dello stesso anno. Sede dell'omonima parrocchia eretta nel 1986 (che inizialmente si riuniva in locali provvisori), \u00e8 costituita da un'aula rettangolare suddivisa in tre navate asimmetriche da pilastri cilindrici, delle quali la maggiore terminante con l'abside quadrangolare (che ospita il presbiterio, costituito da arredi mobili provvisori) e quella di destra con la cappella del Santissimo Sacramento. Il soffitto della navata centrale \u00e8 in legno ed \u00e8 a unico spiovente digradante verso l'ingresso.\nLa chiesa, situata nella zona di Serapo, venne edificata a partire dal 1965 su progetto di Riccardo Morandi, secondo un'idea del parroco don Giuseppe Viola che volle rivisitare in chiave moderna le peculiarit\u00e0 delle antiche chiese gaetane. Consacrata nel 1999 ed elevata a santuario nel 2014, \u00e8 in stile moderno, con semplice struttura a tre navate.\nCappelle mariane rurali.\nLe cappelle mariane rurali di Gaeta si trovano sparse sul territorio. Dedicate alla Madonna, popolarmente chiamate \"Madonnelle\", sono inserite all'interno di un complesso architettonico costituito dal luogo di culto (di modeste dimensioni), da un arcone in muratura che passa al di sopra della strada antistante e, in alcuni casi, anche dall'annessa canonica. Sono quattro:\nLa loro esistenza \u00e8 legata alla devozione da parte dei contadini nei confronti della Vergine Maria, invocata come protettrice del lavoro nei campi e dei raccolti, che affonda le sue radici nella religione romana e nel culto della dea Cerere. Queste cappelle acquisirono un importante ruolo di centro religioso in occasione dell'assedio di Gaeta del 1860-1861 e della seconda guerra mondiale, quando la popolazione sfollata si trasfer\u00ec nelle campagne.\nAl di fuori dell'antico centro abitato vi erano anche altre cappelle attualmente scomparse, come Santa Maria delle Grazie all'Arcella, Santa Maria di Casaregola (citata in un documento del 1180), l'Assunta al Pizzone, la Madonnella di Serapo e Santa Maria della Treglia.\nChiese sconsacrate.\nLa chiesa di Santa Maria in Pensulis, la pi\u00f9 antica della citt\u00e0 tuttora esistente, venne costruita nell'XI secolo ruotando di 90\u00b0 l'orientamento di un edificio precedente di dimensioni pi\u00f9 piccole, del quale inglob\u00f2 la parete destra (convertita in facciata) e quella di fondo; nel XIII secolo furono edificate le volte a crociera gotiche. Durante la permanenza a Gaeta di Ladislao di Durazzo, re di Napoli, e di sua moglie Costanza Chiaramonte, che soggiornarono insieme alla corte nella citt\u00e0 dal 1387 al 1399, la chiesa svolse la funzione di cappella palatina. La titolazione a Lucia di Siracusa si affianc\u00f2 all'originaria a partire dal XV secolo per poi sostituirsi ad essa dal XVIII in poi. Nel 1646 e nel 1755 la chiesa venne restaurata: in tali occasioni venne decorata con elementi barocchi, demoliti nel 1934-1937, quando venne ricondotta ad un ipotetico stile vicino, ma pi\u00f9 scarno, a quello originario. Nel 1966 la chiesa venne chiusa al culto e sconsacrata nel 1972.\nL'edificio \u00e8 in stile romanico e presenta una pianta basilicale con tre navate, delle quali la centrale terminante con un'abside semicircolare, senza transetto. Internamente, nelle prime due campate della navata di destra, vi sono i resti della parete di fondo e dell'abside della chiesa altomedievale, ornate con affreschi realizzati a pi\u00f9 riprese tra l'VIII-IX secolo e il XV. Esternamente, sul fianco sinistro, lungo via Ladislao, si apre un portale laterale, con protiro.\nSi trova in vicolo Caetani, tra la cattedrale e il palazzo De Vio. Documentata per la prima volta nel dicembre 1021 fu nel medioevo di propriet\u00e0 dell'abbazia di Montecassino, e poi parrocchia; dal 1671 al 1806 venne retta dagli scolopi, i quali avevano una loro scuola nell'attiguo edificio attualmente adibito a palazzo arcivescovile. La chiesa, sconsacrata nel 1814, venne in gran parte distrutta nel bombardamento della notte da l'8 e il 9 settembre 1943 e i suoi resti sono stati convertiti in spazio espositivo all'aperto. Permangono le sei colonne di spoglio che dividevano l'ambiente in tre navate ed \u00e8 ancora visibile nella sua interezza la navata laterale destra, con tracce di affreschi medioevali.\nSituata nel centro storico, nei pressi del castello Angioino-Aragonese, venne fondata nel X secolo e ha acquisito la sua attuale conformazione nel corso dell'ampliamento medioevale dei secoli XIII-XIV. La struttura si compone di un'unica navata gotica articolata in due campate, terminante con un'abside poco profonda; le decorazioni e gli altari in stucco sono in stile barocco, mentre nella prima campata vi \u00e8 un affresco quattrocentesco attribuito a Giovanni da Gaeta e raffigurante il santo titolare e un santo benedettino. L'avancorpo con cantoria risale alla fine del XIX secolo ed ha inglobato il precedente campanile a vela, non pi\u00f9 visibile. La chiesa \u00e8 priva di una facciata vera e propria e si accede al suo interno tramite due portali che si aprono lungo la fiancata sinistra, che d\u00e0 su un piccolo slargo. Attualmente l'edificio \u00e8 la sede locale del Consorzio universitario di economia industriale e manageriale (CUEIM).\nOpera di Giacomo Guarinelli, si trova lungo via Angioina, non lontano dal tempio di San Francesco. Fu costruita tra il 1855 e il 1856 per volere di Ferdinando II delle Due Sicilie in luogo dell'antica chiesa dedicata a sant'Onofrio (documentata dalla fine del XV secolo); utilizzata dai militari nel corso dell'assedio di Gaeta del 1860, venne sconsacrata lo stesso anno e cadde in abbandono. La struttura \u00e8 caratterizzata da una fastosa decorazione neogotica sia esterna, sia interna. L'ambiente, al quale \u00e8 affiancata la sacrestia, \u00e8 costituito da un'unica navata di tre campate, coperta col volta a crociera, nel quale si trovavano tre altari marmorei ottocenteschi, rimossi dopo la chiusura al culto; sia nella facciata, sia nella parete di fondo si apre un rosone circolare.\nSorse nel XIV secolo come romitorio e si trova lungo via Aragonese, ai piedi del castello. La facciata \u00e8 preceduta da un piccolo slargo che costituiva l'antico sagrato, e al centro di essa si apre il portale barocco, con cornice marmorea sormontata da un timpano semicircolare spezzato; sulla destra, il campaniletto a vela ad unico fornice. La copertura \u00e8 a volte a crociera estradossate. L'interno, privato delle sue decorazioni, \u00e8 costituito da un'unica navata di due campate, con due cappelle per lato, terminante con un'abside.\nSi trova alla sommit\u00e0 della salita degli Albito, a monte della chiesa di Santa Maria della Sorresca; gi\u00e0 presente nel X secolo, acquis\u00ec l'attuale conformazione gotica nel XIV secolo. Attualmente \u00e8 adibita a giardino privato in seguito al crollo di gran parte della volta nel corso del bombardamento del settembre 1943. All'esterno \u00e8 caratterizzata dalla torre campanaria, probabilmente del XIII secolo e riconvertita in abitazioni private, e dell'edicola mariana posta lungo la parete di destra e ricavata dall'antico portale laterale. L'interno presenta ancora, seppur in cattivo strato di conservazione, le decorazioni barocche del XVII-XVIII secolo in stucco e scagliola, quali cornici e altari.\nVenne costruita agli inizi degli anni 1930 come luogo di culto della residenza estiva del Pontificio Collegio Irlandese, nei pressi del confine con il comune di Formia; fu consacrata il 19 ottobre 1932 dall'arcivescovo di Dublino Edward Joseph Byrne. Nella seconda met\u00e0 del XX secolo, l'intero complesso venne convertito in struttura ricettiva e la chiesa, sconsacrata, adibita a ristorante. L'edificio conserva intatte le sue caratteristiche originarie; esternamente presenta un portico neoclassico a tre arcate in facciata. L'interno \u00e8 costituito da un'unica aula terminante con un'ampia abside poligonale, le cui pareti sono decorate da affreschi monocromi con motivi allegorici e vegetali; al centro, il ciborio marmoreo, con elementi musivi.\nSi trova alle pendici del versante meridionale del monte Conca, in posizione dominante sulla piana di Arzano. Citata per la prima volta nel 1231, \u00e8 in stato di abbandono; presenta integra la sua struttura gotica con navata unica di tre campate coperta con volte a crociera estradossate, senza abside. All'interno vi sono tracce di affreschi e una grande macina in pietra, testimone quest'ultima della riutilizzazione a scopi agricoli della ex chiesa.\nSorge in localit\u00e0 Pontone, lungo le sponde dell'omonimo torrente, nei pressi del confine con il comune di Itri e del viadotto della ferrovia Formia-Gaeta. Documentata fin dal 1185, assunse l'attuale conformazione nel XIV secolo; era probabilmente annessa ad un cenobio, i resti di parte del quale si trovano nei pressi della chiesa. L'edificio, in avanzato stato di degrado ed in parte invaso dalla vegetazione, \u00e8 costituito da un'unica navata di tre campate, coperta con volte a crociera ogivali estradossate (delle quali ne rimane soltanto una). La facciata, nella quale si apre il portale con stipiti in pietra, era preceduta da un portico. L'ultima campata \u00e8 separata dalle altre due mediante un tramezzo edificato in seguito al riutilizzo della struttura per scopi agricoli; all'interno di quest'ultima vi sono numerosi lacerti dell'originaria decorazione a fresco, risalenti al primo quarto del XIV secolo e riconducibili all'ambito cavalliniano. Le pitture, in avanzato stato di degrado, presentano all'interno di una partitura geometrica a due ordini sovrapposti (dei quali rimane soltanto quello inferiore) figure monumentali di \"Santi\". Secondo il \"Codex diplomaticus cajetanus\" il nome della chiesa \u00e8 dovuto al fatto che fosse dedicata all'arcangelo Gabriele, la cui ricorrenza fino al Concilio Vaticano II era nel mese di marzo.\nSorge sulla sommit\u00e0 del colle omonimo, nel rione Spiaggia. Venne fondato dal vescovo Francesco II Gattola nel 1327 e la sua chiesa consacrata nel 1357; anche prima della soppressione avvenuta nel 1809, fu utilizzato in vari modi per scopi militari, mentre nel 1837-1838 venne provvisoriamente individuato come cimitero. Attualmente l'intero complesso versa in stato di rovina; delle antiche strutture gotiche sono chiaramente individuabili il chiostro con tracce di affreschi cinquecenteschi, la sala capitolare (con le fosse di comunicazione con i sotterranei per le sepolture), la chiesa e le celle, situate al primo piano dell'ala nord-est e caratterizzate dal profilo delle perdute volte estradossate.\n\u00c8 situato nella piana di Arzano, all'interno dell'area dell'ex raffineria. Fu fondato nel 1295 da monaci cistercensi ed \u00e8 attualmente in stato di abbandono. Il complesso, diroccato e originariamente recintato da mura, \u00e8 costituito dall'edificio monastico cui \u00e8 affiancata la chiesa gotica, di grandi dimensioni.\nArchitetture civili.\nPalazzo comunale.\nIl palazzo comunale sorge in piazza XIX maggio, sul versante orientale dell'istmo di Montesecco; la posizione dell'attuale \u00e8 la medesima dell'edificio precedente, scelta poich\u00e9 baricentrica fra i due centri abitati di Gaeta e di Elena. Il palazzo, edificato nel 1949-1959 su progetto di Amedeo Gonzales e Vincenzo Moccolupi, venne completato e modificato nel 1957-1958 da Nello Ena e Candeloro Corbo e dotato della torre civica.\nL'esterno \u00e8 caratterizzato dal paramento murario esterno in travertino e laterizio. Alla sua destra, si eleva la torre civica, a pianta quadrangolare, sormontata dalla cella campanaria all'interno della quale \u00e8 installato un concerto di campane che riproduce, all'inizio di ogni ora, il carillon del Big Ben di Londra. Alla base la torre \u00e8 circondata da una pensilina aggettate che, sul lato anteriore, presenta un altorilievo in ceramica smaltata raffigurante il \"Lavoro della citt\u00e0 di Gaeta\", nel quale sono rappresentati (da sinistra): navigatori di alto corso, la vetreria, i cantieri navali, contadini e vignaioli, pescatori, studenti ed emigrati. La sala consiliare ospita una copia del dipinto di Sebastiano Conca \"Santi Erasmo e Marciano benedicono la citt\u00e0 di Gaeta\" (1749), attualmente custodito presso la pinacoteca del Centro Storico Culturale \"Gaeta\".\nPalazzo della Cultura.\nIl palazzo della Cultura \u00e8 costituito dall'ex caserma Cosenz, in via dell'Annunziata, costruita nella seconda met\u00e0 del XIX secolo. Esso ospita la biblioteca e la pinacoteca del Centro Storico Culturale \"Gaeta\", nella quale sono esposti - tra le altre opere - alcuni frammenti architettonici di epoca romana, nonch\u00e9 affreschi medievali staccati provenienti dalla ex chiesa di Santa Lucia (\"Vescovo\", \"Madonna col Bambino e santa\", \"Santi Pietro e Giovanni Battista\") e dalla chiesa di San Domenico (\"Sant'Orsola e le Vergini\").\nPalazzo De Vio e Museo Diocesano.\nSorse come residenza vescovile probabilmente contemporaneamente allo spostamento della cattedrale da Formia a Gaeta (IX secolo) e trae il suo nome dal cardinale Tommaso De Vio che fu vescovo dal 1517 al 1534 e che ristruttur\u00f2 l'edificio in forme rinascimentali. Nel 1771 divenne sede del seminario e tale rimase fino agli anni 1960; cess\u00f2 di essere episcopio nel 1806; nel XIX secolo fu oggetto di un importante intervento di restauro e ampliamento verosimilmente su progetto di Federico Travaglini, con l'edificazione dell'odierna facciata principale su via Duomo. La facciata settentrionale, rivolta verso vicolo Caetani e il mare, ingloba l'antica torre Georgia (alla cui base \u00e8 situata la posterla del X secolo) e presenta numerose finestre di foggia medievale.\nAttualmente il palazzo ospita il \"Museo Diocesano e della Religiosit\u00e0 del Parco dei Monti Aurunci\", aperto nel 1956 nei locali soprastanti l'atrio della cattedrale e ivi trasferito agli inizi del XXI secolo. La raccolta accoglie dipinti, suppellettili liturgiche e libri corali provenienti da chiese della citt\u00e0 e dell'arcidiocesi; fra le opere esposte, una stauroteca bizantina in oro e smalti, tre rotoli di Exultet su pergamena del XI secolo, parte degli affreschi trecenteschi della Cappella d'Oro, il \"Trittico dell'Incoronazione della Vergine\" di Giovanni da Gaeta (1456, dalla ex chiesa di San Lucia in Gaeta), lo \"Stendardo di Lepanto\" di Girolamo Siciolante da Sermoneta (1570, gi\u00e0 nella cattedrale) e un calice e un ostensorio donati da papa Pio IX (1848-9).\nStabilimento della Santissima Annunziata.\nVenne fondato nel 1321 insieme all'omonima chiesa annessa come ricovero per i poveri e gli ammalati fuori dall'allora circuito murario della citt\u00e0. L'edificio \u00e8 caratterizzato dalla lunga facciata su via dell'Annunziata e dal monumentale passaggio ad arco che scavalca quest'ultima e lo collega alla dependance con giardino. All'interno si trovano due cortili quello catalano con loggiato e quello barocco; su quest'ultimo prospetta la cosiddetta \"cappella del conservatorio\" (sconsacrata), con portale marmoreo sormontato da un timpano triangolare di Andrea Lazzari, che custodiva un polittico di Giovanni Filippo Criscuolo (1536); quest'ultima opera, insieme ad altre appartenenti all'istituto come i lacerti di affreschi gotici della cappella d'Oro, alcune tele, delle suppellettili d'argento (fra le quali la \"Fuga in Egitto\" del XIV secolo) e paramenti sacri, fa parte dell'esposizione permanente allestita all'interno dello Stabilimento, nei locali dell'antico ospedale. \u00c8 tuttora visibile la corsia, costituita da un unico ampio ambiente voltato con ballatoio a met\u00e0 dell'altezza, sul quale si trova un altare ligneo con dipinto di Sebastiano Conca raffigurante la \"Morte di San Giuseppe\" (anni 1740).\nPalazzo Arcivescovile.\nSorge alle spalle della cattedrale, lungo via Docibile, prospiciente il molo Santa Maria. Venne costruito tra il 1732 e il 1739 come collegio dagli scolopi che officiavano l'adiacente chiesa di San Salvatore e, dopo la chiusura della scuola nel 1806, divenne episcopio. Nel XIX secolo fu rifatta la facciata verso il mare con la realizzazione dell'attuale loggiato su pi\u00f9 ordini. La facciata principale, su piazza dell'Episcopio, \u00e8 caratterizzata dalla presenza dell'ampio portale marmoreo, ascrivibile a Domenico Antonio Vaccaro.\nPalazzo San Giacomo e Pinacoteca d'Arte Contemporanea.\nIl palazzo nella attuale Via de Lieto 2/4 fu costruito dalla famiglia Spina presso il castello Angioino nel XVI secolo. Nel 1750 un discendente di questi, Francescantonio Spina, trasferitosi da Gaeta a Castellone (oggi Formia) vendette il palazzo a Giuseppe Diaz che, a sua volta, lo alien\u00f2 a favore del Governo nel 1792. Questi, lo ampli\u00f2 per trasformarlo in succursale dell'Ospedale Militare di Gaeta. Oggi ospita la Pinacoteca Comunale d'Arte Contemporanea \"Antonio Sapone\" che nel tempo ha allestito mostre sia su artisti locali che su artisti internazionali come Alberto Burri, Alberto Magnelli, Hans Hartung, Paul Jenkins, Alvaro Siza e altri.\nPalazzo reale di Ladislao.\nSituato nella via omonima, nei pressi della chiesa di Santa Lucia, fu utilizzato da Ladislao di Durazzo come palazzo reale durante la sua permanenza a Gaeta. Dell'antico palazzo, che doveva essere di notevoli dimensioni, rimangono alcuni elementi inglobati in tre palazzi costruiti in epoche successive: l'imponente portale in marmo con lo stemma di casa Durazzo e l'atrio con lo scalone centrale, un secondo portale gotico con un monogramma scolpito simboleggiante il \"Christus,\" parte dell'originaria cornice i cui filari orizzontali sono realizzati alternativamente con blocchi squadrati di travertino e con pietra scura.\nPalazzo reale di Carlo III, gi\u00e0 Gattola-Di Transo.\nSorgeva nel luogo dove ora si trova la scuola elementare Giuseppe Mazzini in via Faustina nel luogo anticamente detto \"Vetrera\". Originariamente di propriet\u00e0 del Marchese Riccardo Maria Gattola, pass\u00f2 come dote dell'unica sua figlia Maria Giuseppa ai Di Transo nella persona di Don Pietro. Questi ospit\u00f2 numerose volte nel suo palazzo il re Carlo III, dal momento che il castello superiore era stato definitivamente adibito a caserma dagli austriaci. Il 13 luglio 1738 ebbe luogo nel palazzo l'imeneo di Carlo III e Amalia di Sassonia. Nel 1835 il palazzo fu acquistato per uso di Palazzo Reale dal Governo mediante il pagamento di 1487 lire in favore del Marchese Di Transo. A partire dal 26 novembre 1848 e per tutta la durata del suo soggiorno gaetano, papa Pio IX alloggi\u00f2 nel palazzo, ospite di Ferdinando II. Dopo l'Unit\u00e0 d'Italia il palazzo divenne sede del Comando della Fortezza e del Presidio Militare e fu distrutto da mine tedesche nell'ottobre del 1943. Un ponte di ferro, demolito nel 1961, collegava il Palazzo Reale alla Batteria Favorita.\nPalazzo reale di Ferdinando II.\nTuttora esistente, ha l'ingresso principale al numero 34 di via Annunziata nella contrada detta \"la Riccia\". Fu costruito nel 1852 da Ferdinando II per suo uso, demolendo vecchi palazzi di propriet\u00e0 di famiglie notabili di Gaeta, tra cui gli Ernandes e i Politi, che vennero risarcite con un canone di 3472 lire. Il complesso, di notevoli dimensioni, \u00e8 composto da 87 stanze e originariamente comprendeva la Villa Reale retrostante, in seguito donata alla citt\u00e0 di Gaeta dallo stesso re e oggi in abbandono. Un ponte in ferro collegava la struttura alla prospiciente Cortina dell'Addolorata, mentre una grata traforata ancora visibile nella contigua chiesa della Santissima Addolorata permetteva alla famiglia reale di seguire le celebrazioni senza uscire dal palazzo. L'edificio \u00e8 di propriet\u00e0 del demanio militare ed \u00e8 attualmente adibito ad alloggi per famiglie di militari.\nArchitetture militari.\nCastello Angioino-Aragonese.\nSorge nell'area pi\u00f9 alta del quartiere medioevale, sulla sommit\u00e0 della collina che domina il porto. Si compone di due edifici adiacenti: il pi\u00f9 antico \u00e8 il \"castello Angioino\" (ala occidentale), risalente probabilmente al VI-VII secolo e fatto fortificare da Federico II di Svevia tra il 1222 e il 1234 e ampliare da Carlo II di Napoli nel 1289; sede del carcere militare dal 1862 al 1980, \u00e8 caratterizzato da una pianta irregolare e dalla presenza di cinque torrioni circolari dei quali, quello coperto con cupola, ospitante la cappella fatta realizzare da Ferdinando II delle Due Sicilie nel 1849. Il \"castello Aragonese\" (ala orientale) fu costruito da Carlo V d'Asburgo dopo il 1536 ed \u00e8 sede delle caserme \"Cavour\" e \"Mazzini\" della Guardia di Finanza; l'edificio si sviluppa intorno ad un cortile centrale quadrangolare con esternamente quattro torrioni angolari, dei quali quello nord-occidentale (detto \"torre Alfonsina\") pi\u00f9 alto rispetto agli altri; la facciata principale, rivolta a nord \u00e8 caratterizzata da possenti contrafforti e dai resti (nella parte sommitale) del campanile a vela dell'orologio.\nMura.\nLa pi\u00f9 antica cerchia muraria della citt\u00e0 di cui si abbia testimonianza fu costruita dall'imperatore Antonino Pio alla fine del II secolo. Una nuova cerchia venne realizzata probabilmente nel VI secolo includendo l'area afferente alle attuali via Ladislao e via Pio IX. In seguito al rifacimento del IX secolo dell'ipato Docibile I, seguiva la costa dai pressi di punta Stendardo alla chiesa di Santa Maria del Parco inglobando l'antico foro (l'odierna piazza Cavallo), e proseguiva fino all'attuale salita degli Albito, raggiungendo poi il versante meridionale del promontorio ed il castello. Un primo ampliamento lo si ebbe sotto Giovanni I intorno al 920 e sono visibili attualmente alcuni resti in via Docibile, nei pressi della confluenza in via Duomo. Ulteriori lavori furono intrapresi da Federico II di Svevia, mentre Alfonso V d'Aragona fece scavare nel secondo quarto del XV secolo un profondo fossato (successivamente colmato) a ridosso del versante occidentale delle mura. Carlo V d'Asburgo fu l'autore dell'ultimo ampliamento delle mura che inglobarono l'intero attuale centro storico della citt\u00e0 seguendo il litorale settentrionale lungo le pendici del monte Orlando, con rifacimenti sotto Carlo III di Spagna e Ferdinando II delle Due Sicilie, delle quali sono visibili ampi brani sul lungomare Caboto, nei pressi del santuario della Santissima Annunziata.\nAttualmente rimangono cinque porte:\nGran Guardia.\nLa Gran Guardia \u00e8 situata tra piazzale Caboto e piazza Traniello; venne costruita nel 1768 su progetto di Pietro Paolo Ferrara in stile neoclassico come sede del comando della guarnigione di Gaeta e successivamente adibita a circolo ufficiali per poi cadere in disuso. La facciata principale \u00e8 caratterizzata dalla presenza di un lungo portico sormontato da una meridiana del 1792.\nScuola nautica della Guardia di Finanza.\nLa Scuola nautica della Guardia di Finanza venne trasferita a Gaeta nel 1948 ed \u00e8 preposta alla formazione degli allievi sottufficiali. Ha due sedi, entrambe nel centro storico della citt\u00e0: la caserma \"Cavour\" (che ingloba anche la caserma \"Mazzini\", sede della Compagnia Allievi Finanzieri mare) all'interno del castello Aragonese, e la caserma \"Bausan\" sul promontorio di punta Stendardo.\nAltro.\nVille comunali.\nLa villa comunale, intitolata al generale Vincenzo Traniello che la volle nel 1919, si trova nell'omonima piazza del quartiere medievale. Al centro dell'area verde vi \u00e8 il \"Monumento ai Caduti\", costituito da un piedistallo marmoreo circondato da quattro bombarde e da una statua bronzea della \"Vittoria alata\" (quest'ultima risale al 1950, \u00e8 opera di Guido Galletti e sostituisce quella originaria di Aurelio Mistruzzi, fusa nel 1938).\nUna seconda villa comunale, Villa delle Sirene, si trova nel quartiere Porto Salvo, in lungomare Caboto. Venne aperta nel 1924 in luogo di una piccola darsena detta \"Mandracchio\" ed ospita anch'essa un \"Monumento ai Caduti\", realizzato su disegno di Torquato Ciacchi e costituito da un cippo frontonato in travertino.\nVia dell'Indipendenza.\n\u00c8 lo storico asse viario del quartiere Porto Salvo, antica strada di accesso alla citt\u00e0 che si sviluppa lungo la direttrice nord-sud parallela alla costa, dalla contrada Spiaggia (dove, a partire dalla contrada Calegna, fu demolita per l'apertura del lungomare Caboto, e sopravvive nel tratto pi\u00f9 settentrionale con il nome di via San Giacomo) all'istmo di Montesecco. Via dell'Indipendenza \u00e8 collegata alla chiesa di Santa Maria di Porto Salvo dalla salita degli Scalzi, monumentale \"ex voto\" per la scampata pestilenza del 1656; nel tratto che va dall'estremit\u00e0 meridionale a detta salita, \u00e8 caratterizzata da un alto numero di attivit\u00e0 commerciali.\nLungomare Giovanni Caboto.\n\u00c8 il principale asse viario costiero della citt\u00e0, che va dal confine con il comune di Formia (dove diventa viale dell'Unit\u00e0 d'Italia) fino a piazzale Giovanni Caboto, nel quartiere medioevale, attraversando (da nord a sud) le localit\u00e0 Arcella, Conca, Arzano e, nel quartiere di Porto Salvo le contrade Spiaggia, Calegna, Mare all'Arco e Montesecco. Fu costruito tra il 1956 e il 1962 demolendo i bastioni del fronte di mare ed inglobando corso Attico (realizzato nel 1852 da Ferdinando II delle Due Sicilie) e, al di fuori del centro abitato di Gaeta, il percorso della strada statale 213 \"Via Flacca\". Nei pressi del santuario della Santissima Annunziata vi \u00e8 il \"Monumento a Giovanni Caboto\" (1990), mentre davanti alla porta Carlo V si trova il \"Monumento nazionale al sommergibilista\" (2017).\nViadotto di Pontone.\nIl viadotto di Pontone, comunemente chiamato \"Venticinque ponti\", prende il nome dal torrente che scavalca nei pressi del confine con il comune di Itri e fa parte della ferrovia Formia-Gaeta; venne edificato in pietra nel 1890-91 e, distrutto dalle truppe tedesche in ritirata nel 1944 ad eccezione delle prime tre arcate lato Formia, ricostruito in muratura nel 1952-54. La struttura si compone di venticinque arcate, ha una lunghezza di 359 metri ed un'altezza massima di 23.\nSiti archeologici.\nMausoleo di Lucio Munazio Planco.\nIl mausoleo di Lucio Munazio Planco, edificato nel 22 a.C., \u00e8 in blocchi di pietra ed \u00e8 situato sulla sommit\u00e0 del Monte Orlando. Al suo interno un corridoio circolare conduce alle quattro camere mortuarie.\nMausoleo di Lucio Sempronio Atratino.\nIl mausoleo di Lucio Sempronio Atratino, posto sulla vetta dell'omonimo colle nella parte alta del quartiere Porto Salvo, \u00e8 privo del rivestimento esterno in conci lapidei, utilizzati per costruire il basamento del campanile della cattedrale e la scalinata degli Scalzi.\nSepolcreto marittimo.\nIl cosiddetto \"sepolcreto marittimo\" sorge nell'attuale zona di Calegna ed \u00e8 databile intorno al III secolo d.C., sebbene sia stato identificato anche come tomba di Cicerone o di Scipione l'Africano. La facciata dell'edificio presenta un paramento murario costituito da grandi blocchi squadrati di pietra, con alto stilobate; internamente si articola in due ambienti: il corridoio rettangolare d'ingresso e l'ipogeo seminterrato a pianta a croce greca (sul quale insiste al primo piano un altro ambiente voltato a crociera).\nVilla di Lucio Marcio Filippo.\nPresso il confine con il comune di Formia, in localit\u00e0 Arcella, si trovano i resti della monumentale villa di Lucio Marcio Filippo, console nel 56 a.C. e patrigno di Ottaviano Augusto. Nel 1907-1912 vennero inglobati all'interno della villa neoclassica del conte Stenbock-Fermor, poi convertita in struttura ricettiva. Fra i resti vi sono il lungo criptoportico, sul quale si apre una serie di cameroni intercomunicanti fra di loro, ed alcune esedre che si aprivano nell'antico muro di recinzione della villa.\nSociet\u00e0.\nEvoluzione demografica.\nAbitanti prima dell'unit\u00e0 d'Italia\nEtnie e minoranze straniere.\nSecondo i dati ISTAT al 31 dicembre 2019 i cittadini stranieri residenti a Gaeta erano 894, corrispondenti al 4,5% della popolazione. Le nazionalit\u00e0 maggiormente rappresentate erano:\nLingue e dialetti.\nSe si esamina il panorama linguistico gaetano si pu\u00f2 rilevare una particolarit\u00e0: infatti vi sono due distinti dialetti. Il primo \u00e8 marcatamente napoletano ed \u00e8 parlato nella parte \"medievale\" della citt\u00e0, il centro storico, comunemente conosciuto con l'appellativo \"Gaeta Vecchia\"; il secondo, invece, \u00e8 parlato nel resto della cittadina, in quella zona conosciuta come \"Borgo\", che per circa trenta anni (dal 1897) fu comune autonomo e successivamente reintegrato nel comune di Gaeta. Un'ampia raccolta di vocaboli dei due dialetti, raffrontati e tradotti in italiano, \u00e8 contenuta in \"Gaeta in parole: lessico, immagini e suoni\" di Francesco Sapio, edito dal Comune di Gaeta nel 2006.\nReligione.\nI patroni principali della citt\u00e0 di Gaeta sono i santi Erasmo di Formia e Marciano di Siracusa. Il culto di san Marciano (14 giugno), sebbene sia precedente di circa un secolo a quello di sant'Erasmo (rispettivamente VIII e IX secolo), fu poi da quest'ultimo superato per grandezza e intensit\u00e0. Le due feste, anticamente distinte, furono riunite nel giorno di Sant'Erasmo (2 giugno) con Decreto della Sacra Congregazione dei Riti del 13 dicembre 1800.\nNel corso dei secoli altri santi furono elevati a patroni minori. In particolare: San Vincenzo Ferrer (5 aprile), probabilmente consacrato patrono minore durante la dominazione spagnola; Sant'Antonio da Padova (in origine festeggiato nella Domenica in Albis), elevato a protettore della citt\u00e0 nel 1658 su richiesta dell'Universit\u00e0; San Montano martire (17 giugno), dichiarato patrono secondario nel 1702, a seguito del ritrovamento delle sue spoglie nel monastero di San Quirico; San Gennaro (19 settembre), divenuto co-patrono perch\u00e9 si riteneva avesse salvato la cittadinanza dallo scoppio della polveriera Trabacco avvenuto il 19 settembre 1760.\nOltre ai santi gi\u00e0 citati, ve ne sono altri che godevano di un ufficio proprio in quanto protettori minori della citt\u00e0: San Biagio (3 febbraio); Sant'Innocenzo (7 maggio); Santi Casto e Secondino (3 luglio); San Probo Vescovo (14 ottobre); San Teodoro Martire (9 novembre); Santa Lucia (13 dicembre); Sante Eupuria e Albina (16 dicembre).\nInfine, Gaeta \u00e8 nota per la sua secolare devozione alla Beata Vergine Maria, tale da meritare l'appellativo di \"citt\u00e0 di Maria\". In suo onore vi sono infatti svariate festivit\u00e0 durante l'anno, tra cui: Assunzione di Maria (15 agosto), cui \u00e8 dedicata la Cattedrale; Immacolata Concezione (8 dicembre), il cui dogma fu proclamato da Pio IX in seguito a un'ispirazione avuta durante il suo soggiorno gaetano nel 1848-49; Madonna di Porto Salvo (seconda domenica di agosto), protettrice del quartiere \"Borgo\" assieme ai Santi Cosma e Damiano.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 1.362 imprese operanti nel territorio comunale, che rappresentavano il 3,47% del totale provinciale (39.304 imprese attive), hanno occupato 3.814 addetti, il 3,12% del dato provinciale (122.198 addetti); in media, ogni impresa nel 2015 ha occupato poco meno di tre persone (2,80).\nInfrastrutture e trasporti.\nFerrovie.\nLa citt\u00e0 \u00e8 servita dalla stazione di Formia-Gaeta situata a Formia e posta sulla Roma-Formia-Napoli; fino al 1966 era in funzione anche la Formia-Gaeta delle FS che collegava i due centri urbani con servizio passeggeri (fino al 1981 per il traffico merci), e la citt\u00e0 aveva la sua stazione ferroviaria.\nAmministrazione.\nFino al 1927 faceva parte della provincia di Terra di Lavoro (che aveva come capoluogo prima Capua e dal 1818 Caserta), regione storica sorta sotto il Regno di Sicilia (poi Regno di Napoli e Regno delle Due Sicilie). In questa zona della Provincia era il caposaldo militare e amministrativo dell'area (Circondario di Gaeta).\nSindaci dall'et\u00e0 napoleonica alla fine del Regno delle Due Sicilie:\nSindaci, commissari e podest\u00e0 dall'Unit\u00e0 d'Italia alla fine dell'occupazione nazifascista (sono esclusi i sindaci e i commissari di Elena, comune autonomo dal 1897 al 1927):\nSindaci e commissari dalla Liberazione di Gaeta:\nGemellaggi.\nGaeta \u00e8 gemellata con:"}
{"id": "246054", "revid": "124787935", "url": "https://it.wikipedia.org/wiki?curid=246054", "title": "New Age", "text": "New Age (in italiano letteralmente \"nuova era\") \u00e8 un'espressione generale per indicare un vasto movimento subculturale che comprende numerose correnti psicologiche, sociali e spirituali alternative sorte alla fine del XX secolo nel mondo occidentale.\nStoria.\nIl termine \"New Age\" (letteralmente \"nuova era\") inizi\u00f2 a essere diffuso dai mass media statunitensi nei tardi anni sessanta, per descrivere le forme di controcultura spirituale interessate a pratiche e concetti come la meditazione, il \"channeling\", la reincarnazione, la cristalloterapia, la medicina olistica, l'ambientalismo e numerosi \"misteri\" di difficile interpretazione come gli UFO o i cerchi nel grano, o anche i bambini indaco.\nQuesta corrente di pensiero esiste certamente gi\u00e0 dagli anni settanta, e probabilmente deriva almeno in parte dalla controcultura degli anni sessanta. Le generazioni precedenti erano gi\u00e0 arrivate a interessarsi ad alcuni (ma non a tutti) degli elementi principali del \"sistema di sistemi di credenze\" (o paradigma) della New Age, per esempio a pratiche come lo spiritualismo, la teosofia, l'antroposofia o la medicina alternativa. A loro volta, queste dottrine hanno radici nel trascendentalismo, nel mesmerismo, nello swedenborgianismo, nella tradizione rosacrociana e in altre tradizioni esoteriche occidentali (per esempio astrologia, magia, alchimia e cabala).\nRicordiamo che proprio la generazione dei tardi anni sessanta volse lo sguardo verso l'oriente e abbracci\u00f2 tecniche, riti, usi religiosi e pensieri della filosofia orientale, sospinta anche dal desiderio di rompere gli schemi politici, sociali, culturali e religiosi contemporanei.\nNel mondo di lingua inglese, una delle origini della New Age si pu\u00f2 certamente trovare nel lavoro del sensitivo Edgar Cayce, da cui trae origine il termine stesso di \"channeling\" (o \"channelling\", considerato comunemente nella New Age come uno dei mezzi pi\u00f9 significativi per mettersi in contatto con esseri di altre dimensioni). L'espressione New Age (o l'analoga locuzione Nuova\" Era\") potrebbe derivare dagli scritti della neo teosofista britannica Alice Bailey. La Findhorn Foundation, fondata nella Scozia del Nord nel 1962, fu una delle prime comunit\u00e0 esplicitamente New Age. Alcuni studiosi, tra i quali Cecilia Gatto Trocchi hanno individuato nel santuario di Esalen, situato a met\u00e0 strada fra San Francisco e Los Angeles, il primo centro New Age fondato negli anni settanta.\nIn Russia il movimento \u00e8 stato molto influenzato dall'eredit\u00e0 dei teosofi Nicholas Roerich e Helena Roerich. Un altro ex teosofo, Rudolf Steiner (poi fondatore del movimento antroposofico), \u00e8 un punto di riferimento della New Age. In Brasile fonti analoghe si possono rintracciare nel pedagogista francese Allan Kardec che codific\u00f2 lo spiritismo, o nelle tradizioni folcloristiche africane di Candombl\u00e9 e Umbanda.\nFra gli eventi che maggiormente hanno contribuito a fornire visibilit\u00e0 al fenomeno della New Age, si devono certamente citare la manifestazione Harmonic Convergence (\"convergenza armonica\", a volte indicata brevemente col riferimento alle sincronicit\u00e0 delle ricorrenze numeriche dell'\"11:11\"), organizzata da Jos\u00e9 Arg\u00fcelles a Sedona (Arizona) nel 1987 e la miniserie televisiva \"Out on a Limb\" di Shirley MacLaine (ancora 1987) che, tratta dall'omonimo \"bestseller\" che la MacLaine aveva scritto, \u00e8 un racconto autobiografico delle esplorazioni spirituali dell'autrice. Curiosamente, in quell'anno si dice che si sia avverata una profezia dei nativi americani Hopi, cio\u00e8 la nascita di un bisonte bianco che avrebbe dovuto portare, secondo la leggenda, un aumento del livello di consapevolezza dell'umanit\u00e0. Come alcuni hanno fatto notare, quello stesso anno fu firmato un trattato fra USA e URSS per l'eliminazione di missili nucleari a media gittata, e inizi\u00f2 il processo che avrebbe portato, due anni pi\u00f9 tardi, al crollo del Muro di Berlino.\nAltri eventi che ebbero vasta eco furono le dichiarazioni sorprendenti dei primi \"channeler\", come Jane Roberts (che parlava in nome di una entit\u00e0 chiamata Seth) e J.Z. Knight (per Ramtha). Fra i libri che pi\u00f9 hanno influenzato la nascita e lo sviluppo del movimento New Age vanno infine ricordati \"Un corso in miracoli\" (\"A Course in Miracles\") di Helen Schucman, \"La profezia di Celestino\" (\"The Celestine Prophecy\") di James Redfield, \"E venne chiamata Due Cuori\" (\"Mutant Down Under\") di Marlo Morgan, la serie di scritti \"Conversazioni con Dio\" (\"Conversations with God\") di Neale Donald Walsch e i messaggi di Kryon. Correlata alla New Age \u00e8 anche l'opera di Carlos Castaneda, da \"A scuola dallo stregone\" (\"The teachings of don Juan\") in poi.\nNel secondo decennio del ventunesimo secolo, il New Age si \u00e8 ampiamente diffuso a Taiwan, e di l\u00ec in Cina, dove \u00e8 stato accolto con una certa tolleranza dalle autorit\u00e0.\nIdee fondamentali.\nLe numerose e diverse concezioni riconducibili a questa denominazione sono accomunate dall'ideale dell'avvento di un \"mondo nuovo\" o di una \"nuova era\", spesso indicata astrologicamente come et\u00e0 dell'Acquario, secondo la successione delle ere astrologiche di cui quella attuale, in procinto di terminare, \u00e8 governata dal segno \"dei Pesci\"). Sotto la definizione di New Age vengono fatte ricadere molte realt\u00e0 di diversa natura - semplici stili di vita, filosofie, religioni, medicine alternative, organizzazioni, aziende e via dicendo, caratterizzate da un approccio eclettico e individuale all'esplorazione della spiritualit\u00e0. Il termine New Age \u00e8 anche ampiamente e ufficialmente utilizzato per riferirsi al vasto segmento di mercato in cui si vendono libri, beni e servizi connessi a tali visioni del mondo.\nMisticismo e spiritualismo.\nSecondo alcuni \"new ager\", i cristalli di quarzo (e i cristalli in generale) hanno propriet\u00e0 mistiche.\nLa New Age si pu\u00f2 definire come una rete vagamente connessa di ricercatori e gruppi spirituali (o scuole), di maestri e terapeuti (a volte chiamati guru, guaritori o semplicemente \"facilitatori\") e altre figure analoghe (talvolta detti \"new agers\").\nCaratteristica distintiva dell'odierna New Age \u00e8 che ogni individuo, essendo di origine divina, \u00e8 chiamato a costruirsi un proprio cammino spirituale di risveglio (o di \"ritorno a Casa\"), riferendosi eventualmente al patrimonio universale proveniente da ogni tradizione mistica e religiosa, inclusi lo sciamanesimo, il neopaganesimo, la cabala e l'occultismo, ma soprattutto basandosi sulla propria esperienza interiore e sul proprio discernimento e sentire intuitivo. Anche l'aiuto che pu\u00f2 essere fornito al proposito da guide, angeli o guru \u00e8 soggetto a questa restrizione, che quindi \u00e8 diventata nel tempo una vera e propria regola d'oro per vagliare messaggi e messaggeri di qualsivoglia provenienza.\nUn progresso imminente.\nLa principale convinzione che accomuna tutti o quasi i \"new ager\" (pur nello sconfinato panorama che rende arduo e fuorviante ogni schematismo) \u00e8 che il nostro pianeta e l'umanit\u00e0 nel suo insieme (attraverso un cammino di trasformazione che per\u00f2 \u00e8 individuale) si trovino alla soglia di un progresso spirituale che, se raggiunto, consentir\u00e0 l'accesso a nuove dimensioni dell'esistenza, ovvero a una nuova forma di consapevolezza. Da pi\u00f9 parti, per esempio, si fa riferimento all'anno 2012 (tratto da diverse antiche profezie) come termine indicativo di una transizione maggiore e di un \"salto quantico\" nel tessuto temporale dovuti anche all'attraversamento da parte dell'intero sistema solare di un campo energetico ad altissima frequenza indicato come cintura fotonica. Certo, per la loro stessa natura, questi concetti, peraltro sconosciuti alle religioni tradizionali, non sono riscontrabili nel pensiero Scientifico accademico e neanche sono in alcun modo citati nella Bibbia. Essi, per la visione New Age, non vanno intesi come la classica attesa della fine del mondo o del Giudizio Universale, ma come un termine temporale legato ai grandi cicli cosmici, entro il quale ogni essere umano (e la societ\u00e0 nel suo insieme) dovr\u00e0 prepararsi e ristrutturarsi, se vuole evitare di stagnare nell'inarrestabile cammino evolutivo. Ci\u00f2 sembrerebbe ricordare da lontano il millenarismo cristiano di cui si parla nell'Apocalisse, ma senza avere la collocazione logica e storica che invece si apprende attraverso la lettura della Bibbia.\nQuesti progressi, pur di natura spirituale, riguardano necessariamente anche i piani materiali dell'esistenza e toccano i codici stessi della struttura fisica. Le \"nuove abilit\u00e0\" legate al risveglio interiore possono condurre ad un accrescimento sostanziale del sentire intuitivo e a trasformazioni percettive legate alla possibilit\u00e0 di vedere cose ora invisibili, di viaggiare nello spazio istantaneamente, di cogliere significati e correlazioni prima nascosti negli oggetti e gli eventi dell'Universo, nonch\u00e9 di agire su tali oggetti ed eventi in una moltitudine di nuovi modi \"metafisici\". La New Age quindi abbraccia volentieri, per esempio, la pratica della meditazione, o concetti di provenienza orientale come quello del risveglio in senso buddhista o quello dell'apertura del terzo occhio.\nSi organizzano inoltre seminari di yoga, corsi di occultismo e pratiche tantriche per attivare, o per meglio dire a sbloccare, energie latenti al fine di migliorare l'efficienza di tutti i partecipanti; gli iscritti appartengono a qualunque fascia socio-economica e, tra essi sono sempre pi\u00f9 numerosi i manager, gli imprenditori, gli uomini di grande responsabilit\u00e0 politica e finanziaria.\nContatto con altre dimensioni.\nSempre in generale, i \"new ager\" affermano che queste nuove dimensioni di esistenza che attendono l'umanit\u00e0 sono gi\u00e0 abitate da entit\u00e0 \"interdimensionali\" (e/o extraterrestri) e anche da alcuni pionieri umani (i cosiddetti \"Maestri Ascesi\"), e che questi esseri sono disposti a mettersi in contatto con chi \u00e8 pronto a ricevere il messaggio o con chi comunque ne solleciti l'aiuto. Mentre per il modo corrente di vedere le cose qualunque tentativo di contatto da parte di esseri provenienti da un diverso piano di esistenza non pu\u00f2 che risultare sconvolgente, incredibile o fantascientifico, il paradigma New Age prende in seria e attenta considerazione fenomeni che restano ancora difficilmente spiegabili nei termini del metodo scientifico galileiano o comunque controversi, come ad esempio i cerchi nel grano, gli UFO, il channeling o le varie forme di contatto medianico, ma anche le innumerevoli descrizioni di esseri elementali, fate e spiriti della natura (Deva), e i racconti di continenti scomparsi in seguito a cataclismi come Atlantide e Lemuria (Mu). Gli angeli poi e le varie schiere di esseri celesti (a cui d'altra parte si riferiscono, anche se con nomi diversi, tutte le pi\u00f9 antiche tradizioni religiose) hanno un ruolo chiave nella visione New Age.\nIl momento del discernimento.\nSe da quanto detto prima emerge una figura di \"new ager\" (un po' caricaturale) pronto a credere a tutto ci\u00f2 che va oltre la visione comune del mondo (dove per \"comune\" intendiamo originata dalla scienza attuale o dalle religioni della tradizione giudaico-cristiana), in realt\u00e0 \u00e8 altrettanto fondamentale capire come nella filosofia della New Age che questa \"apertura\" nei confronti dell'incredibile sia regolata da ciascun individuo secondo le proprie inclinazioni spirituali personali. La frase pi\u00f9 ricorrente nei forum e nelle altre comunit\u00e0 virtuali New Age \u00e8 \"for your discernment\". Questa indicazione, \"per il vostro discernimento\" (come dire: \"sottoposto al vostro giudizio\") precede la maggior parte dei messaggi che contengono verit\u00e0 discutibili, come per esempio un messaggio ricevuto da un \"medium\", in \"channeling\", da una civilt\u00e0 aliena (ad esempio delle Pleiadi). Ogni new ager, quindi, \u00e8 chiamato a scegliere in cosa credere, con discernimento. La frase \"for your discernment\", inoltre, implica che lo scrivente non si ritenga, per principio, detentore di verit\u00e0 assolute o ultime. Talvolta questo implicito rispetto per le convinzioni e il cammino spirituale del prossimo, a prescindere dalle sue peculiarit\u00e0 (o forse proprio in virt\u00f9 di queste), \u00e8 espresso anche da un altro uso verbale, questa volta di derivazione esplicitamente orientale, \"Namast\u00e9\" (un saluto che intende significare grosso modo \"mi inchino al divino che c'\u00e8 in te\").\nCredenze specifiche.\nQuello riportato di seguito \u00e8 un elenco di convinzioni largamente condivise nella New Age (anche se non necessariamente da tutti):\nL'era dell'Acquario.\nL\"era dell'Acquario\" \u00e8 l'era astrologica che segue a quella attuale dei Pesci, in base al ciclo astronomico della precessione degli equinozi, che dura in tutto circa 25800 anni. Poich\u00e9 i dodici segni, da un punto di vista astrologico, sono di eguale estensione, ogni era durerebbe un dodicesimo di 25800 anni e cio\u00e8 2150 anni. Secondo calcoli di volta in volta diversi, ma grossolanamente sovrapponibili, l'era dei Pesci sarebbe iniziata intorno all'anno 1, cio\u00e8 con la nascita di Ges\u00f9 Cristo, il cui simbolo \u00e8 il pesce.\nSull'esatta venuta dell'era dell'Acquario esistono pareri discordanti. A seconda dei diversi autori, l'et\u00e0 dell'Acquario \u00e8, o appena iniziata (anni '60 del secolo scorso), secondo alcuni nel 21 dicembre 2012, o inizier\u00e0, secondo altri, intorno al 2140-2150. Secondo Rudolf Steiner occorrer\u00e0 invece aspettare il 3573, ma gli effetti (derivanti soprattutto dall'attesa) di questo prossimo cambiamento sono gi\u00e0 iniziati negli anni venti-trenta del XX secolo. L'Unione Astronomica Internazionale, avendo definito i confini delle varie costellazioni in modo diverso da quello adottato in astrologia, per cui le estensioni dei diversi segni sono disuguali, ha calcolato che questo avvenimento cadr\u00e0 all'inizio del XXVII secolo.\nIl rapporto con altre ideologie.\nIl problema di quali elementi culturali contemporanei debbano essere inclusi nella New Age \u00e8 controverso. Il \"channeling\" ha evidentemente molti punti in comune con le pratiche medianiche spiritualiste. Movimenti magici come il neopaganesimo e spirituali come la psicologia transpersonale sono parzialmente sovrapposti con la New Age. Alcuni gruppi preferiscono prendere le distanze dalle possibili connotazioni negative dell'etichetta \"New Age\", come ad esempio la commercializzazione di prodotti e servizi.\nIl movimento del Nuovo Pensiero ha origini proprie e indipendenti che risalgono alla met\u00e0 del XIX secolo, tuttavia alcuni suoi insegnamenti presentano analogie con quelli della New Age e la vita indipendente di cui gode oggi la parte della dottrina del Nuovo Pensiero che va sotto la denominazione di pensiero positivo e l'ampio uso che viene fatto nelle chiese New Thought (sia cristiane che non) di materiali New Age come \"Un corso in miracoli\", fanno s\u00ec che tale movimento religioso sia oggi spesso considerato come in parte sovrapposto o comunque collegato alla New Age.\nAnche scienziati e pensatori come Fritjof Capra hanno cercato di creare i presupposti culturali per un cambiamento di paradigma della scienza con l'assimilazione di concetti come la medicina olistica, l'ecologia della mente di Gregory Bateson, o i rapporti fra taoismo e meccanica quantistica, evitando per\u00f2 accuratamente di essere in qualche modo assimilati alla New Age vera e propria.\nVi sono stati anche tentativi di presentare la New Age come movimento sociopolitico; si pu\u00f2 citare, per esempio, la \"New Age Politics\" di Mark Satin (seconda met\u00e0 degli anni settanta), il pensiero di Theodore Roszak e la \"Cospirazione dell'Acquario\" di Marilyn Ferguson.\nCritiche e scetticismo.\nLa mancanza di scientificit\u00e0.\nLe critiche delle credenze New Age prendono generalmente tre forme: critiche sulla mancanza di un'adeguata base o prova scientifica, critiche di violazione e abuso della sacralit\u00e0 di varie tradizioni religiose, di filosofie o di culture, e critiche basate sul fatto che questa dottrina, nonostante si identifichi come movimento culturale controcorrente, goda di grande copertura mediatica. \nLa posizione dei complottisti.\nInoltre molti di coloro che credono nella teoria del complotto pensano possa essere ricollegato alla teoria del complotto del nuovo ordine mondiale anche a causa di molte pratiche ispirate o copiate da rituali eseguiti all'interno di sette di varia natura, quali massoneria e simili, quindi ricadenti nel campo dell'occulto e dell'esoterismo.\nLe critiche delle religioni e della Chiesa cattolica.\nMolte religioni costituite hanno tacciato il pensiero New Age di essere eretico, immorale, deviante, o comunque privo di una chiara guida data da un libro sacro oppure da una tradizione antica; inoltre contestano il rapporto diretto, immediato e personale con la divinit\u00e0, privo dell'intermediazione di una classe sacerdotale, per di pi\u00f9 gerarchica. Sul New Age si \u00e8 anche espressa la Chiesa cattolica con un apposito documento del Pontificio Consiglio della Cultura e del Pontificio Consiglio per il Dialogo Interreligioso.. Alcuni studiosi di area cattolica hanno avvicinato il new age al satanismo, ravvisando quali punti di contatto la pretesa di essere o sostituirsi a Dio, la visione relativistica dell'esistenza e della verit\u00e0 e le pratiche rituali di tipo sincretista.\nAlcuni adepti di discipline tradizionali di paesi quali ad esempio l'India e la Cina, un vasto numero di scuole ortodosse di yoga, tantra, qigong, medicina cinese, ayurveda e arti marziali (le tradizionali famiglie Taijiquan, ad esempio), nonch\u00e9 gruppi con una storia antica di secoli hanno tutti affermato che il movimento New Age (di matrice occidentale) ha una comprensione parziale o nulla, o addirittura \u00e8 una deliberata distorsione delle loro proprie discipline.\nLa posizione degli indiani d'America.\nAlcune delle critiche pi\u00f9 dure all'eclettismo New Age sono venute da scrittori e comunit\u00e0 degli Indiani d'America. La \"Dichiarazione di guerra contro gli sfruttatori della spiritualit\u00e0 Lakota\" \u00e8 una delle pi\u00f9 forti affermazioni di avversione alla \"New Age\" da parte dei capi trib\u00f9 nordamericani.\nIl presunto razzismo.\nAlcuni scrittori hanno ravvisato tracce di razzismo nelle fonti della teosofia, in particolare negli scritti di Alice Bailey riguardo agli Ebrei e alcuni commenti di Rudolf Steiner riguardo specifici gruppi etnici, africani inclusi, sebbene Steiner perlomeno avesse poi enfatizzato l'eguaglianza razziale come principio della sua antroposofia."}
{"id": "246055", "revid": "767487", "url": "https://it.wikipedia.org/wiki?curid=246055", "title": "I miserabili (film 1982)", "text": "I miserabili (\"Les Mis\u00e9rables\") \u00e8 un film del 1982 diretto da Robert Hossein."}
{"id": "246056", "revid": "5588", "url": "https://it.wikipedia.org/wiki?curid=246056", "title": "Anguria", "text": ""}
{"id": "246057", "revid": "1748167", "url": "https://it.wikipedia.org/wiki?curid=246057", "title": "Melone (disambigua)", "text": ""}
{"id": "246058", "revid": "329421", "url": "https://it.wikipedia.org/wiki?curid=246058", "title": "Common rail", "text": "Nel settore automobilistico, il Common Rail (ovvero in italiano, \"condotto comune\", o \"collettore comune\") \u00e8 un sistema di alimentazione montato sui motori diesel.\nInventato dal fisico barese Mario Ricco, ideato, sviluppato, e pre-industrializzato dal gruppo Fiat (Magneti Marelli, Centro Ricerche Fiat filiale di Bari ed Elasis), \u00e8 stato poi industrializzato da Bosch. Il lancio mondiale per le vetture di serie avvenne nel 1997 con la prima applicazione su Alfa Romeo 156 1.9 e 2.4 JTD. Si tratta di un sistema innovativo per il campo automobilistico, la cui evoluzione successiva, sviluppata da Bosch, ha portato a un notevole progresso nei motori diesel, con progressiva riduzione delle cilindrate e miglioramento delle prestazioni, caratteristiche che lo hanno reso sempre pi\u00f9 competitivo sul mercato motoristico per la mobilit\u00e0 individuale, in precedenza dominato dalle motorizzazioni a benzina. Per circa due anni, il sistema \u00e8 rimasto un'esclusiva di FIAT, Alfa Romeo e Lancia, poi \u00e8 stato montato sulla totalit\u00e0 dei maggiori gruppi automobilistici.\nStoria.\nNonostante la storia del Common Rail in campo automobilistico risalga agli anni '80 e '90 del Novecento, motori con lo stesso principio del Common Rail erano gi\u00e0 stati utilizzati in passato in ambito navale e ferroviario, su imbarcazioni e locomotive. Il Cooper-Bessemer GN-8 (del 1942) \u00e8 un esempio di motore diesel Common Rail ad azionamento idraulico, conosciuto anche come Common Rail modificato. Il principio del motore \"Common rail\" ad iniezione diretta fu sviluppato dai ricercatori del politecnico di Zurigo a partire dagli anni trenta ma era inapplicabile sui motori diesel per uso automobilistico. \nLa prima applicazione su autovetture avvenne nel 1997: una pompa, indipendentemente dal regime di rotazione del motore, introduce gasolio all'interno di una condotta (il \"Common Rail\" o collettore comune) e genera una pressione all'interno della stessa, che diventa cos\u00ec un accumulatore idraulico, cio\u00e8 una riserva di combustibile in pressione pronto per essere iniettato nei cilindri. Il gasolio in eccesso (ad alta temperatura) \u00e8 rimandato al serbatoio dove si miscela con il gasolio a temperatura ambiente. Nelle prime applicazioni (Alfa Romeo 156 1,9 JTD) questo ricircolo di gasolio caldo nel serbatoio causava problemi di affidabilit\u00e0 legati all'innalzamento della temperatura globale nel circuito carburante, con pericoli di degradazione dei componenti di plastica. Il problema fu risolto con una serpentina metallica di raffreddamento posta sotto la vettura.\nElemento importantissimo nel sistema Common Rail \u00e8 il filtro del gasolio, poich\u00e9 gli iniettori di ultima generazione sono particolarmente sensibili alle impurit\u00e0 e all'acqua. Pi\u00f9 che a problemi di infiltrazioni nel serbatoio del gasolio o in fase di rifornimento, il problema \u00e8 dovuto alla condensazione notturna dell'umidit\u00e0 presente nell'aria a causa dell'abbassamento della temperatura nel serbatoio. Per ovviare alla presenza di acqua, nella maggior parte dei gruppi di filtraggio del gasolio sono installati un sistema di separazione dell'acqua e un sensore presenza acqua che rileva il superamento del livello di accumulo massimo consentito.\nLa pre-industrializzazione del sistema \"Common Rail\" inizi\u00f2 nel 1990 dalla collaborazione tra Magneti Marelli, Centro Ricerche Fiat ed Elasis. Dopo lo sviluppo portato avanti dal Gruppo Fiat, il progetto fu ceduto, nell'aprile 1994, alla tedesca Robert Bosch GmbH (su pressione della Mercedes), che si occup\u00f2 dell'industrializzazione e della commercializzazione.\nIl 27 giugno 2008 fu presentata la seconda versione del Common Rail (il motore Multijet). La terza generazione del Common Rail ha esordito nel 2013, con il motore Alfa Romeo JTDm2.\nLa Fiat aveva presentato, nel 1986, la prima vettura con motore a ciclo diesel con iniezione diretta, la Fiat Croma TD i.d.; fece poi seguito, nell'ottobre del 1997, l'Alfa Romeo 156 JTD equipaggiata con un motore a ciclo diesel che lavorava con il sistema d'iniezione del combustibile \"Common Rail\". I motori Common Rail di tipo MultiJet sono in uso su tutti i modelli del Fiat Group Automobiles.\nStruttura.\n\u00c8 caratterizzato dalla presenza di una pompa a bassa pressione con in serie un'ulteriore pompa ad alta pressione, seguite da un condotto comune di accumulo ad alta pressione per il combustibile (da 30 al minimo a al massimo a pieno carico) e da iniettori a comando elettronico. In questo modo la gestione della pressione e del tempo di iniezione sono svincolate tra di loro, permettendo grande flessibilit\u00e0 di funzionamento.\nNei precedenti motori a combustione interna a iniezione diretta, una pompa ad alta pressione alimentava dei condotti ad alta pressione fino alle valvole controllate da un albero a camme, o agli iniettori ad apertura meccanica che si aprivano grazie alla pressione esercitata dal combustibile stesso su un corpo conico che otturava l'orifizio di iniezione e nebulizzazione, vincendo cos\u00ec la resistenza della molla (tarata tra i 35 e i per i grandi motori navali, e tra i 75 e i nei comuni motori per autotrazione) che lo manteneva in posizione di chiusura. L'apertura e la chiusura degli iniettori erano quindi determinate dalla pressione generata dalla pompa di iniezione.\nIl sistema di alimentazione Common Rail \u00e8 stato battezzato con la sigla di \"JTD\" (\"uniJet Turbo Diesel\") in casa Fiat, mentre altri costruttori hanno utilizzato diverse denominazioni: \"CDI\" per Mercedes-Benz, \"CDTi\" per Opel, \"HDi\" per Gruppo PSA (Peugeot, Citroen), \"dCi\" per Renault, \"TDCi\" per Ford, ecc.\nFunzionamento.\nLa pompa ad alta pressione mette il combustibile in pressione (generalmente pochissimi giri consentono gi\u00e0 la generazione della pressione massima di funzionamento) e lo trasferisce al condotto comune che funge da serbatoio di accumulo della pressione. La pressione \u00e8 regolata grazie ad una valvola controllata elettronicamente, in modo da mantenere nel condotto comune, chiamato \"flauto\", la pressione richiesta dalla centralina elettronica.\nIl combustibile giunge quindi agli elettroiniettori ed occupa due vani, uno sopra ed uno sotto l'ago polverizzatore. Le due forze contrastanti si annullano e l'ago resta in chiusura grazie a una piccola molla. Il vano superiore, detto camera di comando, ha uno sfogo regolato da una valvola a solenoide o a comando piezoelettrico. Quando la centralina elettronica comanda l'apertura della valvola, il vano superiore all'ago si svuota, la pressione presente nel vano inferiore comanda l'apertura dell'ago e inizia il processo di iniezione nella camera di combustione, che finisce solo quando \u00e8 interrotto il comando alla valvola; la formazione di pressione nella camera di comando determina la chiusura dell'ago polverizzatore.\nIn questo modo, grazie alla grande velocit\u00e0 di reazione delle valvole di comando, \u00e8 possibile ottenere anche pi\u00f9 iniezioni per ogni ciclo di lavoro. Si ha quindi una preiniezione, per innalzare pressione e temperatura nella camera di combustione, una o pi\u00f9 iniezioni principali ed anche delle postiniezioni. Grazie alla preiniezione e alla suddivisione dei ratei di mandata principale, la pressione nella camera di combustione si innalza in modo pi\u00f9 graduale, evitando cos\u00ec la rumorosit\u00e0 di funzionamento tipica dei motori Diesel ad iniezione diretta.\nI sistemi Common Rail riescono quindi a ridurre le rumorosit\u00e0 e gli elevati picchi di pressione, ed ottengono una combustione pi\u00f9 ordinata, grazie alla quale diminuiscono le emissioni di gas incombusti ed i consumi (circa il 15%) e un sensibile aumento delle prestazioni (circa il 12%). Si hanno inoltre postiniezioni che fanno parte delle strategie antinquinamento.\nIl sistema di preiniezione rende il Common Rail molto pi\u00f9 simile ai motori ad accensione comandata (i comuni motori a benzina) che ad un tradizionale motore ad accensione spontanea (motore diesel).\nI motori pi\u00f9 sofisticati, in alcuni casi anche grazie agli iniettori piezoelettrici, possono effettuare fino a otto iniezioni per ciclo. Appartengono a questa famiglia i motori Fiat Multijet. I precedenti JTD (uniJet Turbo Diesel) avevano solo due iniezioni: la principale e la preiniezione.\nSituazione attuale.\nTutti gli odierni motori diesel adottano il sistema Common Rail. Prima di passare al common rail, i motori diesel prodotti da Volkswagen usavano un sistema a iniettore pompa, o \"PDE\", in cui ogni iniettore \u00e8 dotato di una propria pompa dedicata."}
{"id": "246060", "revid": "123119760", "url": "https://it.wikipedia.org/wiki?curid=246060", "title": "Drizzt Do'Urden", "text": "Drizzt Daermon N'a'shezbaernon, meglio conosciuto come Drizzt Do'Urden, \u00e8 un personaggio immaginario, della specie drow, creato dallo scrittore italo-americano Robert Anthony Salvatore, le cui avventure si svolgono nell'ambientazione dei \"Forgotten Realms\" per il gioco di ruolo \"Dungeons &amp; Dragons\".\nOltre ad essere il protagonista dei romanzi fantasy pubblicati da Salvatore, Drizzt compare anche in videogiochi di ruolo come \"Baldur's Gate\" e \"\". \u00c8 uno dei pochi drow a vivere in superficie, poich\u00e9 ha abbandonato la filosofia malvagia del suo popolo del Buio Profondo.\nLetteratura.\nLe avventure di Drizzt Do'Urden sono narrate nei seguenti libri pubblicati in Italia da Armenia:\nTutti i precedenti volumi sono accorpati nel ciclo \"La Leggenda di Drizzt\"\nNOTA: In realt\u00e0 la saga \"The Cleric Quintet\" riguarda Cadderly Bonaduce, incontrato per la prima volta da Drizzt nel volume \"L'alba degli eroi\". In questa saga di 5 volumi Drizzt e compagni non appaiono e non vengono nemmeno accennati in quanto la storia \u00e8 ambientata prima del loro incontro con lo stesso Cadderly. Nonostante questo si consiglia di leggere questi 5 volumi prima della quadrilogia de \"L'eredit\u00e0 di Drizzt\" in modo da comprendere meglio alcuni eventi narrati.\nStoria.\nIn quasi tutti i libri (esclusi i primi due volumi della \"Trilogia degli Elfi Scuri\", in cui si raccontano l'infanzia e le prime avventure solitarie di Drizzt nel Buio Profondo), Drizzt e i suoi compagni, il barbaro Wulfgar, la dolce Cattie-brie, l'halfling Regis e il nano Bruenor Battlehammer, vivono fantastiche avventure. Drizzt Do'Urden (abbreviazione del casato Daermon N'a'Shezbaernon) \u00e8 un elfo scuro nato a Menzoberranzan, una delle pi\u00f9 importanti citt\u00e0 del Buio Profondo, che fin da giovane dimostra un'innata propensione per la bont\u00e0, cosa rara nella malvagia e caotica societ\u00e0 del Sottosuolo, una qualit\u00e0 che lo porta a fuggire dalla sua casa e dai suoi simili dominati dalla Regina Ragno, per approdare nel mondo della superficie.\nDifficilmente accettato e accolto, in quanto appartenente ad una razza spietata e odiata, vaga per le terre di superficie facendo ci\u00f2 che meglio sa fare: aiutare i pi\u00f9 deboli e gli indifesi. Nel tempo, una delle uniche persone che osa avvicinarlo \u00e8 Montolio Debrouchee, un ranger non vedente e solitario che insegna a Drizzt l'amore per la natura e per i principi della dea Mielikki. Dopo quella breve ma intensa esperienza, l'elfo scuro \u00e8 costretto dallo scorrere degli eventi e delle situazioni a vagare sempre pi\u00f9 lontano alla ricerca di una terra che si possa chiamare casa. Arriva cos\u00ec fino alla spina dorsale del mondo nelle Ten Towns delle \"lande di ghiaccio\", il luogo dove in seguito conosce Bruenor, sua figlia adottiva Cattie-brie, Wulfgar il barbaro della trib\u00f9 dell'alce e Regis l'halfling con la predilezione per i guai. Da quell'incontro, Drizzt Do'Urden e i suoi amici iniziano un lungo viaggio tra tutti i Reami e tra mille avventure, dalla riscoperta di Mithral Hall, l'antica dimora del clan nanico dei Battlehammer, alla lotta con Artemis Entreri temibile e spietato assassino della corporazione di Pasha Pook e suo pi\u00f9 grande nemico, alle lotte con lo spirito del Cacciatore, la doppia e selvaggia personalit\u00e0 che alberga in lui. Queste sono le gesta che danno il via ad una vera e propria leggenda, la storia di un elfo scuro di nome Drizzt Do' Urden.\nLe caratteristiche che contraddistinguono Drizzt Do'Urden dagli altri elfi scuri sono la sua propensione per la giustizia, coltivata da Zaknafein Do'Urden, suo padre, primo maestro d'armi e primo vero ed unico amico a Menzoberranzan; la totale padronanza nell'uso ambidestro delle due scimitarre, l'amica e compagna di sempre Guenhwyvar, magica pantera del piano astrale racchiusa in una statuetta d'onice, e i suoi occhi viola.\nDoti innate.\nDrizzt, come tutti gli elfi scuri, possiede delle doti innate, come una potente resistenza alla magia. \u00c8 capace di circondare il nemico con fiammelle viola innocue che permettono di scoprire la sua posizione se, per esempio, si sta combattendo al buio. Possono essere usate anche per scopi pi\u00f9 strani, come per esempio circondare Wulfgar per spaventare i troll, Drizzt lo fece nelle Paludi eterne, nel romanzo \"Le lande d'argento\", oppure far sembrare magica un'arma. Pu\u00f2 inoltre evocare degli speciali globi di tenebra impenetrabili persino dalla vista all'infrarosso degli elfi scuri. Sono molto comodi e molto usati dai drow, soprattutto quando devono combattere contro dei nemici che non sanno destreggiarsi nelle tenebre. Gli elfi scuri sanno anche generare una luminescenza da un corpo per illuminare leggermente, tuttavia \u00e8 inutile per danneggiare i non-morti o le altre creature delle tenebre. Lui in giovent\u00f9 possedeva anche la capacit\u00e0 di levitare, necessaria per entrare nella sua casa da nobili, ma come tutte le sue doti col tempo le user\u00e0 sempre di meno.\nLa saga della stirpe di Bhaal.\nDrizzt compare, seppur brevemente in \"Baldur's Gate\", nella saga della stirpe di Bhaal. Al momento dell'incontro con il protagonista, Drizzt gli chiede aiuto per sconfiggere un nutrito gruppo di gnoll, nonostante dimostri di potersene sbarazzare con estrema facilit\u00e0. Compare anche in \", dove \u00e8 possibile chiedere il suo aiuto per irrompere in un covo di vampiri molto pericoloso. In entrambi i giochi, \u00e8 possibile sfidare in combattimento Drizzt che, oltre la ricompensa in punti esperienza per il combattimento vinto, permette di raccogliere l'equipaggiamento magico di cui \u00e8 dotato.\nInoltre Drizzt compare nel videogioco \" come personaggio giocabile.\nAltre apparizioni.\nDrizzt \u00e8 anche il personaggio segreto da sbloccare nel gioco per PlayStation2 ', mentre nel secondo (') oltre a Drizzt \u00e8 possibile usare, sempre come personaggi segreti, anche il suo rivale Artemis.\nCompare anche insieme a Bruenor Battlehammer e a Regis nell'ottavo e nel nono modulo del mmorpg \"Neverwinter\", \"Underdark\" e \"Maze Engine\" (i due moduli sono collegati), in cui il giocatore dovr\u00e0 aiutare Drizzt e i suoi compagni a fermare l'avanzata del principe demoniaco Demogorgon e del suo esercito nel Sottosuolo (in \"Underdark\"), e impedire a Baphomet di sfruttare l'antico artefatto \"Maze Engine\" che minaccia l'esistenza degli abitanti di tutta Faer\u00fbn (in \"Maze Engine\")."}
{"id": "246061", "revid": "57342", "url": "https://it.wikipedia.org/wiki?curid=246061", "title": "Michail Bary\u0161nikov", "text": "Biografia.\nNato in Lettonia da genitori russi, inizia a studiare danza classica a undici anni. A sedici entra nella prestigiosa Accademia di Ballo Vaganova. Nel 1967 entra nella compagnia del balletto Mariinskij (ai tempi \"balletto Kirov\") con un ruolo in \"Giselle\". Diversi coreografi sovietici ne riconoscono il talento, la purezza di stile e la presenza scenica, coreografando delle parti appositamente per lui. Ai tempi il critico Clive Barnes del New York Times lo defin\u00ec \"il pi\u00f9 perfetto ballerino che abbia mai visto\".\nTuttavia la sua ridotta statura, che lo ostacola in parti classiche in cui avrebbe dovuto sovrastare in altezza la compagna, e la chiusura alle innovazioni che caratterizzava il balletto in Unione Sovietica lo portano alla decisione di oltrepassare la \"cortina di ferro\" per prendere parte alle innovazioni del balletto occidentale.\nIl 29 giugno 1974, mentre si trova in tour in Canada con la compagnia Kirov, Bary\u0161nikov defeziona e chiede asilo politico a Toronto, unendosi al Royal Winnipeg Ballet. Successivamente, da Toronto si trasferisce negli Stati Uniti d'America e diventa cittadino statunitense nel 1976.\nDal 1974 al 1979 \u00e8 primo ballerino dell'American Ballet Theatre, continuando tuttavia a fare sporadiche esibizioni con altre compagnie di balletto classico e danza moderna. Nel 1980 entra nel New York City Ballet per un anno e mezzo, dove lavora con il coreografo George Balanchine. Dopo questa esperienza ritorna all'American Ballet Theatre come ballerino e direttore artistico (posizione che manterr\u00e0 per dieci anni).\nDal 1990 al 2002 lavora come direttore artistico del White Oak Dance Project, una compagnia fondata da lui e Mark Morris.\nA lungo compagno di Jessica Lange, nel 1981 ha avuto da lei la prima figlia Aleksandra. Quando Bary\u0161nikov la incontr\u00f2, parlava pochissimo inglese, quindi conversavano in francese. Ha successivamente imparato a parlare l'inglese guardando la televisione.\nDopo la prima moglie, ebbe una lunga relazione con la ex-ballerina Lisa Rinehart, con la quale si spos\u00f2 nel 2006, ed ebbero 3 bambini: Peter (nato il 7 luglio 1989), Anna (nata il 22 maggio 1992) e Sofia (nata il 24 maggio 1994).\nCinema e televisione.\nOttiene una nomination per l'Oscar come miglior attore non protagonista per il suo primo film \"Due vite, una svolta\" (\"The Turning Point\" - 1977). Nel 1985 prende parte al film \"Il sole a mezzanotte\" (\"White Nights\") insieme a Gregory Hines e Isabella Rossellini.\nNel 1987 \u00e8 stato il protagonista del film \"Giselle (The Dancers)\" o \"Dancers)\" insieme ad \"Alessandra Ferri\".\n\u00c8 inoltre il volto dell'ultimo fidanzato di Sarah Jessica Parker nell'ultima stagione (6^) della serie TV \"Sex and the City\", dove interpreta l'artista russo Petrovsky."}
{"id": "246062", "revid": "254059", "url": "https://it.wikipedia.org/wiki?curid=246062", "title": "Distretto di Liestal", "text": "Il distretto di Liestal \u00e8 un distretto del Canton Basilea Campagna, in Svizzera. Confina con i distretti di Sissach a est, di Waldenburg a sud e di Arlesheim a ovest, con la Germania (circondario di L\u00f6rrach nel Baden-W\u00fcrttemberg) a nord, con il Canton Argovia (distretto di Rheinfelden) a nord-est e con il Canton Soletta (distretto di Dorneck) a ovest. Il capoluogo \u00e8 Liestal.\nComuni.\nAmministrativamente \u00e8 diviso in 14 comuni:"}
{"id": "246063", "revid": "536103", "url": "https://it.wikipedia.org/wiki?curid=246063", "title": "Squash", "text": "Lo squash \u00e8 uno sport di racchetta, giocato da due (singolare) o quattro (doppio) giocatori in un campo rettangolare delimitato da quattro pareti con una piccola pallina di gomma. Lo squash \u00e8 riconosciuto dal Comitato Olimpico Internazionale ed \u00e8 in attesa di essere incorporato in un futuro programma olimpico.\nStoria.\nLe prime tracce di uno sport che possa essere associato allo Squash risalgono agli inizi dell'800. Charles Dickens descriveva nei suoi \"Pickwick Papers\" un gioco praticato nelle prigioni di Londra; i prigionieri colpivano la palla contro il muro utilizzando racchette rudimentali; era un ottimo passatempo utile e divertente per tenersi in forma.\nLo squash deriva dal tennis, e le sue origini si possono tracciare fino al 1830 quando per la prima volta un'area fu attrezzata allo scopo nella scuola di Harrow a Londra. Il nome deriva dall'inglese: \"squash\" significa schiacciare o comprimere, proprio ci\u00f2 che succede alla palla di gomma quando viene tirata con forza verso il muro. Lo sport si diffuse rapidamente in altre nazioni, specialmente nelle colonie britanniche.\nPer molti anni, lo squash non ebbe regole ufficiali: le dimensioni del campo, della pallina e delle racchette non erano codificate e diverse federazioni seguivano diversi standard. Fu solo nel 1923 che si arriv\u00f2 ad un regolamento ufficiale.\nOggi si stima che pi\u00f9 di 17 milioni di persone pratichino lo sport nei 50,000 campi sparsi in tutto il mondo.\nRegolamento.\nAttrezzatura.\nLo squash si gioca utilizzando una particolare racchetta di lunghezza complessivamente uguale a quella di una racchetta da tennis, ma con un piatto delle corde pi\u00f9 piccolo. Le dimensioni massime sono di 686\u00a0mm di lunghezza e 215\u00a0mm di larghezza, con un'area occupata dalle corde non maggiore di 525 centimetri quadrati.\nLa palla \u00e8 una sfera cava fatta di gomma contenente una goccia di acqua, del peso di circa 23 grammi. Durante il gioco, con l'aumentare della temperatura aumenta anche l'elasticit\u00e0 e la velocit\u00e0 della palla. La pallina di solito \u00e8 nera ed \u00e8 identificata da piccoli puntini colorati che ne indicano la durezza, come indicato in tabella:\nNonostante tutte queste distinzioni la palla normalmente pi\u00f9 utilizzata dai giocatori di club di medio livello \u00e8 la doppio punto giallo, la punto rosso viene impiegata da chi vuole provare il gioco mentre la palla speciale blu di solito \u00e8 impiegata dai maestri per insegnare ai bambini.\nLe due palle speciali nera con punto verde e bianca sono per utilizzi specifici.\n\u00c8 inoltre importante utilizzare scarpe con suola neutra o chiara per non segnare il campo da gioco.\nCampo da gioco.\nIl campo da gioco \u00e8 lungo 9,75 m, largo 6,40 m e ha pareti preferibilmente in muratura e pavimento in \"parquet\". La linea di delimitazione superiore \u00e8 tracciata nella parete frontale a 4,57 m dal pavimento e scende in quelle laterali sino ai 2,13 m della parete posteriore trasparente. Inoltre, sulla parete frontale si trovano la linea di delimitazione inferiore detta \"limite di Tin\", a 48\u00a0cm dal pavimento, che pu\u00f2 essere equiparata alla rete del tennis, e la linea del servizio (a 1,78 m). Tutte le linee di delimitazione sono considerate fuori dal terreno di gioco.\nSul pavimento a met\u00e0 del campo \u00e8 tracciata una linea orizzontale: la met\u00e0 inferiore del campo \u00e8 divisa verticalmente in due da un'ulteriore linea. In ciascuna met\u00e0 vi \u00e8 infine un riquadro pi\u00f9 piccolo (box). Tutte le linee sul pavimento hanno utilit\u00e0 solo durante il servizio.\nIl gioco.\nUno dei due giocatori viene estratto ad inizio partita e pu\u00f2 decidere chi debba battere per primo. La battuta si esegue tenendo almeno un piede completamente all'interno del box di servizio e facendo colpire la palla direttamente la parete frontale nella zona compresa tra la linea di delimitazione superiore e quella di met\u00e0 parete. Dopo aver colpito tale area, la palla deve cadere nel semicampo opposto a quello da cui si \u00e8 battuto sia direttamente che indirettamente (ovvero pu\u00f2 prima colpire le pareti laterali).\nSuccessivamente, ogni giocatore deve alternarsi nel colpire la palla, che deve rimbalzare sul muro frontale fra il limite di Tin e quello superiore. Pu\u00f2 rimbalzare un numero illimitato di volte sulle pareti laterali e su quella posteriore, sia prima che dopo aver colpito la parete frontale. La palla pu\u00f2 rimbalzare una sola volta sul pavimento prima di essere colpita. Per vincere un colpo \u00e8 necessario che l'avversario commetta un errore, come mandare la palla fuori dai limiti del campo o colpire l'avversario con la palla prima che raggiunga la parete frontale. \u00c8 inoltre vietato ostruire l'avversario sia mentre esegue un colpo che mentre stia cercando di raggiungere la palla. In tal caso, il giocatore pu\u00f2 richiedere un \"let\" tramite il quale pu\u00f2 venirgli assegnato il punto o esso pu\u00f2 venire rigiocato a discrezione dell'arbitro.\nUn incontro si dovr\u00e0 giocare al meglio dei cinque giochi. Ogni gioco \u00e8 disputato agli 11 punti, senza cambio palla (PAR 11).\nNel caso in cui i giocatori si trovino sul punteggio di 10 pari, il gioco continua fino a quando uno dei due giocatori non ottiene uno scarto di due punti netti sull'altro, aggiudicandosi cos\u00ec il gioco.\nNei tornei ufficiali a squadre si utilizza un punteggio a 15 e l'incontro si svolge sulla distanza di tre giochi. Quando un giocatore o una coppia vince il punto ha anche il diritto di servire nel punto successivo. Per ogni servizio consecutivo da parte di un giocatore va alternato il lato dal quale si serve.\nPrecedentemente, le regole prevedevano che ogni incontro si giocasse fino ai 9 punti, ma il punto veniva assegnato solo se il giocatore avesse servito, mentre in caso contrario cambiava semplicemente il giocatore che eseguiva il servizio.\nAgonismo.\nA livello agonistico, lo squash \u00e8 uno sport molto impegnativo.\nVi \u00e8 una fortissima sollecitazione alle ginocchia e alle caviglie. Richiede una notevolissima resistenza poich\u00e9 non vi sono tempi morti per poter riprendere fiato.\nOltre ad un allenamento dedicato, come per esempio il ghosting, che fornisce le basi di come ci si muove in campo simulando dei colpi finti negli angoli strategici del campo, serve anche un allenamento atletico non indifferente.\nRichiede, come tutti gli sport, una buona alimentazione, e una ricca dose di sali minerali, essendo una disciplina che ne consuma molti, per l'intensa sudorazione. Lo squash lavora sul metabolismo totalmente anaerobico, e gli atleti eseguono allenamenti per migliorare la dissipazione lattacida del corpo. \u00c8 stato classificato come l'attivit\u00e0 fisica pi\u00f9 sana dalla rivista Forbes nel 2003.\nI campioni.\nDal 1930 si disputa il \"British Open\", considerato anche il campionato mondiale fino al 1975, quando fu organizzato per la prima volta il \"World Open\". Dal 1979 si disputa annualmente il \"World Open\" anche per le donne. I campioni che hanno vinto pi\u00f9 titoli mondiali, in ordine cronologico, sono:\nI campioni italiani.\nDal 1977 si disputano annualmente i \"Campionati Italiani Assoluti\". I campioni che hanno vinto pi\u00f9 titoli italiani sono:\n\"Maschile\"\nNel 2015-2016-2017-2018-2019-2020 il titolo italiano \u00e8 stato conquistato da Yuri Farneti.\n\"Femminile\"\nYuri Farneti \u00e8 il giocatore italiano con il ranking mondiale pi\u00f9 alto."}
{"id": "246064", "revid": "1543377", "url": "https://it.wikipedia.org/wiki?curid=246064", "title": "Buon compleanno Elvis", "text": "Buon compleanno Elvis \u00e8 il quinto album di Luciano Ligabue, pubblicato dalla Warner Music Italy su CD, musicassetta e doppio LP nel 1995.\nDescrizione.\nSegna l'inizio di una nuova fase artistica per il rocker di Correggio (RE): infatti \u00e8 il primo disco interamente registrato senza i Clan Destino, la storica band che lo accompagn\u00f2 fin dagli esordi, ma con un nuovo gruppo di musicisti, soprannominato \"La banda\", e con il produttore discografico Fabrizio Barbacci. Il risultato \u00e8 un album con uno stile diverso dai precedenti, influenzato dal rock americano e in parte dal blues, che riesce a farsi apprezzare dal pubblico e afferma definitivamente il cantautore emiliano nel panorama della musica italiana.\nIl titolo \u00e8 un richiamo a Elvis Presley in quello che sarebbe stato l'anno del suo 60\u00ba compleanno, sebbene Ligabue lo intenda come simbolo del rock piuttosto che come un semplice omaggio. Le citazioni di Elvis sono quindi molte, durante il \"Buon compleanno Elvis! Tour\" per alcuni brani fu messo sul palco anche un enorme pupazzo gonfiabile raffigurante il cantante statunitense, per altri Ligabue si esib\u00ec con una giacca nello stile tipico dell'artista di Memphis.\nIl 4 dicembre 2008 viene pubblicata una versione rimasterizzata del CD (Warner Music Italy catalogo 518 6 51653 5), che contiene un libretto di 40 pagine che racconta la storia e altre curiosit\u00e0 sul disco.\nI video musicali.\nI videoclip \"Certe notti\", \"Viva\" e \"Leggero\", originariamente disponibili sulla doppia cassetta VHS \"\" del 1997, sono in seguito stati inseriti, insieme a \"Vivo morto o X\", nei DVD \"Primo tempo\" del 2007 e \"Videoclip Collection\" del 2012, quest'ultimo distribuito solo nelle edicole.\nSuccesso commerciale.\nL'album supera la soglia del milione di copie (\u00e8 tuttora il pi\u00f9 venduto della discografia di Ligabue), guadagna 10 dischi di platino e resta nella hit-parade per 70 settimane, dopo aver esordito al primo posto. La musica di Ligabue diventa un fenomeno di massa.\nNel 1996 raggiunge la 2\u00aa posizione nella classifica italiana, risultando il 3\u00ba album pi\u00f9 venduto in quell'anno.\nL'album \u00e8 presente nella classifica dei 100 dischi italiani pi\u00f9 belli di sempre secondo la rivista \"Rolling Stone Italia\", alla posizione numero 11\"\"."}
{"id": "246066", "revid": "2008491", "url": "https://it.wikipedia.org/wiki?curid=246066", "title": "Pooh", "text": "I Pooh sono stati un gruppo musicale italiano formatosi nel 1966 a Bologna e scioltosi il 30 dicembre 2016 a Casalecchio di Reno.\nLa composizione del gruppo ha sub\u00ecto diversi cambiamenti nel corso dei suoi cinquant'anni di storia, ma la formazione rimasta stabile per 36 anni, dal 1973 al 2009, e con la quale il gruppo conobbe i suoi maggiori successi (tra i quali la vittoria al 40\u00ba festival di Sanremo), fu quella composta da Roby Facchinetti (tastiera), Dodi Battaglia (chitarra), Red Canzian (basso) e Stefano D'Orazio (batteria e, occasionalmente, flauto): la voce principale fu quella di Facchinetti, autore di molti brani del gruppo in coppia con il paroliere Valerio Negrini, ma anche gli altri tre membri del gruppo, cui contribuirono con numerose proprie composizioni, erano voci soliste nei brani di propria creazione.\nI quattro Pooh di tale periodo furono insigniti dal presidente italiano Cossiga dell'onorificenza di cavalieri.\nAltro noto membro dei Pooh \u00e8 il bassista Riccardo Fogli, che nel 1973, dopo l'album \"Alessandra\", intraprese una carriera da solista, partecipando poi alla \"tourn\u00e9e\" d'addio alle scene del gruppo tra il 2015 e il 2016.\nNel corso della carriera il gruppo ha venduto pi\u00f9 di 100 milioni di dischi, record per un complesso italiano.\nStoria.\nGli anni sessanta.\nIl primo nucleo dei futuri Pooh nacque a Bologna nel 1962 con il nome di Jaguars, dall'incontro tra il batterista Valerio Negrini e il chitarrista Mauro Bertoli. Nel 1964 si arriva alla prima formazione stabile: i citati Negrini e Bertoli pi\u00f9 Vittorio Costa (voce), Giancarlo Cantelli (basso) e Bruno Barraco (chitarra ritmica e tastiere).\nNel 1965 Vittorio Costa lascia per proseguire gli studi di medicina mentre entrano Bob Gillot (tastiere) e Mario Goretti alla chitarra ritmica.\nDurante la sua permanenza nel gruppo Goretti fu secondo chitarrista e cantante, ma anche bassista, armonicista e fisarmonicista, nonch\u00e9 curatore dei cori negli album \"Per quelli come noi\" e \"Contrasto\".\nGilberto Faggioli entra al posto di Cantelli.\nNel gennaio 1966 il quintetto Negrini-Bertoli-Goretti-Faggioli-Gillot ottiene un contratto con la Vedette, la casa discografica di Armando Sciascia che, avendo perso proprio in quel periodo l'Equipe 84, sta cercando un nuovo complesso beat. Poich\u00e9 esiste una formazione romana con lo stesso nome (I Jaguars) che ha gi\u00e0 inciso un 45 giri, si deve trovare una nuova denominazione: questo fu fornito dalla segretaria dello stesso Sciascia, Aliki Andris, fan dell'orsacchiotto della Disney Winnie the Pooh (un orsacchiotto stilizzato, in effetti, apparve sulle copertine di numerosi vinili fino alla soglia degli anni novanta).\nNel febbraio del 1966 il complesso incide il primo 45 giri: \"Vieni fuori\" cover del brano \"Keep on Running\" dello Spencer Davis Group. Poi partecipa al programma televisivo \"Settevoci\", in cui presenta il brano \"Quello che non sai\", cover di \"Rag doll\" dei Four Seasons, pubblicato come lato B di \"Bikini Beat\", secondo 45 giri uscito a maggio, che viene commissionato al quintetto come jingle pubblicitario da parte di un'importante marca di rossetti. Sul finire del mese di aprile Bob Gillot viene sostituito da Roby Facchinetti e durante l'estate dello stesso anno Riccardo Fogli entra a far parte del complesso sostituendo Gilberto Faggioli, bruscamente \"licenziato\" da Bertoli &amp; company. L'incontro fra l'ex cantante degli Slenders, un gruppo rock di Piombino, e il complesso dei Pooh avviene al Piper di Milano.\nNell'ottobre del 1966 il quintetto partecipa al Festival delle rose con il brano \"Brennero 66\" che per\u00f2 viene censurato dalla RAI in quanto tratta del terrorismo in Alto Adige. Valerio Negrini \u00e8 quindi costretto a scrivere velocemente un testo alternativo per il brano, che viene presentato come \"Le campane del silenzio\" e si classifica all'ultimo posto della kermesse. Il primo album \"Per quelli come noi\" \u00e8 pubblicato alla fine dell'anno e presenta le reincisioni delle canzoni uscite su 45 giri eseguite con la nuova formazione pi\u00f9 altri brani; vende oltre 15.000 copie e comprende sei cover e sei brani scritti dal duo Facchinetti-Negrini che per\u00f2 non firmano le canzoni, non essendo ancora iscritti alla SIAE. A un quarto di secolo dalla loro pubblicazione (1991), Facchinetti e Negrini hanno potuto finalmente riappropriarsene con una telefonata ad Armando Sciascia. Lo stesso Roby riassume: \u00abRiascoltare la sua voce fu un'emozione. Pronunci\u00f2 parole molto belle sui Pooh. Lo ringraziai. Era stato per noi una sorta di padre. Quando ci mancavano i soldi per mettere la benzina nel furgone, era spesso lui ad allungarceli\u00bb.\nNell'aprile del 1967 la Vedette pubblica il quarto 45 giri \"Nel buio/Cose di questo mondo\". Subito dopo Mauro Bertoli si sposa con una giovane ballerina e decide di abbandonare la carriera musicale. Da quel momento in poi la formazione si stabilizza in un quartetto.\nAd aprile del 1968 il quartetto conosce per la prima volta l'ebbrezza della classifica dei dischi con la canzone \"Piccola Katy\", in origine lato B del loro quinto 45 giri \"In silenzio\", che sale fino alla quindicesima posizione della hit parade. Poco dopo la pubblicazione del disco, concluso il giro dei concerti estivi (settembre 1968), Mario Goretti, stanco dei continui spostamenti in giro per l'Italia, lascia il complesso e torna a Bologna, dove apre un'azienda di amplificatori. Nonostante il successo del singolo \"In silenzio/Piccola Katy\", alla cui registrazione partecip\u00f2 come chitarrista (\u00e8 sua l'introduzione del lato B).\nGoretti viene sostituito da Dodi Battaglia, notato da Enrico Marescotti durante una festa bolognese in cui si esib\u00ec in un assolo di chitarra elettrica degli Shadows. Membro de I Meteors, che sono stati anche il complesso musicale di Gianni Morandi, diventa dietro le quinte un protagonista della crescita dei Pooh.\nIn quello stesso anno i rapporti fra i Pooh e la casa discografica si incrinano in seguito alla pubblicazione del loro secondo album \"Contrasto\" nel luglio 1968: fatto uscire di nascosto mentre il complesso \u00e8 in tourn\u00e9e, il disco viene ritirato dal mercato poco dopo. Infatti questo album comprende soprattutto provini e scarti, oltre al singolo \"In silenzio/Piccola Katy\". A ottobre esce il sesto singolo \"Buonanotte Penny/Il tempio dell'amore\", il primo cantato e suonato da Battaglia, che non riesce a ottenere il successo del precedente.\nNel 1969 esce il singolo \"Mary Ann\", che partecipa e si piazza penultimo nel girone B del Cantagiro. Nel 1969, come reazione a queste critiche, esce il terzo album \"Memorie\" che ottiene un ottimo consenso dalla critica, ma non un effettivo riscontro dal pubblico. A novembre esce l'ottavo e ultimo singolo con la Vedette: \"Goodbye madama Butterfly/Un minuto prima dell'alba\".\nL'album \"Memorie\" costituisce uno dei primi \"concept album\" della storia della musica leggera in Italia: per la prima volta nella storia del gruppo i testi delle canzoni si riuniscono in una trama da cui si delinea una storia di vita dai toni amari e critici; proprio da questo LP dalle atmosfere rarefatte e le melodie malinconiche si iniziano a riconoscere i Pooh che verranno. Lo scarso riscontro commerciale del disco, unito alla tensione creatasi per la vicenda di \"Contrasto\", spingono il gruppo a \"rompere\" il contratto con la Vedette e a cambiare casa discografica.\nGli anni settanta.\nNel 1971 i Pooh passano alla CBS e con il produttore Giancarlo Lucariello arrivano le prime grandi soddisfazioni. Il singolo \"Tanta voglia di lei\" approda al numero uno della classifica in due settimane. Lo stesso capita con \"Pensiero\", che vende oltre un milione di copie. Nonostante tutti la considerino un pezzo d'amore, il brano parla di un carcerato. Entrambi i singoli entrano nelle classifiche sudamericane balzando subito ai primi posti, vendendo in pochi mesi rispettivamente 450.000 e 1.200.000 copie. Esce il disco \"Opera prima\", un LP che fonde la musica sinfonica, come nel brano omonimo, alla melodia italiana.\nValerio Negrini abbandona il gruppo, pur rimanendo legato ai Pooh come paroliere, e viene sostituito alla batteria dal romano Stefano D'Orazio, che aveva gi\u00e0 suonato in gruppi come I Naufraghi e Il Punto (il secondo dei due gruppi aveva ottenuto un contenuto successo, ottenendo anche una copertina su Ciao 2001, il settimanale di musica pi\u00f9 prestigioso di quegli anni I Pooh registrano in inglese alcuni dei loro brani: \"Tutto alle tre\" diventa \"The Suitcase\" e la CBS decide di inserirlo in una raccolta che comprende i migliori artisti del loro vastissimo catalogo. \"Tanta voglia di lei\" arriva seconda al Festivalbar.\nNel 1972 si afferma ancora il successo mondiale, grazie ai singoli \"Noi due nel mondo e nell'anima\" (retro \"Nascer\u00f2 con te\") e \"Cosa si pu\u00f2 dire di te\" (retro \"Quando una lei va via\"). La casa discografica \u00e8 indecisa su quale dei due singoli puntare maggiormente. Cos\u00ec, per non fare un torto n\u00e9 all'interpretazione di Dodi in \"Noi due nel mondo e nell'anima\" n\u00e9 al sempre pi\u00f9 indolente Riccardo di \"Nascer\u00f2 con te\", decide di pubblicare il 45 giri come un Doppio Lato A, scegliendo una copertina bianca col solo nome del gruppo in primo piano e la foto dei quattro. A \"Nascer\u00f2 con te\" viene riservato il ruolo di brano da inserire nei juke-box, mentre \"Noi due nel mondo e nell'anima\" diventer\u00e0 la canzone destinata alla promozione radiofonica. Da Londra arriva il sintetizzatore Minimoog, che fa una fugace apparizione proprio in questo brano. L'album \"Alessandra\" segna una maggiore presenza di Roby alla voce, che fino a quel momento era stata di appannaggio soprattutto di Dodi e Riccardo, e vede per la prima volta la firma di Dodi Battaglia come autore delle musiche.\nA causa dell'influsso di Lucariello, il complesso mette da parte le sue capacit\u00e0 strumentali per fare posto agli archi dell'elegantissima orchestra di Franco Monaldi. Oltre a ci\u00f2, per la prima e unica volta in Alessandra il produttore riesce a imporre che l'album sia composto esclusivamente da canzoni d'amore. \u00c8 un disco dove scompare quasi totalmente la chitarra elettrica, sostituita prevalentemente dagli arpeggi dell'acustica di Dodi, non ci sono assoli di chitarra a intralciare i saliscendi orchestrali dei 12 brani dei quali \u00e8 composto il disco. A questo punto Riccardo Fogli decide di lasciare il gruppo per intraprendere la carriera solista. Infatti a suo giudizio il produttore tende a privilegiare la voce di Battaglia a scapito della sua. Il gruppo sembra sul punto di sciogliersi quando all'inizio del 1973, dopo infinite selezioni tenutesi nella lavanderia di un albergo sull'Appennino tosco-emiliano a Roncobilaccio, viene scelto il nuovo bassista Red Canzian, gi\u00e0 chitarrista degli Osage Tribe, gruppo fondato da Franco Battiato, poi in forza ai Capsicum Red, che all'attivo aveva due singoli e un album.\nNel 1973 esce il disco \"Parsifal\", un LP complesso e di ampio respiro strumentale e lirico. Anticipato dai singoli \"Io e te per altri giorni\" e \"Infiniti noi\", questo LP miscela in maniera unica nel panorama italiano il pop sinfonico di derivazione britannica con le melodie sofisticate di Roby Facchinetti come nell'omonima \"Parsifal\" o in \"L'anno, il posto, l'ora\". Se lo stile musicale sembra indirizzarli verso paragoni ingombranti come Pink Floyd e Genesis, i cori dei quattro riportano direttamente ai Beatles e ai Bee Gees. Il brano omonimo segna una tappa importante nella storia del complesso in quanto la sua seconda parte \u00e8 esclusivamente strumentale. Il brano \"Lettera da Marienbad\" \u00e8 scelto come Lato B del singolo \"Io e te per altri giorni\" e lasciato fuori dalla versione 33 giri dell'album, anche se \u00e8 regolarmente incluso nella versione stereo8 dello stesso.\nNel 1974 esce la raccolta \"I Pooh 1971-1974\" che contiene i loro motivi di successo. Vengono inclusi nel disco \"Se sai, se puoi, se vuoi\" e \"Per te qualcosa ancora\", utilizzati come lato A dei relativi 45 giri, che comprendono anche \"Inutili memorie\" e \"E vorrei\". I brani, ordinati secondo un criterio cronologico abbastanza rigido, mettono bene in evidenza quanto rapida sia stata la maturazione musicale nello stile dei Pooh in questi quattro anni. I due singoli comunque non raggiungono il successo dei precedenti. Il 1975 \u00e8 un anno di transizione. Il notevole carico di musica sinfonica nonch\u00e9 di liriche spesso oniriche e difficili si fonde in due LP di modesto successo commerciale. \"Un po' del nostro tempo migliore\" si presenta come un LP troppo difficile per il pubblico dei Pooh, abituato a canzoni di rapida presa. L'utilizzo massiccio dell'orchestra, di strumenti come il clavicembalo e di lunghi pezzi strumentali non favorisce certamente il passaggio radiofonico. Neanche il seguente \"Forse ancora poesia\" riesce a vendere come \"Parsifal\": \"Ninna nanna\", scelto per promuovere l'album, riesce appena a entrare nella top 10 dei singoli. Gli arrangiamenti a base orchestrale erano stati imposti dal produttore Lucariello, mentre il gruppo si era pronunciato per degli arrangiamenti acustici. Il disco viene prodotto piuttosto in fretta, \u00e8 meno difficile e curato del precedente e i Pooh eseguiranno dal vivo pochissimi brani di questo album.\nProprio intorno al 1975 per la prima volta negli anni settanta parecchi altri complessi italiani, come la Bottega dell'Arte, il Giardino dei Semplici, i Beans e i Matia Bazar, riescono pi\u00f9 o meno simultaneamente a imporsi all'attenzione del pubblico piazzando uno oppure due 45 giri nelle classifiche di vendita ottenendo dati di vendita senz'altro paragonabili a quelli degli ultimi singoli dei Pooh. Dato che Lucariello non riesce pi\u00f9 a perpetuare il successo del complesso, i dissapori si intensificano. Il desiderio di continuare a suonare riducendo l'apporto dell'orchestra porta infine il complesso ad autoprodursi, primo caso del genere in Italia, e a dividersi definitivamente dal produttore che li aveva portati al successo. Canzoni come \"Pierre\" e \"Linda\", con cui i Pooh partecipano al Festivalbar e che Miguel Bos\u00e9 canter\u00e0 in spagnolo ottenendo il successo, e l'album \"Poohlover\" segnano una netta sterzata rispetto al recente passato. Le musiche sono suonate dai quattro con arrangiamenti pi\u00f9 ricchi, nonostante resti ancora l'accompagnamento di una sezione d'archi. I testi non si concentrano pi\u00f9 solo sull'amore, ma si avvicinano alla quotidianit\u00e0 e alle questioni sociali; in \"Poohlover\" si parla infatti di omosessuali, prostitute, zingari e carcerati. Con \"Linda\" il gruppo ritorna dopo alcuni anni ai vertici delle classifiche; in Piazza San Marco a Venezia viene allestita una festa per i dieci anni di carriera del complesso: i Pooh si fanno fotografare vicino a una gigantesca torta in polistirolo.\nRoby, Dodi e Stefano, senza Red, ma accompagnati da Valerio come cantante, aprono a questo punto una parentesi registrando sotto il nome di Mediterraneo System un 45 giri con i brani \"Ci pensi?\" e \"Mezzanotte a maggio\". Nel 1977 partecipano alla colonna sonora dello sceneggiato televisivo \"La gabbia\", con i brani strumentali \"Risveglio\" e \"La Gabbia\". \"Risveglio\", la facciata A, deve peraltro una parte della sua popolarit\u00e0 a uno spot pubblicitario messo in onda in televisione per una nota ditta di cucine componibili. In quell'anno inaugurano un'epoca di grandi concerti negli stadi, raggi laser, fumi sul palco, sfarzo che rester\u00e0 per decenni uno dei simboli della band. In questo periodo partecipano a diverse puntate di \"Domenica In\" con Corrado. Anticipato dal 45 estivo \"Dammi solo un minuto\", esce l'LP \"Rotolando respirando\", il primo prodotto dalla CGD, la nuova casa discografica, con cui i Pooh firmano un contratto dopo essersi distaccati dalla precedente CBS.\nIl disco viene registrato per due volte dato che nella prima sessione erano stati sbagliati completamente i mixaggi; per rimediare agli errori tecnici i Pooh scelgono di remixare l'album agli Stone Castle Studios del Castello di Carimate, all'epoca tra i pi\u00f9 all'avanguardia d'Europa. A febbraio del 1978 esce la raccolta \"Pooh 1975-1978\", composta da 12 brani dei quali 4 mai apparsi su L.P. (\"Donna davvero\", \"\u00c8 bello riaverti\", \"La gabbia\" e \"Risveglio\"). Il crescente successo porta i Pooh a incidere un altro tra i suoi principali LP, \"Boomerang\" (1978). Per la prima volta si osservano un uso generoso del sintetizzatore e numerosi virtuosismi alla chitarra elettrica anche nelle parti cantate. Si tratta anche del primo LP in cui si rinuncia totalmente all'accompagnamento degli archi.\nIl singolo \"Cercami/Giorno per giorno\" e brani come \"Pronto buongiorno \u00e8 la sveglia\", \"Ci penser\u00f2 domani\" con il basso fretless di Red in primo piano, \"Classe '58\" e \"Il ragazzo del cielo (Lindbergh)\" sono pezzi di notevole successo e tra i pi\u00f9 amati dai fan. Paolo Steffan, gi\u00e0 membro dei Capsicum Red e del duo Genova &amp; Steffan nonch\u00e9 amico di Canzian, disegna il logotipo tuttora usato dal gruppo. All'inizio del 1979 esce il singolo \"Fantastic Fly/Odissey\", colonna sonora dello sceneggiato televisivo \"Racconti fantastici\", tratto dai racconti di Edgar Allan Poe. Nello stesso anno esce\" Viva\" e i Pooh vendono oltre 700.000 copie. Brani come \"Io sono vivo\" che rimane in classifica per oltre 51 settimane, \"Notte a sorpresa\", \"L'ultima notte di caccia\", \"Tutto adesso\", \"In concerto\" sono tra i pezzi pi\u00f9 amati e richiesti dai fan. Proprio con \"Io sono vivo\" e \"Notte a sorpresa\" i Pooh inaugurano la moda di realizzare video promozionali per i 45 giri. I pezzi del disco vengono abbinati alla stagione 1979-1980 del programma televisivo \"Domenica In\".\nGli anni ottanta.\nNel 1980 i Pooh pubblicano l'album \"Hurricane\", un disco nel quale i Pooh riarrangiano in inglese i pezzi pi\u00f9 importanti dell'ultimo triennio pensato per il mercato estero. Il disco non riesce a entrare nelle classifiche americane e inglesi e viene quindi fatto uscire anche in Italia, dove diventa disco d'oro. Successivamente, il disco \"...Stop\" del 1980 inaugura la nuova decade con il 45 giri \"Canter\u00f2 per te\" (lato B \"Stagione di vento\") e altri brani famosi come \"Inca\", \"Vienna\", \"Aria di mezzanotte\", \"Ali per guardare, occhi per volare\".\nA febbraio del 1981 esce la raccolta \"Pooh 1978-1981\" composta da 12 brani di cui 2 mai apparsi su L.P. (\"Giorno per giorno\", \"Sei tua sei mia\"). A settembre del 1981 esce sul mercato italiano \"Buona fortuna\", contenente brani come il 45 giri estivo \"Chi fermer\u00e0 la musica\", \"Buona fortuna\", l'autobiografica \"Banda nel vento\" (gi\u00e0 lato B del 45 giri) e \"Dove sto domani\". Di \"Chi fermer\u00e0 la musica\" viene girato un noto videoclip in cui i Pooh si scambiano i ruoli raccontando la storia di un gruppo qualsiasi.\nNella primavera del 1982 i Pooh pubblicano \"Palasport\", il loro primo disco live, un doppio vinile registrato durante il tour autunnale 1981. Nel live, che ripercorre i primi 15 anni di carriera del gruppo, ci sono anche due inediti suonati appositamente per la tourn\u00e9e: \"Canzone per l'inverno\" e \"Siamo tutti come noi\". Nell'autunno dello stesso anno esce il 45 giri \"Non siamo in pericolo\" (lato B \"Anni senza fiato\").\nSeguendo la moda dei grandi gruppi dell'epoca, i Pooh decidono di andare all'estero per incidere i propri lavori. \"Tropico del nord\" del 1983 viene registrato negli studi di Montserrat, nei Caraibi. \u00c8 il primo LP italiano a essere commercializzato anche sul supporto CD, con una traccia in pi\u00f9 (\"Colazione a New York\"). Per la prima volta su un disco del gruppo si trova una canzone, \"Solo voci\", eseguita a cappella. Nato per celebrare i Beatles di \"Because\", . Durante le registrazioni di \"Tropico del nord\" i Pooh realizzano i videoclip delle canzoni del disco, che vengono inclusi in uno speciale chiamato \"L'anno del Tropico\" distribuito poi su VHS. Da questo LP non vengono estratti 45 giri ufficiali, ma molti brani vengono scelti come singoli promozionali, anche per il mercato estero. Dopo un tour nei grandi spazi i Pooh decidono di intraprendere, sulla falsariga di molti gruppi americani, una tourn\u00e9e nei club pi\u00f9 piccoli. Il \"Club Tour 83\" vede i Pooh riproporre dal vivo brani lasciati in disparte come \"Eleonora mia madre\", \"Infiniti noi\", \"Classe '58\" e \"La citt\u00e0 degli altri\".\nDurante le registrazioni del disco, Facchinetti compone la maggior parte dei brani che verranno inclusi nel suo primo album solista, intitolato \"Roby Facchinetti\". Nel 1984 i Pooh volano a Maui, nelle Hawaii, per registrare il disco \"Aloha\" negli studi di George Benson. Durante il soggiorno hawaiano i Pooh registrano le otto tracce che compongono l'LP e \"Canzone per Lilli\" che viene proposta solo nella versione CD. Il disco alterna brani dalle tematiche leggere (\"Ragazzi del mondo\" o \"Come saremo\") ed altri pi\u00f9 cupi (\"Selvaggio\" e \"Il giorno prima\", che immagina gli esiti di un conflitto nucleare fra Stati Uniti e Unione Sovietica) e si caratterizza per la forte presenza del sintetizzatore Fairlight che caratterizza le ultime produzioni musicali della band.\nIl successivo tour italiano vede Stefano presentarsi sul palco dotato di una nuova batteria elettronica in sostituzione di quella tradizionale. Le esibizioni dal vivo vengono introdotte dai suoni sintetizzati di Roby sulle note di \"Selvaggio\". Dal soggiorno hawaiano i Pooh portano in Italia uno special di oltre un'ora, special che viene proposto in prima serata dalla Rai. Lo special \u00e8 composto dai videoclip delle canzoni realizzati sull'isola con i commenti e gli aneddoti degli artisti. \u00c8 stato commercializzato nel 2003 come primo DVD ufficiale della band. A fine anno esce la quarta raccolta della band, \"Pooh 1981-1984 e tutto quanto mai apparso su L.P.\". L'album \u00e8 doppio ed \u00e8 composto da 19 brani dei quali 9 mai apparsi su LP e 7 mai apparsi su CD.\nNel 1985 anche Dodi pubblica il suo primo disco solista, \"Pi\u00f9 in alto che c'\u00e8\", con la collaborazione di Vasco Rossi nell'omonimo brano. \"Asia non Asia\", dello stesso anno, \u00e8 il nuovo lavoro dei Pooh registrato in Giappone. Ne esce un disco pieno di chitarre sintetiche e tastiere. Il brano \"Se c'\u00e8 un posto nel tuo cuore\", primo interpretato esclusivamente da Stefano D'Orazio, viene scelto come sigla di chiusura del programma \"Il processo del luned\u00ec\", mentre \"Se nasco un'altra volta\" viene utilizzata per il lancio del disco e partecipa anche al Festivalbar. Nel 1986 esce una raccolta edita dalla Vedette intitolata \"C'\u00e8 l'amore negli occhi tuoi\".\nNel 1986, per festeggiare i vent'anni del gruppo, esce \"Giorni infiniti\" su supporto in vinile completamente bianco. Il suono richiama le origini del gruppo e mescola acustica vecchio stile e nuove tecnologie. Notevole la sezione fiati coordinata da Demo Morselli e composta anche da Amedeo Bianchi e Claudio Pascoli. L'impegno di questo album \u00e8 sottolineato da brani quali ad esempio \"Terry B.\", ispirata da una vicenda di cronaca accaduta a Milano l'anno precedente con protagonista la modella americana Terry Broome, \"C'est difficile mais c'est la vie\", un brano particolare con un'introduzione di pianoforte eseguita da Roby Facchinetti, \"Venti\", un brano autobiografico in cui i Pooh giocano con il doppio senso cronologico/atmosferico del titolo. Torna anche l'organo Hammond che d\u00e0 un'atmosfera anni sessanta al brano \"L'altra parte del cielo\".\nRed pubblica il suo primo lavoro solista, \"Io e Red\", che vede la collaborazione di grandi artisti italiani. I Pooh vengono immortalati al museo delle cere di Roma e nominati Cavalieri dal Presidente della repubblica. Il tour invernale del 1986 viene impresso su triplo vinile e nel 1987 esce \"Goodbye\", il secondo disco live. Nel 1987 esce il disco \"Il colore dei pensieri\" con l'ecologista \"Acqua dalla luna\". I Pooh tornano a parlare di politica in \"Dall'altra parte\", un brano in cui si parla del vento di cambiamento che sta attraversando l'Unione Sovietica.\nNel 1988 con il disco \"Oasi\" i Pooh cominciano a collaborare con il WWF. L'impegno sociale dei Pooh continua sulla falsariga del disco precedente: il tema della distruzione del pianeta si rincorre in \"Nell'erba, nell'acqua e nel vento\", il crescere delle discriminazioni razziali in \"Senza frontiere\", senza lasciarsi alle spalle i pezzi melodici che pi\u00f9 hanno contraddistinto il loro stile, come in \"Che vuoi che sia\" e \"La ragazza con gli occhi di sole\" cantata da Stefano D'Orazio. Nel 1989 i Pooh mettono in commercio, con tiratura limitata, il brano strumentale \"Concerto per un'oasi\", un maxi 45 il cui ricavato viene devoluto totalmente al WWF. Nello stesso anno esce la raccolta \"Un altro pensiero\".\nGli anni novanta.\nGli anni novanta si aprono con uno dei pochi successi che ancora mancavano alla quasi venticinquennale carriera dei Pooh: nel marzo 1990 partecipano per la prima ed unica volta al \"Festival di Sanremo\", vincendolo largamente, con il brano \"Uomini soli\". Il brano viene cantato anche in abbinamento con Dee Dee Bridgewater, la quale incider\u00e0 la versione in inglese del brano, intitolata \"Angel of the Night\". Al termine della prima esecuzione del pezzo, Battaglia rivela che una ventina d'anni prima il gruppo aveva tentato, senza successo, di prendere parte alla manifestazione. Poco dopo il Festival viene pubblicato l'album omonimo del brano proposto, che contiene brani di successo come \"L'altra donna\" (scritto e cantato da Dodi Battaglia), \"Giulia si sposa\" (scritto e cantato da Stefano D'Orazio) e \"Tu vivrai\" (in collaborazione con Eros Ramazzotti, Umberto Tozzi, Raf ed Enrico Ruggeri).\nSempre nel 1990, a dicembre, esce una raccolta doppia: \"\". Da questo album nascer\u00e0 una lunga tourn\u00e9e nei teatri. Nel 1992 il successo dei Pooh \u00e8 testimoniato da un disco, \"Il cielo \u00e8 blu sopra le nuvole\", dal quale vengono scelti i singoli \"Maria marea\", \"50 primavere\", \"Stare senza di te\" e \"La mia faccia\". Con questo album termina la prima parte della collaborazione di Fio Zanotti e i Pooh, iniziata nel 1986, con \"Giorni infiniti\". Dopo la separazione artistica da Zanotti, in un'intervista i Pooh dichiarano: \u00abZanotti riprendeva gli arrangiamenti e i suoni che aveva usato nei nostri lavori anche in altri suoi lavori\u00bb.\nNel 1993 cominciano a incrinarsi i rapporti all'interno del gruppo, con Red, Dodi e Stefano che si oppongono all'idea di Roby di partecipare al Festival di Sanremo con la canzone \"Vivr\u00f2\", presente nel secondo lavoro solista di Facchinetti, \"Fai col cuore\".\nIl 1994 \u00e8 un anno di transizione, i Pooh incidono un album di brani inediti: \"Musicadentro\", disco arrangiato da Dodi Battaglia in maniera molto energica, suonato quasi per intero in presa diretta, con l'intento di trasportare su CD tutta l'energia del gruppo, come se fosse un disco suonato dal vivo. La confezione del disco viene studiata a tavolino dai Pooh e dalla casa discografica, e ispirandosi con molta probabilit\u00e0 al \"metal box\" dei Public Image Ltd. decidono di inserire il CD in una scatola metallica rotonda. Per la promozione radiofonica vengono scelti come singoli \"Le canzoni di domani\" e \"A cent'anni non si sbaglia pi\u00f9\", dei quali vengono realizzati anche dei videoclip.\nIl disco non riesce a sfondare, manca una hit forte che possa trascinare le vendite dell'album, che si assestano intorno alle 100\u00a0000 copie, risultando di fatto il disco meno venduto dai Pooh da quando sono passati a una major nel 1971. Dodi Battaglia scrive \"Dietro la collina\", \"Senza musica senza parole\", brano dal sapore latino con un testo di Stefano che fa s\u00ec che ogni frase sia concatenata alla precedente attraverso l'ultima parola. \"Un leone in paradiso\" \u00e8 una dedica al padre Medardo, scomparso in quell'anno.\nNel 1995 a maggio esce il loro terzo album dal vivo, doppio, dal titolo \"Buonanotte ai suonatori\" (il brano omonimo \u00e8 l'unico inedito). Nel dicembre dello stesso anno esce una raccolta per festeggiare gli imminenti 30 anni di carriera: si chiama \"PoohBook\", ed \u00e8 composto da 6\u00a0cd per un totale di 86 brani. Red Canzian pubblica il suo primo libro intitolato \"Magia dell'albero\". Stefano D'Orazio decide di far pubblicare una fanzine, il \"Poohnews\", che da Musicadentro in poi ha raccontato gestazione, aneddoti e curiosit\u00e0 di ogni lavoro della band in uscita.\nI Pooh tornano alla ribalta grazie al disco \"Amici per sempre\", del 1996, che lancia brani come \"Amici per sempre\", \"La donna del mio amico\", \"Cercando di te\". I nuovi Pooh rimangono fedeli alla loro musica, rinnovandosi negli arrangiamenti, seguendo in parte la moda del momento. Ironia della sorte, nonostante il titolo, questo sar\u00e0 il disco con la gestazione pi\u00f9 difficile di tutta la loro carriera. I quattro, infatti, quasi non si parlano, ogni occasione \u00e8 buona per litigare e la \"macchina della musica\" sembra sul serio arrivata al capolinea. Lacerano il gruppo in particolare uno scontro sulla musica e chi debba cantare \"Il silenzio della colomba\" e su un testo di D'Orazio dedicato al padre mancato l'anno prima, in seguito rifiutato dagli altri componenti e sostituito con \"Innamorati sempre, innamorati mai\". Dodi pensa in segreto di andarsene e registra il disco separatamente rispetto al resto del gruppo. Alla fine il buon senso dei quattro e il successo ottenuto dal nuovo album scongiurano la fine dell'avventura. Gli arrangiamenti del disco vengono affidati a Emmanuele Ruffinengo, giovane arrangiatore gi\u00e0 con i Pooh durante le sessioni di registrazione di \"Uomini soli\" e il successivo tour. Tocca proprio a Ruffinengo il compito di rinverdire i fasti del gruppo dopo il recente insuccesso discografico di \"Musicadentro\", e i suoni moderni e molto rock sembrano dare loro ragione: il disco \u00e8 uno dei pi\u00f9 apprezzati e suonati dalle radio, ricevendo un vasto consenso anche dal pubblico.\nNel febbraio 1997, per festeggiare il trentennale dei Pooh, esce presso Arnoldo Mondadori Editore la prima biografia del gruppo. Si intitola \"Quello che non sai\", come un loro successo degli anni sessanta, ed \u00e8 curata dal giornalista e critico Franco Dassisti. Nel novembre dello stesso anno esce un'altra raccolta, una doppia antologia intitolata \"The Best of Pooh\" che raccoglie 28 successi del gruppo, pi\u00f9 due brani inediti registrati per l'occasione, \"Brava la vita\", che viene scelta per girare un videoclip promozionale e \"Non lasciarmi mai pi\u00f9\" che alla lunga sar\u00e0 il pi\u00f9 fortunato tra i due pezzi.\nNel 1998 esce la raccolta \"Un minuto prima dell'alba\", il primo CD dei 6 che componevano il cofanetto \"Poohbook\" uscito tra il 1993 e il 1995. I Pooh che dal 1990 sono tornati in possesso di una parte del loro catalogo degli anni sessanta, decidono di pubblicare i migliori pezzi di quegli anni in versione riarrangiata e ricantata in chiave moderna, con gli attuali membri della band a cimentarsi su brani passati nel dimenticatoio della memoria, come \"Brennero 66\", \"E dopo questa notte\" e \"La solita storia\".\nNel 1999 esce \"Un posto felice\": singoli come \"Dimmi di s\u00ec\", \"Se balla da sola\" e \"Mi manchi\" sono tra i pezzi pi\u00f9 importanti dell'anno e permettono ai Pooh di partecipare al Festivalbar e di riempire piazze e stadi. In particolare \"Dimmi di s\u00ec\" di Stefano D'Orazio si distingue per via del suo suono Eurobeat anni settanta, che parzialmente anticipa i successivi lavori del gruppo.\nI Pooh danno a Mediaset la possibilit\u00e0 di trasmettere in differita l'ultima tappa della loro tourn\u00e9e estiva, che fa tappa nella citt\u00e0 di Arezzo. Del concerto viene anche ricavata una VHS che comprende tutto il concerto e alcune scene riprese nel backstage. Mediaset aveva, tra l'altro, gi\u00e0 trasmesso nel 1991 il concerto del venticinquennale, tenutosi nel settembre di quell'anno all'Arena Garibaldi di Pisa. In quell'occasione si trattava dell'ultima data del Tour estivo di \"\".\nGli anni duemila.\nIl terzo millennio si apre per il complesso bolognese con \"Cento di queste vite\" (2000) che torna al suono degli anni settanta, un lavoro interessante che sicuramente mostra pi\u00f9 impegno e carattere rispetto al precedente. Da questo disco vengono estrapolati molti singoli, tra i quali spiccano \"Stai con me\", \"I respiri del mondo\", \"Un grande amore\" e il brano di chiusura, \"Puoi sentirmi ancora\", canzone dedicata a una fan tragicamente morta in un incidente stradale, pezzo con una coda strumentale.\nNel 2001, per festeggiare i 35 anni di carriera, i Pooh decidono di pubblicare la raccolta celebrativa \"Best of the Best\", presentata in due versioni: la prima, \u00e8 composta da un doppio CD; la seconda da un unico CD, che comprende una traccia dal vivo estratta dal tour \"Cento di queste vite\". In entrambe le versioni sono presenti tre inediti: \"Portami via\", scritto da Canzian, \"E arrivi tu\", scritto da Battaglia su testo di D'Orazio, e \"Figli\", quest'ultimo un'anticipazione di quello che sar\u00e0 il disco successivo \"Pinocchio\". Nella raccolta, la versione di \"Figli\" presenta sonorit\u00e0 pi\u00f9 rock rispetto alla quella proposta nel musical. Nel tour di Best of the Best i Pooh presentano, in versione strumentale, il brano d'apertura del musical, \"C'era una volta\". Nell'agosto del 2002 ricevono il \"Premio Miglior Gruppo Italiano\" della rassegna del miglior live Fatti di Musica diretta da Ruggero Pegna, riconoscimento che riceveranno anche in successive edizioni.\nI Pooh cominciano a gettare le basi sul progetto musical. La regia dello spettacolo \u00e8 affidata a Saverio Marconi. In origine, l'idea del Musical prevedeva una storia completamente diversa da quella portata in scena, infatti Roby stava scrivendo delle musiche sull'idea di \"Gabriel\", un messia del futuro immaginato dallo stesso Facchinetti. Vista la difficolt\u00e0 a intrecciare le musiche con la storia, Saverio Marconi consiglia ai Pooh di scegliere un altro soggetto e questo viene trovato in Pinocchio, uno dei libri pi\u00f9 letti al mondo che \u00e8 appena tornato sugli schermi con il film di Roberto Benigni.\nDa questa esperienza verr\u00e0 estratto il disco \"Pinocchio\", del 2002, nel quale i Pooh racchiudono gli 11 brani pi\u00f9 adatti a essere proposti anche fuori dal contesto del musical, variando in alcuni casi poche strofe. Il musical, portato in scena dalla Compagnia della Rancia, diventa uno degli spettacoli pi\u00f9 visti degli ultimi anni e viene replicato in tutta la penisola. Per la prima dello spettacolo viene costruito il Teatro della Luna, vicino al Forum di Assago, vicino a Milano. Il disco ottiene buoni consensi dalla critica, ma le vendite sono inferiori rispetto ai dischi precedenti. Il singolo di lancio, distribuito anche come CD singolo \u00e8 \"Il paese dei balocchi\", successivamente dal CD verranno estratti altri singoli destinati alla programmazione radiofonica come \"Voglio andare via\", \"Vita\", \"Un vero amico\".\nNel 2003 viene pubblicato \"Pinocchio - Il grande musical\", un doppio CD con le musiche dello spettacolo, suonate da un giovane gruppo di musicisti e interpretate dai protagonisti del musical. L'unico intervento dei Pooh nel disco \u00e8 la chitarra acustica di Dodi Battaglia su \"Vita\". La batteria \u00e8 suonata dal figlio di Red Canzian, Philipp.\nNello stesso anno Dodi pubblica un album strumentale, \"D'assolo\". Al disco collaborano alcuni mostri sacri della chitarra italiana, Franco Mussida e Maurizio Solieri, che suonano nel brano \"Nordinfesta\". La spinta definitiva alla pubblicazione del disco arriva da Roby Facchinetti che sentendo i 10 brani di Dodi lo convince a presentarlo sul mercato discografico. Il disco viene presentato live a RadioItalia, negli studi di Cologno Monzese e al Teatro Agor\u00e0 di Cernusco sul Naviglio.\nSempre nel 2003, esce il primo DVD dei Pooh, \"Aloha\", con i filmati restaurati realizzati durante il soggiorno hawaiano del 1984. Il DVD comprende i sette videoclip promozionali girati per lo speciale andato in onda per la RAI. Dal disco manca solo \"Tempi migliori\". Nel febbraio dello stesso anno, inoltre, i Pooh ricevono dai Nomadi il premio \"Musica e solidariet\u00e0\" per le loro iniziative in favore di Rock No War, in occasione del XI \"Tributo ad Augusto\", manifestazione che la band emiliana organizza annualmente a Novellara in ricordo dello scomparso frontman Augusto Daolio.\nIn questi anni i Pooh ottengono una nuova notoriet\u00e0 anche tra i giovani, anche grazie alla sitcom \"Camera Caf\u00e9\", dove uno dei personaggi protagonisti, Paolo Bitta (interpretato da Paolo Kessisoglu), \u00e8 un accanito fan del gruppo; gli stessi Pooh hanno partecipato come guest star a quattro episodi della serie (\"Arrivano i Pooh\", \"I 40 anni dei Pooh\", \"La guerra dei Pooh\" e \"L'incantesimo dei Pooh\"). Nel 2017, in occasione della sesta stagione, Facchinetti e Fogli compaiono come guest star in alcuni episodi.\nNel 2004, dopo quasi quattro anni d'assenza, i Pooh tornano nei negozi con un nuovo CD intitolato \"Ascolta\" come l'omonimo brano che apre l'album. Il disco, realizzato con la collaborazione dell'arrangiatore Fio Zanotti, \u00e8 il pi\u00f9 lungo fin qui prodotto dai Pooh, ben 14 brani per oltre un'ora di musica. La ragazza fotografata sulla copertina del disco \u00e8 Chiara, figlia di Red Canzian, in posa all'acquario di Genova. L'uscita del disco \u00e8 preceduta dal singolo \"Capita quando capita\", una hit dalla quale viene ricavato un videoclip girato nel centro di Verona. Successivamente vengono estratti numerosi singoli radiofonici, \"Ascolta\", \"Per dimenticare te\", \"Scusami\", e l'ironica e autobiografica \"Dove sono gli altri 3\".\nIl 18 novembre 2005 esce il doppio album \"La grande festa\", una raccolta di grandi successi pi\u00f9 due brani inediti: \"La grande festa\" e \"Destini\". Il tour del quarantennale porta in scaletta oltre 40 canzoni che ripercorrono la storia della band da \"Vieni fuori (Keep on runnin)\", 45 giri d'esordio pubblicato nel 1966, fino al recente \"La grande festa\", registrato nel settembre del 2005 con l'ausilio di oltre 40 coristi scelti tra i fan del gruppo, in occasione di una selezione partita con l'annuncio presente sul sito internet del gruppo. Sempre a novembre esce un libro riguardante i loro imminenti 40 anni di carriera: \"La grande storia 1966-2006\", edito da Giunti e scritto da S. Neri.\nIn occasione dei campionati mondiali di calcio del 2006, tenutisi in Germania a partire dal 9 giugno, i Pooh hanno inciso l'inno della nazionale italiana, dal titolo \"Cuore azzurro\", il cui ricavato viene interamente devoluto in beneficenza. La tourn\u00e9e estiva prevede alcuni cambiamenti in scaletta rispetto a quella invernale, viene tolto un medley elettrico e subentra la versione acustica di \"Cuore azzurro\". In molte date, insieme al gruppo, cantano alcuni telecronisti RAI presenti al mondiale tedesco. Il 9 settembre del 2006 i Pooh sono tornati a suonare nella cornice storica dell'Arena di Verona, mentre il concerto di Padova del 22 settembre viene ripreso dalle telecamere per permettere la realizzazione di un DVD live del concerto. Sempre nel 2006 \u00e8 stato lanciato da tutte le radio il primo dei due nuovi brani inediti dal titolo \"Il cielo non finisce mai\", quale anticipazione del CD+DVD live intitolato \"Noi con voi\". Il titolo dell'altro brano inedito \u00e8 \"L'amore costa\".\nNel marzo del 2007 esce \"Noi con voi - Versione integrale\" (2 CD), con 45 canzoni live pi\u00f9 i due inediti gi\u00e0 presenti nel \"Noi con voi\" uscito a novembre. Contemporaneamente viene pubblicato anche il doppio DVD contenente tutto il concerto di Padova, tenuto davanti a oltre 150\u00a0000 persone, con circa 20 minuti di back-stage. Il 1\u00ba febbraio 2008 esce \"Beat ReGeneration\", un album di cover ispirato ai lavori di altri complessi del periodo degli anni sessanta-inizio anni settanta. Il primo singolo estratto \u00e8 \"La casa del sole\" (dei Los Marcellos Ferial), a sua volta traduzione della pi\u00f9 celebre \"The House of the Rising Sun\", gi\u00e0 eseguita in diverse versioni da vari artisti di calibro. Tra i brani pi\u00f9 famosi si ricordano inoltre \"29 settembre\", nota tra l'altro per l'esecuzione dell'Equipe 84; gli altri singoli estratti sono \"Nel cuore, nell'anima\" e \"Un ragazzo di strada\".\nIl disco viene portato in tour nella primavera e nell'estate dello stesso anno. Grande successo in particolare per il concerto del 19 agosto a Reggio Calabria che vede la partecipazione di oltre persone e la diretta audio e video di RTL 102.5. Il tour 2008 sar\u00e0 l'unico organizzato per i Pooh dalla \"Milano Concerti\", affiliata alla multinazionale Live Nation: dopo tale breve esperienza il complesso torna infatti all'agenzia Di Palma-Cusolito.\nSempre in tema di cover, nel 2008 e nel 2009 i Pooh partecipano a tre dischi di altri artisti. Con i Neri per Caso, nell'album \"Angoli diversi\", reinterpretano la loro \"Piccola Katy\". Con Ornella Vanoni, nell'album di duetti \"Pi\u00f9 di me\", cantano \"Eternit\u00e0\" (di Claudio Cavallaro e Giancarlo Bigazzi) incisa dal complesso i Camaleonti e dalla stessa Vanoni. Infine, nel 2009, incidono con Claudio Baglioni una versione riarrangiata di \"Che begli amici\", storico brano del cantautore romano riproposto nell'album Q.P.G.A. uscito a novembre dello stesso anno. A met\u00e0 aprile 2009 le agenzie stampa hanno battuto la notizia che, successivamente all'uscita di un nuovo disco dal titolo \"Ancora una notte insieme\" (2 CD), avvenuta l'8 maggio, e il successivo tour in partenza il 18 luglio dalla Reggia di Caserta, il batterista Stefano D'Orazio intendeva lasciare il gruppo dopo 38 anni di sodalizio.\nIl tour, il cui numero di date \u00e8 cresciuto in corso d'opera (da 4 a 38), \u00e8 stato chiuso da due serate speciali al Mediolanum Forum di Assago la seconda delle quali trasmessa in diretta radiofonica da RTL 102.5 e oggetto di ripresa televisiva e collegamenti in diretta nella trasmissione televisiva \"X Factor\" su Rai 2. Il 1\u00ba ottobre 2009 Stefano D'Orazio annuncia l'addio alla band, che rimane formata dai soli Canzian, Battaglia e Facchinetti. Il Premio videoclip italiano, manifestazione del settore videomusicale, ha assegnato il Premio Speciale al videoclip \"Ancora una notte insieme\" per la regia di Andrea Falbo e Andrea Gianfelice. Il 26 novembre esce un libro che ripercorre i quasi 44 anni di carriera della band: \"I nostri anni senza fiato\", edito da Rizzoli.\nGli anni duemiladieci.\nNel febbraio 2010 i Pooh annunciano l'uscita di \"Aladin\", musical scritto da Stefano D'Orazio con la partecipazione dei suoi tre ex colleghi, autori delle musiche: il gruppo lavorava al progetto gi\u00e0 da prima della decisione del batterista di lasciare i Pooh. Il 5 marzo esce il DVD contenente le riprese dell'ultimo concerto ad Assago del 28 e 30 settembre.\nIn una conferenza stampa tenuta il 3 marzo 2010 i Pooh rivelano i propri progetti futuri, annunciando la prosecuzione dell'attivit\u00e0 del gruppo con una formazione a tre (collaudata con due concerti in Canada al Casin\u00f2 Fall View, vicino alle Cascate del Niagara), e l'intenzione di avvalersi di un turnista alla batteria, nello specifico Steve Ferrone, gi\u00e0 batterista per artisti internazionali come Eric Clapton, Bee Gees, Tom Petty e George Harrison. Steve Ferrone suona dunque nel nuovo album, \"Dove comincia il sole\", uscito il 12 ottobre 2010. Il singolo tratto dal nuovo album, intitolato anch'esso \"Dove comincia il sole\", \u00e8 una suite musicale rock con liriche e atmosfere che riportano il gruppo a opere come i loro \"Parsifal\" e \"Il tempo, una donna, la citt\u00e0\". La versione presente nell'album \u00e8 divisa in due parti, una di sei minuti cantata e una di cinque strumentale.\nNel tour \"Dove comincia il sole\", i Pooh suonano, oltre che con Ferrone, con un chitarrista e un tastierista supplementari, il secondo anche loro arrangiatore (rispettivamente Ludovico Vagnone e Danilo Ballo) scelti fra i nomi pi\u00f9 noti del settore. Il tour ha inizio il 23 novembre a Rimini e continua fino all'estate 2011 toccando varie citt\u00e0 italiane, per poi riprendere dal gennaio 2012 a Legnano e proseguire con una lunga serie di concerti in giro per il mondo. Nei concerti del tour 2011 e 2012, alla batteria si esibisce non pi\u00f9 Steve Ferrone, bens\u00ec Phil Mer, figlio della moglie di Red Canzian.\nNei concerti di questo tour i Pooh hanno sempre registrato il tutto esaurito, arrivando a totalizzare circa 500\u00a0000 presenze. Il 29 aprile 2011 i tre Pooh si ritrovano sullo stesso palco con Stefano D'Orazio nel programma tv \"Ciak si canta\", in diretta da Napoli.\nL'11 ottobre 2011 esce \"Dove Comincia Il Sole Live - 27 agosto 2011 - Castello di Este\", disponibile in tre versioni: un doppio cd, un doppio DVD e la \"luxury edition\" con contenuti speciali che comprendono la registrazione integrale del concerto tenutosi a Este. Il 22 e 23 ottobre si esibiscono in due concerti in Canada, alle Cascate del Niagara, accompagnati dalla World Rock Symphony Orchestra di Toronto. Il 28 ottobre sono invece a Sofia, in Bulgaria, dove tengono un concerto al Palazzo della Cultura con la Classic FM Orchestra.\nIl 18 novembre i Pooh ritornano in TV dopo la mini tourn\u00e9e esibendosi nel programma \"I migliori anni\" di Carlo Conti. Dal 29 novembre i Pooh con una nota pubblicata sul loro sito hanno la loro pagina ufficiale su Facebook, Twitter e YouTube.\nIl 6 marzo 2012 esce \"Pooh Legend\" un cofanetto curato da Andrea Pedrinelli composto da 4 DVD e quattro libri con oltre 10 ore di filmati, molti dei quali inediti. Per il 9 ottobre 2012 il gruppo annuncia l'uscita del nuovo lavoro intitolato \"Opera seconda\"; in seguito comincia un tour nei principali teatri in tutta Italia accompagnati dalla Ensemble Symphony Orchestra diretta dal Maestro Giacomo Loprieno.\nIl 3 gennaio 2013 muore improvvisamente Valerio Negrini, a causa di un infarto, mentre si trovava in vacanza nel Trentino. L'inaspettata morte di Valerio getta nello sconforto i Pooh e pone nuove incognite sul futuro del gruppo. Ai primi di luglio i Pooh tornano sui palchi dei teatri all'aperto e delle arene estive con la tourn\u00e9e estiva di \"Opera seconda in tour\". Il 29 ottobre esce \"Pooh Box\", il cofanetto in memoria di Valerio Negrini. Il lavoro contiene un doppio cd e doppio DVD live del concerto di \"Opera seconda in tour\", una Graphic Novel di 200 pagine \"POOHdiSEGNI\" illustrata dal designer Gianni D'Angelo che racconta la storia della band e due CD \"Voci per Valerio\" che comprendono 28 brani interpretati dai pi\u00f9 importanti doppiatori italiani tra cui Christian Iansante ideatore del progetto. Dal 2 novembre i Pooh tornano sui palchi dei teatri in Italia, in Canada e negli Stati Uniti, con l'ultima parte della tourn\u00e9e che ha registrato un grande successo di pubblico con pi\u00f9 di presenze durante le quasi 100 date in tutta Italia, ma anche in Europa e oltreoceano.\nLa reunion e il ritiro dalle scene.\nIl 28 settembre 2015 i Pooh annunciano l'operazione \"reunion\" che vede il ritorno di Stefano D'Orazio alla batteria e di Riccardo Fogli alla voce per una serie di attivit\u00e0, tra le quali sette concerti cos\u00ec distribuiti: due allo Stadio San Siro di Milano, uno allo Stadio Olimpico di Roma, uno allo Stadio San Filippo di Messina, tre all'Arena di Verona. Nei mesi successivi viene annunciato un triplo album e un DVD live tratto dai concerti di Milano, e il tour tra settembre e dicembre nei palasport e nei poli fieristici. Vengono pubblicate rivisitazioni a cinque voci degli storici brani \"Pensiero\", \"Noi due nel mondo e nell'anima\", \"Chi fermer\u00e0 la musica\", \"Piccola Katy\" e \"Pierre\", oltre agli inediti \"Tante storie fa\", \"Le cose che vorrei\", \"Ancora una canzone\" e \"Traguardi\", tutti inclusi nel triplo album live \"Pooh 50 - L'ultima notte insieme\", uscito il 16 settembre.\nIl 30 dicembre 2016 i Pooh terminano ufficialmente la propria carriera musicale, tenendo un ultimo concerto in formazione a cinque elementi (D'Orazio, Canzian, Facchinetti, Fogli e Battaglia) all'Unipol Arena di Casalecchio di Reno, evento trasmesso in diretta via satellite nei cinema italiani e in diretta televisiva e radiofonica su RTL 102.5. A dispetto di ci\u00f2, il 6 giugno 2017 i Pooh tornano a cantare insieme all'Arena di Verona in occasione dei Wind Music Awards, conclusione ampiamente preannunciata: in una intervista di pochi mesi prima, Red Canzian aveva dichiarato che \u00abI Pooh continueranno a seguire la loro storia, la loro discografia e a proteggere il patrimonio socio-culturale che rappresentano, ma non faranno pi\u00f9 dischi o concerti insieme\u00bb.\nIl 14 luglio 2017 \u00e8 uscito in CD e vinile \"Trilogia 1987-1990\", uno special box celebrativo che contiene gli album \"Il colore dei pensieri\", \"Oasi\" e \"Uomini soli\", oltre a un bonus disc estratto da \"Live in Milano (Piazza Duomo 1990)\". Entrambe le versioni contengono un libretto di 60 pagine con racconti, immagini inedite e memorabilia. Il 23 novembre 2018 viene pubblicato il triplo album e un DVD live tratto dall'ultimo concerto a Casalecchio di Reno, intitolato \"Pooh 50 - L'ultimo abbraccio\".\nIl 6 novembre 2020 muore Stefano D'Orazio dopo una settimana di ricovero in ospedale a seguito di complicazioni dovute al COVID-19. Il 20 novembre \u00e8 stato commercializzata la raccolta \"Le canzoni della nostra storia\", un cofanetto composto da 4 CD per un totale di 72 brani, incluso l'inedito \"Meno male\", prima versione di \"Tanta voglia di lei\" incisa nel 1971 e mai pubblicata prima di allora.\nConcerti e tour.\nIl live del gruppo \u00e8 da sempre caratterizzato da elementi di avanguardia e dal punto di vista di impianti audio e dal complesso scenografico e di luci; nel corso del tempo \u00e8 stato pioniere dei pi\u00f9 disparati effetti: dalle esplosioni in magnesio alle fiamme, dall'uso dei fumi a quello dei laser, dall'uso di strutture di palco articolate alle pedane idrauliche, dalle migliori tecnologie video a quelle d'illuminazione. Inoltre il gruppo \u00e8 stato pioniere del cambiamento dei 'contesti' musicali essendo un forte protagonista del passaggio dalle balere ai teatri, dai teatri ai palazzetti dello sport, e dai palasport agli stadi.\nStrumentazione.\nVengono qui prese in considerazione le strumentazioni dei Pooh utilizzate negli album e nei concerti pi\u00f9 famosi, nonch\u00e9 rappresentativi in ambito tecnologico.\nRoby Facchinetti\nDodi Battaglia\nStefano D'Orazio\nRed Canzian\nStudi di registrazione.\nVengono qui di seguito elencati gli studi di registrazione in cui i Pooh hanno inciso i loro album. L'elenco comprende anche i singoli che tra gli anni '70 e gli anni '80 non trovarono posto in nessun 33 giri nell'anno della loro uscita sul mercato."}
{"id": "246068", "revid": "2056951", "url": "https://it.wikipedia.org/wiki?curid=246068", "title": "Sarlo", "text": ""}
{"id": "246074", "revid": "1543377", "url": "https://it.wikipedia.org/wiki?curid=246074", "title": "Aree naturali protette del Per\u00f9", "text": "Le aree naturali protette del Per\u00f9 occupano oltre il 10% del territorio nazionale."}
{"id": "246075", "revid": "171091", "url": "https://it.wikipedia.org/wiki?curid=246075", "title": "Notre-Dame", "text": ""}
{"id": "246078", "revid": "454575", "url": "https://it.wikipedia.org/wiki?curid=246078", "title": "Marca di Brandeburgo", "text": "La Marca di Brandeburgo o Margraviato di Brandeburgo (in tedesco: \"Mark Brandenburg\") \u00e8 una regione storica situata nell'area dell'attuale Germania nord-orientale e Polonia occidentale.\nGeografia.\nIl territorio che componeva il margraviato, conosciuto comunemente col nome di \"Marca di Brandeburgo\", corrisponde all'attuale confine orientale tra Germania e Polonia. Geograficamente esso comprendeva la maggior parte degli attuali stati di Brandeburgo e Berlino, l'Altmark (parte a nord del Sassonia-Anhalt) e la regione di Neumark (oggi divisa tra il voivodato di Lubusz e quello di Pomerania Occidentale di Polonia). Parti degli attuali stati federati del Brandeburgo come la Bassa Lusazia ed il territorio che era stato della Sassonia sino al 1815, non erano parti della marca. Nel linguaggio comune, ma in modo inesatto, lo stato del Brandeburgo \u00e8 identificato con la marca di Brandeburgo.\nLa regione si form\u00f2 durante l'era glaciale ed \u00e8 caratterizzata da morene, valli glaciali e numerosi laghi. Il territorio \u00e8 conosciuto come \"marca\" dal momento che essa era uno dei territori di confine del Sacro Romano Impero. La marca \u00e8 definita da due altipiani e da due depressioni. Le depressioni sono presenti in corrispondenza di fiumi e laghi.\nLe terre baltiche del nord della terra dei laghi del Meclemburgo hanno solo piccole estensioni nel Brandeburgo. Le colline della marca iniziano a sud nel Lusitzer Bergland (presso \u017bary (Sorau)) e si estendono per 230 chilometri passando Trzebiel (Triebel) e Spremberg, e continuando quindi a nord-ovest verso Calau per poi finire nella regione del Fl\u00e4ming. La depressione meridionale \u00e8 generalmente identificata con la Spreewald (tra Baruth e Plaue an der Havel). La depressione a nord \u00e8 invece identificata attorno all'area dei fiumi Note\u0107 e Warta, l'Oderbruch, la valle del Finow, la brughiera di Havelland ed il fiume Oder.\nTra queste due depressioni si trova un plateau che si estende dall'area di Pozna\u0144 a ovest del Brandeburgo attraversando Torzym, il plateau della Sprea e la Mittelmark. Da sud-est sino a nord-ovest questo plateau \u00e8 intersecato da abbassamenti della Leniwa Obra e del fiume Oder prima della confluenza con il Nei\u00dfe, la bassa valle dello Spree, l valle dell'Havel. Tra queste valli si ergono una serie di colline e plateau, come il Barnim, il Teltow, il Semmelberg presso Bad Freienwalde (157\u00a0m), il M\u00fcggelberge a K\u00f6penick (115\u00a0m), il Havelberge (97\u00a0m), e le colline di Rauen presso F\u00fcrstenwalde (112 to 152\u00a0m).\nLa regione \u00e8 in gran parte dominata da un suolo secco, sabbioso con piante di pino e di erica. Ad ogni modo il suolo \u00e8 fertile e i plateau dano vita ad una fervida attivit\u00e0 d'agricoltura. La marca di Brandeburgo ha un clima fresco continentale con temperature che vanno dagli 0\u00b0 gradi di gennaio e febbraio sino ai 18\u00b0 di luglio e agosto. Le precipitazioni annue sono comprese tra i 500\u00a0mm ed i 600\u00a0mm annui, con maggioranza in estate.\nStoria.\nTra la fine del VII e l'inizio dell'VIII secolo nell'area vissero dei gruppi slavi come gli Evelli/Stodorani insediati nel medio corso del fiume Havel e gli sprevani nell'area del basso corso della Sprea. Dopo le campagne dell'808 contro i Sassoni Carlo Magno assegn\u00f2 agli Obodriti, suoi alleati, la parte del territorio sassone compresa fra l'Elba e il Mar Baltico.\nAll'inizio del X secolo risale la fondazione dei vescovati di Havelberg e di Brandeburgo sull'Havel. Nel 1134 l'imperatore Lotario III assegn\u00f2 il territorio della frontiera (marca) nord-orientale del suo regno ad Alberto I di Brandeburgo, detto \"l'Orso\" della dinastia di origine sassone/brandeburghese degli Ascani. Data di fondazione della marca viene considerato l'11 giugno 1157 quando in una lotta sanguinosa Alberto espugn\u00f2 la fortezza di Brandeburgo sull'Havel, fino ad allora in mano al principe sprevano Jaxa von K\u00f6penick.\nDopo la morte di Alberto divenne margravio suo figlio Ottone che continu\u00f2 la politica di espansione verso nord-est (Pomerania) con l'obiettivo di raggiungere il Mar Baltico che lo port\u00f2 per\u00f2 ad entrare in conflitto con la Danimarca.\nDopo la Battaglia di Bornh\u00f6ved (1227) il Brandeburgo si assicur\u00f2 la Pomerania. La presa di potere fu confermata da Federico II che assegn\u00f2 il feudo della Pomerania al margravio del Brandeburgo.\nNel 1320 muore l'ultimo degli Ascani e l'imperatore assegna la marca ai principi della dinastia Wittelsbach rifiutati per\u00f2 dalla nobilt\u00e0 locale e che quindi non riuscirono mai a imporsi. Dalla met\u00e0 del XIV secolo l'imperatore Carlo IV fece diversi tentativi di appropriarsi della marca e di assegnarla alla dinastia dei Lussemburgo, la sua, in modo da assicurarsi, oltre a quello boemo, anche il voto del principe elettore brandeburghese per garantire il titolo di imperatore ai Lussemburgo. Nel 1373 la Dieta di Guben garant\u00ec la marca ai Lussemburgo ma gi\u00e0 con il nipote di Carlo Jobst di Moravia il potere dei Lussemburgo decadde e la marca pass\u00f2 ai Hohenzollern.\nPer stabilizzare la situazione politica la marca venne assegnata a Federico VI di Hohenzollern (che divenne il margravio Federico I di Brandeburgo) che stabil\u00ec la sua residenza a Berlino. Nel 1539 la marca si aggreg\u00f2 alla Riforma.\nIl ramo brandeburghese degli Hohenzollern persegu\u00ec una politica di progressivo allargamento del proprio potere nonostante la posizione delicata, a Nord si trovava il regno di Danimarca e soprattutto la Svezia, a est vi erano i delicati rapporti con la Polonia e a ovest vi era un conflitto con la Francia. Nonostante il contesto il margravio Giovanni Sigismondo riusc\u00ec nel 1614, ad ottenere altre contee. Nella seconda met\u00e0 del XVII secolo Federico Guglielmo, detto il Grande Principe riusc\u00ec a espandere e consolidare il potere della marca, ad armare una marina e a conquistate colonie in Africa e nei Caraibi.\nTramite l'accordo di Snamensk, il Margravio di Brandeburgo ottenne la sovranit\u00e0 sulla Prussia e nel 1701 venne incoronato re di Prussia.\nDal 1701 al 1946 la storia della marca del Brandeburgo \u00e8 quindi comune a quella della Prussia. All'interno della Prussia vi era la provincia del Brandeburgo, il cui capoluogo era dapprima Berlino e in seguito Potsdam, che rappresentava il nucleo centrale dello stato prussiano.\nDurante il periodo nazista la provincia del Brandeburgo venne rinominata Gau \"Mark Brandenburg\".\nDopo la seconda guerra mondiale e la dissoluzione della Prussia venne costituito il Land del Brandeburgo. La parte orientale (a est della Linea Oder-Nei\u00dfe) del territorio della ex-Marca di Brandeburgo viene assegnato alla Polonia e la parte occidentale divenne parte della DDR. Nel 1952 il Land fu suddiviso nei distretti di Cottbus, di Francoforte e di Potsdam. Parti minime furono cedute ai distretti di Neubrandenburg e di Schwerin. I distretti furono disciolti nel 1990 con la costituzione dei nuovi L\u00e4nder nell'area della ex-DDR e la ricostituzione del Land del Brandeburgo con capoluogo a Potsdam."}
{"id": "246080", "revid": "1543377", "url": "https://it.wikipedia.org/wiki?curid=246080", "title": "Selena", "text": "Tragicamente morta a soli 23 anni, \u00e8 considerata una tra le pi\u00f9 popolari icone musicali latine. \u00c8 soprannominata \"La Regina della Musica Tejano\" e ha venduto oltre 60 milioni di album nel mondo.\nBiografia.\nSelena nacque in Texas, a Lake Jackson, ma pass\u00f2 buona parte della sua vita a Corpus Christi, dove ebbe inizio anche la sua carriera musicale. Fu il padre, Abraham Quintanilla Jr., che aveva fatto parte del nucleo originale dei Los Dinos tra il '57 e il '72, che coltiv\u00f2 i talenti musicali dei figli. Selena, il fratello Abe (al basso), e la sorella Suzette (alla batteria) sono da considerarsi quindi la seconda generazione dei \"Dinos\". Altri membri del gruppo furono Ricky Vela (alle tastiere) e Roger Garcia (alla chitarra).\nLe prime esibizioni pubbliche di Selena furono all'et\u00e0 di otto anni nel ristorante messicano del padre e gi\u00e0 l'anno seguente registr\u00f2 il primo disco. Pass\u00f2 praticamente tutta l'adolescenza in tourn\u00e9e, terminando le scuole superiori per corrispondenza e vivendo sull'autobus \"Big Bertha\". Nel 1989 firm\u00f2 un contratto con la Capitol EMI, e molti dei suoi album uscirono infatti con questa etichetta, compreso il vendutissimo singolo \"Amor prohibido\" e l'omonimo album del 1994, che scalz\u00f2 addirittura \"Mi tierra\" di Gloria Estefan dalla prima posizione delle classifiche.\nIl successo.\nChris Perez sostitu\u00ec Roger Garcia come chitarrista. Dopo qualche tempo, i due decisero di sposarsi, il 2 aprile 1992, e, anche se la carriera artistica di Selena l'aveva oramai proiettata nell'olimpo musicale, decisero di vivere comunque nelle vicinanze della sua famiglia d'origine, nella citt\u00e0 di Corpus Christi.\nNel 1993 Selena vinse un Grammy per il miglior album \"tex-mex\" con il suo lavoro \"Live\". Detiene il record del concerto pi\u00f9 affollato nella storia dell'Astrodome di Houston, con spettatori alla sua esibizione del 1993. Selena ha ottenuto popolarit\u00e0 cantando in una lingua che non era la propria lingua madre, dal momento che era cresciuta parlando inglese e ha registrato i suoi primi successi in spagnolo.\nOltre ai suoi interessi musicali, Selena era una stilista. Negozi con il suo nome sono stati aperti negli anni novanta nella sua citt\u00e0 natale e a San Antonio. Ha avuto anche una parte minore come attrice, un cameo, nel film \"Don Juan De Marco - Maestro d'amore\" con Johnny Depp e Marlon Brando.\nLa prematura scomparsa.\nYolanda Sald\u00edvar era la responsabile del fanclub di Selena e manager dei negozi di abbigliamento con il suo nome: nel 1995 la famiglia Quintanilla, dopo aver scoperto che aveva dirottato dei fondi da queste attivit\u00e0, la licenzi\u00f2. Poco tempo dopo, Selena si accord\u00f2 con Sald\u00edvar per un incontro in un motel Days Inn a Corpus Christi, la mattina del 31 marzo 1995, per ritirare dei documenti necessari per verificare i bilanci finanziari. Nel motel, Selena domand\u00f2 dei documenti mancanti, cominciarono a discutere e ne deriv\u00f2 un violento litigio, fino a che la Sald\u00edvar estrasse una pistola dalla borsetta, puntandola prima verso la propria testa, senza premere il grilletto, e poi verso Selena, sparando. Quando la cantante si gir\u00f2 per lasciare la stanza, la Sald\u00edvar le spar\u00f2 una volta alla schiena. Selena fugg\u00ec verso l'atrio del motel in cerca di aiuto. Prima di crollare, Selena disse il nome della sua assalitrice e il numero della camera dove era stata colpita. Dopo l'arrivo della polizia e di un'ambulanza, Selena fu trasportata all'ospedale, dove mor\u00ec per emorragia, all'et\u00e0 di soli 23 anni.\nLa morte dell'artista fu uno shock per la popolazione, latina e non, degli Stati Uniti: molti importanti network televisivi interruppero le normali programmazioni per dare la notizia. La reazione del pubblico alla morte di Selena fu paragonata a quella che segu\u00ec la morte di John Lennon, Elvis Presley e John Fitzgerald Kennedy. Alcuni americani che non conoscevano la cantante, criticarono l'attenzione che il suo omicidio ricevette sia dai media sia dalla comunit\u00e0 latina. Il personaggio radiofonico Howard Stern derise l'omicidio, la sepoltura e le persone in lutto per Selena e critic\u00f2 la sua musica, mandando in onda le sue canzoni con colpi di arma da fuoco in sottofondo, causando un tumulto tra la popolazione latina. Il 12 aprile 1995, due settimane dopo la sua morte, il governatore del Texas George W. Bush dichiar\u00f2 il 16 aprile, giorno del compleanno dell'artista, il \"Selena Day\" in Texas.\nQuella stessa estate, il suo album \"Dreaming of You\", con vecchie canzoni in spagnolo e nuove tracce in inglese, debutt\u00f2 negli Stati Uniti al numero uno della classifica di Billboard, rendendola la prima artista latina a raggiungere questo traguardo. La rivista \"People\" stamp\u00f2, per la terza volta nella sua storia editoriale, un'edizione commemorativa in onore di Selena, vendendo pi\u00f9 di un milione di copie.\nNell'ottobre del 1995, una giuria di Houston ritenne la Sald\u00edvar colpevole di omicidio e la condann\u00f2 all'ergastolo, senza possibilit\u00e0 di ottenere la libert\u00e0 condizionata.\nNel dicembre 2020 le \u00e8 stato conferito postumo un Grammy alla carriera.\nEredit\u00e0.\nNella sua citt\u00e0 natale le sono state dedicate una statua di bronzo a grandezza naturale e un museo.\nNel 1997 Jennifer Lopez recit\u00f2 la parte di Selena nel film omonimo, pur essendo di discendenza portoricana, mentre Selena era di discendenza messicana. Ma gli ammiratori della cantante apprezzarono la trasposizione cinematografica della vicenda della loro eroina.\nLa duratura popolarit\u00e0 di Selena \u00e8 messa in evidenza dal fatto che le vendite dei suoi dischi sono continuate anche in seguito alla morte. Il guinness dei primati l'ha inserita, nel 2003, come l'artista \"most dominating\".\nUn enorme concerto tributo, \"Selena Vive!\", seguito da oltre estimatori, \u00e8 stato organizzato in occasione del decimo anniversario della morte, il 7 aprile 2005. L'evento \u00e8 stato ospitato dal Reliant Stadium a Houston, con Gloria Estefan, Thal\u00eda, Paulina Rubio, e altri. Ognuno di loro ha presentato un arrangiamento di un pezzo di Selena, compreso il fratello, che con la sua band ha eseguito \"Baila Esta Cumbia\"."}
{"id": "246083", "revid": "123242925", "url": "https://it.wikipedia.org/wiki?curid=246083", "title": "Teobromina", "text": "La teobromina (o 3,7-dimetilxantina) \u00e8 un alcaloide naturale presente nelle piante di cacao e nei suoi derivati. \u00c8 anche presente in piccole quantit\u00e0 nelle foglie di t\u00e8.\nA temperatura ambiente si presenta come un solido bianco. Chimicamente \u00e8 una xantina (\"3,7-dimetilxantina\") e come tale svolge azione stimolante del sistema nervoso centrale intervenendo sulle sinapsi, possiede una lieve azione diuretica ed esibisce un modesto effetto vasodilatatore.\nTossicit\u00e0.\nNegli uomini ha una tossicit\u00e0 trascurabile, dato che viene metabolizzata molto velocemente. In altri animali, come per esempio cani e gatti, \u00e8 tossica perch\u00e9 la metabolizzano molto lentamente. Un cane di piccole dimensioni potrebbe intossicarsi letalmente con 25 grammi di cioccolato fondente, un gatto con molto meno. I gatti raramente hanno intossicazioni da teobromina perch\u00e9 generalmente disdegnano i cibi dolci.\nI sintomi di intossicazione da teobromina sono eccitazione, abbassamento del battito cardiaco, convulsioni e nei casi pi\u00f9 gravi morte."}
{"id": "246085", "revid": "124447056", "url": "https://it.wikipedia.org/wiki?curid=246085", "title": "Jimmy Somerville", "text": "Riconoscibile per il falsetto che lo ha sempre caratterizzato, \u00e8 attivo dagli anni ottanta, quando si mise in luce con il gruppo britannico Bronski Beat, mentre in seguito fu la voce dei Communards.\nBiografia.\nSomerville \u00e8 cresciuto a Glasgow negli anni '70. Nel 1980 si trasferisce a Londra, dove vive in squat. Si \u00e8 immerso nella cultura gay e ha frequentato il London Gay Teenage Group.\nLa sua attivit\u00e0 artistica si \u00e8 caratterizzata per la frequente trattazione di argomenti di rilievo sociale che denotano i suoi testi, in particolare orientati al riconoscimento dei diritti degli omosessuali, fin dal primissimo brano, \"Smalltown Boy\", dedicato alla difficile condizione di un giovane omosessuale in un paesino di provincia. Somerville \u00e8 infatti dichiaratamente omosessuale, militante di sinistra ed impegnato nella lotta per i diritti umani.\n\u00c8 il cofondatore nel 1983 del gruppo pop dei Bronski Beat, che ha piazzato nelle classifiche di vendita britanniche una serie di singoli, il pi\u00f9 fortunato dei quali \u00e8 il sopra menzionato \"Smalltown Boy\".\nNel 1985 lascia i Bronski Beat - che cambieranno cantante e pubblicheranno anche successivamente al suo abbandono - e forma il gruppo dei Communards con il pianista Richard Coles e la cantante Sarah Jane Morris. La loro versione di \"Don't Leave Me This Way\" di Thelma Houston diventa il singolo pi\u00f9 venduto nel Regno Unito nel 1986. Nello stesso periodo compare come \"backing vocalist\" nel brano \"Suspicious Minds\" dei Fine Young Cannibals.\nNel 1988 il gruppo si scioglie e Somerville inizia la sua carriera solista. L'anno seguente partecipa al secondo progetto Band Aid. Dopo aver pubblicato nel 1991 l'album \"Run From Love\" si ritira dalle scene per qualche anno.\nPubblica nel 1995 \"Dare to Love\", nel 1999 \"Manage the Damage\" e l'anno successivo l'EP \"Root Beer\", destinato al mercato americano. Nel 2005 esce \"Home Again\", seguito da alcune raccolte e da alcuni concerti acustici tenuti in Australia. Questi concerti hanno un tale riscontro che Somerville decide di pubblicare nel 2009 \"Suddenly Last Summer\", album di cover reinterpretate in chiave acustica interamente scaricabile da internet.\nNel 2011 collabora con Scratch Massive, cantando il brano \"Take Me There\".\nSomerville ha inoltre recitato nei film \"Orlando\" di Sally Potter (1992), tratto da un romanzo di Virginia Woolf, e \"Looking for Langston\" di Isaac Julien (1998), oltre che nell'episodio intitolato \"Girltown\" della serie televisiva di fantascienza \"Lexx\"."}
{"id": "246089", "revid": "339392", "url": "https://it.wikipedia.org/wiki?curid=246089", "title": "\u00b0C", "text": ""}
{"id": "246091", "revid": "767487", "url": "https://it.wikipedia.org/wiki?curid=246091", "title": "L'uomo che uccise Liberty Valance", "text": "L'uomo che uccise Liberty Valance (\"The Man Who Shot Liberty Valance\") \u00e8 un film del 1962 diretto da John Ford e interpretato da James Stewart e John Wayne, adattamento del racconto \"The Man Who Shot Liberty Valance\" della scrittrice statunitense Dorothy M. Johnson pubblicato nel 1949 sulla rivista \"Cosmopolitan\".\nAlla sua uscita ottenne una buona accoglienza da parte della critica, anche se alcuni la giudicarono un'opera minore del regista soprattutto per l'utilizzo del bianco e nero e l'assenza dei consueti panorami della Monument Valley, considerati come segni del suo crescente disinteresse nel girare film. Nel corso degli anni \u00e8 stato rivalutato come uno dei migliori western di Ford e proprio la sua atmosfera opprimente e claustrofobica \u00e8 stata vista come un riflesso dell'oscurit\u00e0 e del pessimismo di una storia che predilige i personaggi e le loro emozioni all'ambientazione.\nNel 2007 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\", e nel 2012 \u00e8 entrato nella \"Film Hall of Fame\" della Online Film &amp; Television Association.\nTrama.\nIl senatore Ransom Stoddard torna con la moglie Hallie nella piccola citt\u00e0 di frontiera di Shinbone, dove 25 anni prima era incominciata la sua carriera politica. Il motivo \u00e8 il funerale di Tom Doniphon, sconosciuto agli abitanti ma all'epoca protagonista di una vicenda che l'uomo comincia a raccontare a un gruppo di cronisti dello \"Shinbone Star\". Il flashback incomincia con l'assalto alla diligenza su cui viaggiava Stoddard da parte dalla banda di Liberty Valance, spietato bandito al servizio di un gruppo di potenti e disonesti allevatori di bestiame che godeva di una sorta di impunit\u00e0. Ridotto in fin di vita, l'allora giovane e idealista procuratore era stato tratto in salvo proprio da Doniphon e rimesso in sesto grazie alle cure di Hallie, alla quale a quel tempo Tom era sentimentalmente legato.\nCon la protezione del rude Tom e del suo aiutante Pompeo, Stoddard cerc\u00f2 quindi di integrarsi nella comunit\u00e0 collaborando allo \"Shinbone Star\" dell'editore Dutton Peabody, allestendo una scuola per istruire i cittadini e cercando di riportare la legalit\u00e0 in un West dove l'unica legge era ancora quella del pi\u00f9 forte. Ma la costante presenza di Valance e le sue vessazioni misero a dura prova i suoi ideali e le vicende che si susseguirono portarono a un duello ormai inevitabile. Stoddard riusc\u00ec inaspettatamente a uccidere il bandito, conquistando il cuore di Hallie e diventando l'eroe dei cittadini di Shinbone che per acclamazione lo candidarono al congresso degli Stati Uniti. Quando il suo avversario lo accus\u00f2 di dovere la sua celebrit\u00e0 al solo fatto di aver ucciso un uomo, Stoddard si convinse a rinunciare e fu proprio Tom a farlo tornare sui suoi passi e accettare la candidatura: seppure deluso per la perdita della sua innamorata, gli confid\u00f2 che era stato lui stesso a uccidere Valance, sparandogli da dietro un angolo un attimo prima che lo facesse il bandito.\nIl racconto di Stoddard si conclude ma a questo punto il nuovo editore dello \"Shinbone Star\" gli comunica che la vera storia non sar\u00e0 mai pubblicata, perch\u00e9 nel West la leggenda prevarr\u00e0 sempre sulla realt\u00e0 dei fatti. Sul treno di ritorno per Washington, dopo aver dato l'ultimo saluto a Tom, il senatore propone a Hallie di tornare a vivere a Shinbone e la donna accetta. Grazie al progresso e al contributo di Stoddard, le terre una volta aride e desolate sono ora diventate un giardino, ma \u00e8 a quelle terre che il suo cuore apparterr\u00e0 sempre.\nAnalisi.\nNel 1962 uscirono \"L'uomo che uccise Liberty Valance\" e \"Sfida nell'Alta Sierra\" di Sam Peckinpah, due film che affrontavano la fine del vecchio West e che inaugurarono un periodo in cui l'interesse del pubblico per il western incominci\u00f2 a calare. Nello stesso periodo molti dei maestri del genere (Budd Boetticher, Delmer Daves, Andr\u00e9 De Toth, Anthony Mann) stavano inoltre per abbandonare la professione e l'et\u00e0 d'oro del western sembrava ormai finita.\nCon il suo tono pessimistico, la struttura della storia in flashback, gli ambienti confinati e la fotografia oscura e inquietante, \"Liberty Valance\" \u00e8 stato visto come un tipico esempio di western \"noir\". I temi sono quelli che avevano interessato John Ford sin dall'inizio della sua carriera: i valori dell'Est contro quelli dell'Ovest, che attraverso il progresso hanno creato una societ\u00e0 dove legge e ordine non sono pi\u00f9 determinate dalla violenza. Ancora una volta, come in \"Sfida infernale\" (1946) e \"Sentieri selvaggi\" (1956), troviamo anche la lotta tra individuo e societ\u00e0 e tra natura selvaggia e civilt\u00e0. Quello che qui manca sono gli eleganti panorami della Monument Valley e il film \u00e8 insolitamente oscuro e claustrofobico. Rinunciando per la prima volta all'uso ispirato del paesaggio a favore delle riprese in studio e realizzando il suo primo western in bianco e nero dopo \"Rio Bravo\" del 1950, Ford offre uno stile visivo che esprime la sua perdita di fiducia nel \"sogno americano\" e ridimensiona le proporzioni del mito della frontiera.\nQuella di Ford \u00e8 ancora una visione sentimentale e nostalgica della storia americana, ma se sedici anni prima con \"Sfida infernale\" aveva esaminato la fine del selvaggio West con un senso di speranza e possibilit\u00e0, con \"Liberty Valance\" il mondo nuovo che sostituisce quello vecchio \u00e8 rappresentato attraverso il rimpianto e l'oblio. Come scrive Scott Eyman nel saggio \"Print the Legend: The Life and Times of John Ford\", mentre in \"Sfida infernale\" e \"Sentieri selvaggi\" il regista aveva spinto i suoi personaggi verso un'ascesa finale al mito, in \"Liberty Valance\" \u00abinizia con il mito e lo smantella metodicamente sulla strada di una triste ironia\u00bb.\nSecondo l'autore Robert B. Ray, il film rappresenterebbe uno studio critico di uno dei paradigmi pi\u00f9 duraturi dell'et\u00e0 d'oro di Hollywood: l'eroe \"fuorilegge\" (Tom) riluttante a collaborare con l'eroe \"ufficiale\" (Stoddard) per sconfiggere il nemico comune (Liberty Valance) per l'amore di una donna (Hallie). Ma il risultato in questo caso \u00e8 pi\u00f9 doloroso. Cos\u00ec come altre volte in passato, Ford si concentra sulla necessit\u00e0 di sacrificare la volont\u00e0 individuale per un bene superiore, in questo caso soprattutto da parte di Tom. L'orgoglio ferito per aver perso la sua donna, il suo status in citt\u00e0 e il suo West potrebbe spingerlo a non rivelare la verit\u00e0 a Stoddard su ci\u00f2 che veramente accaduto, ma non lo fa. Tom ha scelto di perdere tutto in nome del progresso, dove il vecchio eroe deve essere distrutto per far posto al nuovo. Dopo 25 anni tutto \u00e8 completamente cambiato, tutti hanno ottenuto ci\u00f2 che pensavano di volere, ma nessuno \u00e8 felice. Stavolta Ford si chiede se il sacrificio sia davvero giustificato.\nProduzione.\nAlla fine degli anni cinquanta il mondo di Hollywood stava affrontando un periodo di profondi cambiamenti. Il vecchio \"studio system\" viveva i suoi ultimi giorni e per un regista come John Ford era sempre pi\u00f9 difficile trovare supporto per i propri progetti. I suoi ultimi film erano considerati troppo sentimentali, vecchio stile e poco sofisticati e il western non sembrava un genere praticabile ancora a lungo. Ci\u00f2 nonostante, nella primavera del 1961 Ford acquist\u00f2 per 7 500 dollari i diritti del racconto di Dorothy M. Johnson e propose alla Paramount Pictures di realizzare un adattamento al quale avrebbe contribuito attraverso la John Ford Productions.\nLa proposta non convinse subito lo studio, ancora alle prese con le perdite subite con \"I due volti della vendetta\" diretto da Marlon Brando e poco propensa a rischiare con un altro western, ma alla fine fu trovato un accordo a una condizione: la presenza di John Wayne, che aveva appena firmato un contratto con lo studio e stava per incominciare le riprese de \"I comanceros\" con Michael Curtiz. Il 10 aprile 1961 il progetto fu annunciato alla stampa, anche se per il via libera definitivo ci vollero quasi sei mesi durante i quali Ford pot\u00e9 dirigere il segmento sulla guerra di secessione di \"La conquista del West\".\nSceneggiatura.\nNello stesso periodo il regista rinnov\u00f2 la sua collaborazione con James Warner Bellah e Willis Goldbeck, gi\u00e0 autori un anno prima de \"I dannati e gli eroi\", che si occuparono sia della produzione sia della sceneggiatura. Al racconto originale vennero apportati alcuni cambiamenti che conferirono alla storia una maggiore risonanza sociale e politica. Oltre alla trasformazione di Liberty Valance in un bandito al soldo dei grandi allevatori, furono infatti aggiunti i personaggi di Pompeo, il \"braccio destro\" afroamericano di Tom, e di Dutton Peabody, l'editore che usa citare Shakespeare e che rischia la vita per difendere il primo emendamento. Altri importanti cambiamenti riguardarono la figura di Tom Doniphon (Bert Barricune nel racconto), che nel film perse il carattere di vero e proprio mentore nei confronti di Stoddard, e l'aggiunta della rivelazione finale da parte dello stesso Stoddard sul vero \"uomo che uccise Liberty Valance\" (e della conseguente famosa battuta pronunciata dall'editore Maxwell Scott).\nCast.\nAttore prediletto da John Ford sin da \"Ombre rosse\" del 1939, John Wayne non riusc\u00ec subito a capire il suo personaggio che a differenza degli altri vide come semplicemente funzionale alla trama. \u00abMe ne dovevo solo andare in giro mentre Jimmy Stewart e Lee Marvin avevano tutte le scene migliori\u00bb, ha dichiarato in seguito, \u00abero quasi un fondale scenico, facevo poco per la storia tranne essere colui che spara a Valance e mantiene il segreto, cos\u00ec che i cittadini pensino sia stato Jimmy. Non mi dispiaceva interpretare un ruolo di secondo piano, ma non avevo nulla da fare\u00bb. Quando qualcuno gli fece notare che in realt\u00e0 Tom era caratterizzato da una profonda ambiguit\u00e0, l'attore si infuri\u00f2: \u00abMe ne frego dell'ambiguit\u00e0. La perversione e la corruzione sono mascherate dall'ambiguit\u00e0. Non mi piace l'ambiguit\u00e0. Non mi fido dell'ambiguit\u00e0\u00bb. Lo stesso Ford ha detto nel 1978 al regista Peter Bogdanovich: \u00abIn effetti Wayne recit\u00f2 la parte del protagonista. Jimmy Stewart aveva la maggior parte delle scene ma era Wayne il personaggio centrale, la ragione di tutto quanto\u00bb.\nJames Stewart, che aveva gi\u00e0 lavorato con John Ford nel 1961 in \"Cavalcarono insieme\", accett\u00f2 subito di interpretare il ruolo dell'eroe idealista Ransom Stoddard anche se in quella prima occasione il rapporto tra i due non era stato dei migliori. Per la parte di Liberty Valance fu John Wayne a suggerire Lee Marvin, dopo averlo notato ne \"I comanceros\" che aveva diretto (non accreditato) con Michael Curtiz. \u00abDuke mi disse \"Penso che ci sia una grande parte per te in \"L'uomo che uccise Liberty Valance\"\"\u00bb, ha dichiarato in seguito Marvin, \u00abe io gli chiesi: \"Quale parte sarebbe?\", \"Liberty Valance\" rispose. Gli chiesi: \"Chi \u00e8 l'uomo che lo uccide?\" e lui rispose \"Io\". Gli dissi \"Duke, se qualcuno deve farlo non riesco a pensare a nessun altro da cui vorrei essere ucciso\"\u00bb.\nPer il resto del cast John Ford ricorse a numerosi attori con i quali aveva gi\u00e0 lavorato in passato, tra cui Woody Strode (Pompeo), che in seguito lo ha definito \u00abil pi\u00f9 grande regista per cui abbia mai lavorato\u00bb, Vera Miles (Hallie), John Qualen (Peter), Andy Devine (lo sceriffo Link Appleyard), John Carradine (Cassius Starbuckle), Denver Pyle e O.Z. Whitehead. Gli ultimi due interpretarono Amos e Herbert Carruthers, rispettivamente padre e figlio, anche se in realt\u00e0 Pyle era pi\u00f9 giovane di 9 anni.\nRiprese.\nIl film fu girato dal 5 settembre al 7 novembre 1961 negli studi della Paramount, anche se alcune fonti riportano che le scene ambientate nel ranch che Tom sta costruendo vennero filmate al Janss Conejo Ranch di Thousand Oaks in California. Esistono versioni diverse sulle motivazioni che portarono alla decisione di girare in bianco e nero, una scelta che secondo la maggior parte dei critici contribu\u00ec comunque a far accettare Stewart e Wayne come personaggi pi\u00f9 giovani della loro vera et\u00e0, in particolare il cinquantaquattrenne Stewart che nel lungo flashback si trov\u00f2 a interpretare un procuratore appena uscito dalla scuola di legge.\nSecondo alcune fonti la decisione di rinunciare al colore (e alla Monument Valley) fu presa da John Ford, una scelta che puntava su uno studio pi\u00f9 intimo e intenso dei personaggi. La Paramount avrebbe voluto girarlo a colori ma il regista si mostr\u00f2 irremovibile, insistendo soprattutto sul fatto che in quel modo la scena del duello tra Stoddard e Liberty Valance non sarebbe stata abbastanza credibile. In un'intervista televisiva del 1986, Lee Marvin ha confermato che il progetto era stato concepito da Ford in bianco e nero e nel saggio \"Ride, Boldly Ride\" sull'evoluzione del western americano, Mary Lea Bandy e Kevin Stoehr sostengono che le decisioni sulla fotografia e l'ambientazione furono dovute al fatto che il regista intendeva concentrarsi esclusivamente sulla tragedia e i suoi personaggi, cos\u00ec che \u00abi protagonisti non potessero fuggire nelle profondit\u00e0 del paesaggio\u00bb. Secondo quanto dichiarato dal direttore della fotografia William H. Clothier fu invece lo studio che costrinse Ford a ridurre i suoi soliti metodi di produzione, non potendogli garantire il finanziamento di cui aveva bisogno per girare nei suoi scenari preferiti: \u00abLa Paramount stava tagliando i costi, altrimenti saremmo stati alla Monument Valley o a Brackettville e avremmo girato a colori. Ford doveva accettare questi termini se voleva realizzare il film. Li accett\u00f2, ma quando arriv\u00f2 il momento di iniziare aveva gi\u00e0 perso interesse. Era di umore pessimo, cre\u00f2 tensione tra gli attori sul set e tratt\u00f2 Duke peggio di quanto avesse mai fatto\u00bb.\nIl fatto che una volta incominciate le riprese Ford fosse diventato particolarmente brutale nei confronti dell'attore con cui aveva condiviso una carriera di successi \u00e8 stato riportato da altre testimonianze. Secondo Lee Van Cleef (che interpreta uno dei due sgherri di Valance) il motivo risiedeva nel fatto che la Paramount aveva sostenuto il film solo una volta garantita la presenza di Wayne: \u00abFord fu un vero bastardo con Wayne... Lo maltrattava, imprecava contro di lui e lo definiva un \"dannato attore schifoso\"... Non voleva che Duke pensasse che gli stesse facendo qualche favore\u00bb. Il comportamento di Ford \u00e8 stato confermato anche da Lee Marvin, che al suo primo giorno sul set fu chiamato dal regista che gli disse: \u00abHai appena fatto un film con John Wayne (\"I comanceros\", ndr), Wayne ha fatto un po' di regia nel film, giusto? Beh, qui non accadr\u00e0. Duke non far\u00e0 nulla in questo film se non glielo dico io\u00bb.\nFord tendeva spesso a denigrare l'attore di fronte a tutta la troupe per i suoi scarsi trascorsi sportivi e militari, mettendolo a un livello inferiore soprattutto rispetto a Woody Strode, ex giocatore di football americano e distintosi durante la seconda guerra mondiale. Strode ha scritto nella sua autobiografia di quanto rimase sorpreso dal fatto che Wayne fosse cos\u00ec remissivo nei confronti del regista: \u00abA volte urlava \"Duke!\", e qualunque cosa John Wayne stesse facendo si fermava e arrivava di corsa\u00bb. La scena in cui Pompeo aiuta Tom ubriaco a sostenersi sul calesse arrivo quasi a innescare una rissa tra i due. Wayne non era in grado di controllare i cavalli e quando Strode cerc\u00f2 di aiutarlo gli lanci\u00f2 un pugno che lo manc\u00f2 per poco. \u00abSono saltato gi\u00f9 ed ero pronto a prenderlo a calci\u00bb, ha ricordato Strode che fu fermato da Ford, costretto a interrompere le riprese fino a quando gli animi furono raffreddati.\nAnche se l'attore Edmond O'Brien ha dichiarato che a tutte le persone coinvolte sembrava piacere lavorare al film, regista incluso (\u00abNon ho mai visto John Ford pi\u00f9 felice di quanto non lo fosse nel fare questo film, arrivava sul set col sorriso ogni mattina e con lui non era usuale\u00bb), secondo il nipote Dan Ford in molti notarono la sua mancanza di energia e il suo disprezzo per dettagli come gli effetti di fondo. Nel suo libro \"About John Ford\" del 1981, il regista inglese Lindsay Anderson ha confermato questa sensazione: \u00abNon c'\u00e8 dubbio che fosse un altro esempio della crescente intolleranza di Ford nei confronti del lavoro di ripresa: non lo trovava pi\u00f9 \"divertente\". Lo irritavano le esigenze narrative, lo spettacolo da offrire alla folla, le trappole dell'\"arte\"\u00bb. In altri casi Anderson ha interpretato in modo diverso il presunto atteggiamento di Ford in particolare per quanto riguarda l'illuminazione del film, a volte solo pratica e inespressiva: \u00abUna ripresa della rosa di cactus che Tom ha comprato per Hallie e che Pompeo ha piantato per lei sembra qualcosa di girato in fretta, negli ultimi dieci minuti di una lunga giornata, e la rapina che introduce Liberty Valance ha l'artificialit\u00e0 di una scena da \"B-movie\". Eppure... questa mancanza di raffinatezza visiva ha un risultato artistico che non \u00e8 solo negativo... Il film si sviluppa con la semplicit\u00e0 e la concretezza di una ballata, l'obiettivit\u00e0 e il senso storico di un'epopea\u00bb.\nDistribuzione.\nLa \"premi\u00e8re\" si tenne l'11 aprile 1962 e il film fu distribuito nelle sale dalla settimana successiva. Per la campagna promozionale la produzione ricorse a una strategia simile a quella che la Warner Bros. avrebbe usato nel 1976 con Robert Redford e Dustin Hoffman per \"Tutti gli uomini del presidente\": nelle locandine venne posto per primo il nome di Stewart, nei crediti del film e sulle insegne dei cinema quello di Wayne.\nA vent'anni dalla sua uscita \u00e8 stato proiettato alla 32\u00aa edizione del Festival di Berlino in una sezione speciale dedicata a James Stewart, premiato in quell'occasione con l'Orso d'oro alla carriera.\nHome Video.\nIl film \u00e8 stato distribuito dalla Paramount in DVD il 5 giugno 2001 e in Blu-ray il 13 ottobre 2015. Tra le numerose riedizioni da citare quella uscita in DVD nel 2009 per il centenario dello studio, con alcuni extra tra cui il commento del regista Peter Bogdanovich e il documentario \"The Size of Legends, the Soul of Myth\".\nAccoglienza.\nIncassi.\nA fronte di un budget di 3,2 milioni di dollari, piuttosto alto per un western in bianco e nero girato in studio, il film si rivel\u00f2 un modesto successo al botteghino negli Stati Uniti dove incass\u00f2 8 milioni di dollari.\nCritica.\nIl sito \"Rotten Tomatoes\" riporta il 93% di recensioni professionali con giudizio positivo e il seguente consenso critico: \u00abCon un trio di protagonisti classici e una storia sontuosa catturata da un regista all'apice della sua arte, \"L'uomo che uccise Liberty Valance\" \u00e8 uno dei migliori western mai girati\u00bb. Il sito \"Metacritic\" assegna al film un punteggio di 94 su 100 basato su 10 recensioni, indicando un \"plauso universale\".\nAlla sua uscita il film ottenne buone recensioni anche se non mancarono le critiche, legate soprattutto all'assenza della bellezza pittorica della Monument Valley, alla presenza di attori ritenuti troppo \"vecchi\" per i rispettivi ruoli e al tono pessimistico della storia. La rivista \"Variety\" lo defin\u00ec \u00abpiacevole ed emotivamente coinvolgente\u00bb, sottolineando per\u00f2 che \u00abnon riesce a mantenere il potenziale insito nella storia... John Ford e gli sceneggiatori sono partiti da una premessa estremamente semplice e di grande impatto, l'hanno sviluppata abilmente fino a un naturale punto di conclusione e poi l'hanno buttata via, distruggendo la semplicit\u00e0 e l'intimit\u00e0 per le quali si erano tanto sforzati\u00bb. Il \"Motion Picture Herald\" afferm\u00f2 che Ford aveva \u00absfruttato a pieno vantaggio i suoi straordinari talenti\u00bb e il \"New York Times\" parl\u00f2 di \u00abuna storia fondamentalmente onesta, aspra e matura privata di un bel po' di effetto da un anticlimax ovvio, troppo lungo e verboso\u00bb.\n\"The Hollywood Reporter\" lo accolse come il miglior film di John Ford da anni, anche se a differenza della tecnica del flashback \u00abla narrazione diretta avrebbe potuto evidenziare meglio l'ironia finale dei protagonisti e della storia\u00bb. Il \"Washington Post\" lo defin\u00ec \u00abuna tranquilla storia che vanta ottime interpretazioni\u00bb mentre pi\u00f9 critico fu Brendan Gill, che su \"The New Yorker\" lo giudic\u00f2 una \"parodia\" dei migliori film di Ford. Il critico Bosley Crowther lo defin\u00ec un esempio della \"stanchezza\" di Hollywood, mentre secondo John L. Scott del \"Los Angeles Times\", esclusi \u00abalcuni lunghi passaggi lenti nel suo racconto, per la maggior parte ci sono i vecchi e affidabili tocchi di Ford\u00bb.\nAnche le critiche da oltreoceano furono generalmente positive. \"The Observer\" lo trov\u00f2 \u00abinondato dal talento e dall'affetto di Ford\u00bb e il \"Times\" scrisse che \u00abla sua violenza ha un disinvolto humor\u00bb. In Italia il quotidiano \"La Stampa\" defin\u00ec il film di Ford \"corale e affettuoso\" come molti altri della sua carriera: \u00abI pi\u00f9 giovani degli spettatori troveranno che la mano del regista tradisce a volte la stanchezza... ma i meno giovani si accorgeranno che \u00e8 una vera antologia di situazioni e di tipi \"fordiani\". Per costoro il divertimento sar\u00e0 ancora abbastanza schietto da perdonare a Ford se guarda all'epopea americana con l'occhio velato dalla nostalgia, dalla commozione e anche dalla retorica\u00bb.\nIn occasione delle varie edizioni \"home video\" il film \u00e8 stato rivalutato dalla critica che spesso lo ha giudicato uno dei migliori di John Ford. Secondo Marjorie Baumgarten del settimanale \"The Austin Chronicle\", il regista \u00abaffronta la complessit\u00e0 dell'eroismo in modo poetico\u00bb, mentre James Berardinelli del sito \"ReelViews\" lo ha definito \u00abuno dei migliori western che Hollywood abbia mai prodotto\u00bb e il film che insieme a \"Sentieri selvaggi\" \u00abrappresenta John Ford nel modo pi\u00f9 completo\u00bb. Richard Brody lo ha definito su \"The New Yorker\" \u00abil pi\u00f9 romantico dei western e il pi\u00f9 grande film politico americano\u00bb e Dave Kehr del \"Chicago Reader\" \u00abun grande film ricco di meditazione e sentimento, composto da ritmi che vanno dall'elegiaco allo spontaneo\u00bb, mentre il critico Roger Ebert ha scritto che John Ford \u00abdispone i suoi personaggi all'interno della cornice per riflettere le dinamiche del potere, talvolta per suggerire che un equilibrio sta cambiando. I suoi magnifici paesaggi western sono sempre l\u00ec ma come ambiente, non come diario di viaggio. \u00c8 girato principalmente sul set, ma non ce ne accorgiamo granch\u00e9\u00bb.\nRiconoscimenti.\nAFI 100 Years... series.\nIl film \u00e8 stato candidato dall'American Film Institute nelle seguenti categorie, sempre senza riuscire a entrare nelle classifiche finali:\nColonna sonora.\nCome ha scritto nel 2007 Kathryn M. Kalinak nel saggio \"How the West Was Sung\", una delle funzioni pi\u00f9 importanti della colonna sonora fu quella di \u00abdare una certa verosimiglianza al ritratto storico del West\u00bb. Dal momento che le iconiche viste della Monument Valley furono sostituite da immagini girate in studio, le musiche del compositore britannico Cyril J. Mockridge contribuirono a rappresentare la visione del passato del film.\nPer alcune sequenze venne utilizzato il brano \"Ann Rutledge Theme\" di Alfred Newman, gi\u00e0 presente in \"Alba di gloria\" del 1939, che secondo l'autrice \u00abcompleta la fallita relazione amorosa tra Hallie e Tom Doniphon, il crescente amore tra Hallie e Stoddard e la perdita traumatica vissuta da Hallie nella sua scelta tra l'uno e l'altro\u00bb, nessuna delle quali \u00e8 chiaramente articolata dai dialoghi. Cos\u00ec come in \"Rio Bravo\" del 1950, la musica rivela emozioni che i personaggi non riescono a esprimere e \"Ann Rutledge's Theme\" funziona \u00abcome espressione del desiderio represso, portando alla superficie del film ci\u00f2 che \u00e8 a malapena realizzato dalle immagini\u00bb.\nLa canzone \"(The Man Who Shot) Liberty Valance\", portata al successo nel 1962 da Gene Pitney, venne scritta da Burt Bacharach e Hal David per il film ma alla fine fu deciso di escluderla dalla colonna sonora.\nLe musiche del film registrate nel gennaio 1962 sono state pubblicate dall'etichetta Kritzerland nel 2014 in edizione limitata di 1000 copie, insieme a quelle di \"I tre della Croce del Sud\" del 1963."}
{"id": "246092", "revid": "1226", "url": "https://it.wikipedia.org/wiki?curid=246092", "title": "Data astrale", "text": ""}
{"id": "246095", "revid": "18143", "url": "https://it.wikipedia.org/wiki?curid=246095", "title": "Stardate", "text": ""}
{"id": "246096", "revid": "1543377", "url": "https://it.wikipedia.org/wiki?curid=246096", "title": "Open eBook", "text": "L'Open eBook (o OeB) \u00e8 un formato standard creato dall'ente no profit OeBF (Open eBook Forum) del quale fanno parte diversi centri di ricerca, aziende e universit\u00e0. Nel 2009 si \u00e8 evoluto nel formato Epub.\nL'OeB \u00e8 uno standard aperto e non proprietario nato dalla necessit\u00e0 di avere delle regole comuni per la realizzazione di eBook che forniscano funzioni avanzate di impaginazione e catalogazione e che soprattutto siano disponibili per il maggior numero possibile di piattaforme hardware e software.\nIl formato OeB deriva dall'XML; supporta quindi i fogli di stile e utilizza i metadati dello standard Dublin Core (standard di descrizione e catalogazione delle risorse in formato elettronico).\nLe specifiche di questo formato attualmente giunto alla versione 1.2 sono chiamate Open eBook Publication Structure (OeBPS).\nUn tipico eBook in formato OeB \u00e8 composto da vari file (HTML, CSS, immagini) collegati fra di loro da un file XML detto \"package\" avente estensione .opf.\nTra i vari eBook reader compatibili col formato OeB, il pi\u00f9 promettente sembra essere OpenBerg Lector (attualmente in fase di sviluppo)."}
{"id": "246098", "revid": "767487", "url": "https://it.wikipedia.org/wiki?curid=246098", "title": "Vagonetto Decauville", "text": "Un vagonetto Decauville \u00e8 un veicolo per il trasporto merci su rotaia, di solito su binario con scartamento di 0,6\u00a0m. \nDi norma \u00e8 costituito da un telaio standard di forma rettangolare sul quale sono fissati senza sospensioni elastiche due assi. Su di esso viene montato un cassone o altra attrezzatura a seconda della merce da trasportare. \nIl tipo pi\u00f9 comune \u00e8 dotato di un cassone ribaltabile con sezione a V ed \u00e8 usato per il trasporto di merce sfusa come ad esempio sabbia, carbone e minerali. \nAltri tipi comuni di vagonetti Decauville sono quelli per il trasporto di tronchi, in questo caso due vagonetti, uno per ogni estremit\u00e0 dei tronchi e senza essere agganciati tra di loro, portano i tronchi fissati su forcelle che possono ruotare su un asse verticale. Atri tipi sono i vagonetti a cassa reticolata per la torba e per la canna da zucchero o i vagonetti con cisterna per il carburante, i vagonetti per laterizi, che possono entrare direttamente nei forni di cottura, i vagonetti per persone, i vagonetti di servizio per il trasporto e la posa dei binari prefabbricati. Durante la Prima Guerra Mondiale, erano usati anche nelle ferrovie da trincea.\nPossono essere dotati o no di freni o di ganci di traino, esistono esempi di vagoni automotori elettrici o con motore a combustione. Attualmente il vagonetto Decauville si \u00e8 evoluto fino a diventare un veicolo, anche a carrelli, con freno continuo, sistema di aggancio automatico e con dispositivi per lo scarico automatico della merce trasportata.\nEsistono anche vagoni a scartamento normale agganciati ai normali tram ad esempio per il trasporto di sabbia per prevenire il ghiaccio sul percorso o di materiali necessari alla manutenzione delle linee."}
{"id": "246100", "revid": "123591168", "url": "https://it.wikipedia.org/wiki?curid=246100", "title": "Modello di colore", "text": "Un modello di colore \u00e8 un modello matematico astratto che permette di rappresentare i colori in forma numerica, tipicamente utilizzando tre o quattro valori o componenti cromatiche. I modelli pi\u00f9 diffusi sono RGB e CMYK. \nDescrizione concettuale.\nAll'interno dello spazio dei colori di riferimento, il sottoinsieme dei colori rappresentabili con un certo modello di colore costituisce a sua volta uno spazio di colori pi\u00f9 limitato. Questo sottoinsieme \u00e8 detto gamma o gamut e dipende dalla funzione utilizzata per il modello di colore. Cos\u00ec per esempio gli spazi di colori Adobe RGB e sRGB sono differenti, pur essendo entrambi basati sul modello RGB.\nSi pu\u00f2 generare una vasta gamma di colori dalla mescolanza additiva dei livelli dei colori primari rosso, blu e verde. Questi colori insieme determinano uno spazio di colori. Si pu\u00f2 immaginare questo spazio di colori come un cubo allineato agli assi cartesiani di uno spazio tridimensionale, dove la quantit\u00e0 di colore rosso \u00e8 rappresentata lungo l'asse delle X, la quantit\u00e0 di blu lungo l'asse delle Y e la quantit\u00e0 di verde lungo l'asse delle Z. In questa rappresentazione, ogni colore possibile ha una posizione unica. Quando i colori sono visualizzati sullo schermo di un computer, sono definiti solitamente nello spazio di colore RGB.\nUn modello di colore si serve cio\u00e8 di un'applicazione che associa ad un vettore numerico un elemento in uno spazio dei colori. Un altro modo di rappresentare gli stessi colori si serve della tonalit\u00e0 (asse X), della saturazione (asse Y) e della luminosit\u00e0 (asse Z). Questo \u00e8 denominato spazio dei colori HSB. Ci sono molti altri spazi di colori e molti di loro possono essere rappresentati come in tre dimensioni (X, Y, Z).\nNel definire formalmente uno spazio di colore, il campione usuale di riferimento \u00e8 lo spazio di colore del CIE, che specificamente \u00e8 stato destinato per comprendere tutti i colori che l'essere umano medio pu\u00f2 vedere.\nPoich\u00e9 \"lo spazio di colore\" \u00e8 un termine pi\u00f9 specifico per una determinata combinazione di un modello di colore pi\u00f9 un colore che traccia la funzione, il termine \"spazio di colore\" tende ad essere usato anche per identificare i modelli di colore, dall'identificare uno spazio di colore automaticamente identifica il modello collegato di colore. Senza formalit\u00e0, i due termini sono usati spesso scambievolmente, bench\u00e9 questo sia rigorosamente errato. Per esempio, anche se parecchi spazi di colore specifici sono basati sul modello di RGB, non c'\u00e8 qualcosa come lo spazio di colore di RGB.\nNel senso generico delle definizioni qui sopra, gli spazi di colore possono essere definiti senza l'uso di un modello di colore. Questi spazi, quale Pantone, sono in effetti un dato insieme dei nomi o numeri che sono definiti dall'esistenza di un insieme corrispondente degli swatches fisici di colore.\nPoich\u00e9 tutto lo spazio di colore definisce i colori in funzione della struttura assoluta di riferimento, spazi di colore, con il dispositivo che profila, permetta le rappresentazioni riproducibili di colore, sia nelle rappresentazioni analogiche sia nelle rappresentazioni digitali.\nDensit\u00e0 dello spazio dei colori.\nIl modello di colore di RGB \u00e8 applicato in modi differenti, secondo le possibilit\u00e0 del sistema usato. Di gran lunga i pi\u00f9 comuni usati a partire dal 2005 sono le 24 esecuzioni del bit, con 8 bit, o 256 livelli discreti per definire la profondit\u00e0 di colore. L'intero spazio di colore basato sul modello di 24-bit RGB \u00e8 limitato cos\u00ec ad una gamma di 256\u00d7256\u00d7256=16,7 milioni di colori. Alcune applicazioni usano 16 bit per componente, con conseguente stessa gamma e una densit\u00e0 dei colori distinti pi\u00f9 grande. Ci\u00f2 \u00e8 particolarmente importante quando funziona con gli spazi di colore di largo-gamma (dove la maggior parte dei colori pi\u00f9 comuni sono individuati relativamente vicino insieme), o quando tantissime procedure di filtro digitali sono usati consecutivamente. Lo stesso principio fa domanda per tutti gli spazi di colore basati sullo stesso modello di colore, ma effettuati nelle profondit\u00e0 differenti della punta.\nLista parziale degli spazi di colori.\nLo spazio di colore del CIE 1931 XYZ \u00e8 il primo tentativo di produrre uno spazio di colore basato sulle misure della percezione di colore umana ed \u00e8 la base per quasi tutti gli altri spazi di colore. Le varianti dello spazio del CIE includono:"}
{"id": "246101", "revid": "9447", "url": "https://it.wikipedia.org/wiki?curid=246101", "title": "OeB", "text": ""}
{"id": "246104", "revid": "287204", "url": "https://it.wikipedia.org/wiki?curid=246104", "title": "Precetti buddhisti", "text": "I Precetti sono un elemento chiave della morale buddhista.\nI Precetti secondo il Buddhismo.\nI Precetti morali sono per questa religione una porta fondamentale per una retta condotta di vita e per una proficua pratica introspettiva e meditativa che possa alla fine condurre alla liberazione dalla sofferenza. Proposti dal Buddha Shakyamuni 2500 anni fa, hanno origine dalla consapevolezza che ogni cosa \u00e8 interconnessa con tutte le altre, per cui qualunque comportamento umano ha effetti sulla vita di tutti gli esseri senzienti che ne condividono l'esistenza in questo mondo.\nNella scuola Therav\u0101da del buddhismo esistono tre gradi di precetti, a seconda del livello di pratica che l'individuo si sente in grado e volenteroso di impegnarsi a seguire. Questi sono:\nI precetti costituiscono una guida etica essenziale per l'aderenza del praticante ai principi morali buddhisti dell'ottuplice sentiero, che illustra le \"tre pratiche dell'Etica\", ripartite nelle tre classi di:\nDa ciascun precetto si ricaverebbe il rispetto per la vita e la compassione per tutti gli esseri, nonch\u00e9 la decisione di mantenere sani, nel corpo e nella mente, l'uomo, la comunit\u00e0 spirituale, la famiglia e la societ\u00e0.\nOgni precetto include tre aspetti:\nIl fulcro dei precetti sono le risposte che il buddhismo d\u00e0 a domande come: \"cos'\u00e8 la sofferenza, come si genera e soprattutto, chi \u00e8 che soffre?\" O anche: \"c'\u00e8 veramente differenza fra la sofferenza degli altri e la propria sofferenza?\" Secondo la dottrina buddhista, realizzare il vero significato dei precetti vuol dire riuscire a far luce sulla natura della sofferenza esistenziale\nLa formula rituale.\nNel seguito si riporta, tradotta, la formula rituale in lingua p\u0101li che \u00e8 recitata dai laici therav\u0101da quando si assumono l'impegno di rispettare i cinque precetti.\nQuesti otto precetti sono esposti nel \"Saranagamana sutta\" del \"Khuddakapatha\", \"Khuddaka Nik\u0101ya\", della sezione del \"Sutta Pi\u1e6daka\" del canone buddhista della scuola \"therav\u0101da\".\nQuesti dieci precetti sono esposti nel \"Mah\u0101vagga\" del \"Vinaya Pi\u1e6daka\", la raccolta dedicata alla disciplina monastica del canone buddhista della scuola \"therav\u0101da\"."}
{"id": "246106", "revid": "182193", "url": "https://it.wikipedia.org/wiki?curid=246106", "title": "Moto Guzzi California", "text": "La California \u00e8 una motocicletta prodotta dalla Moto Guzzi in diverse versioni (V7 850 GT California; 850 T3 California, California II; California III, California EV 1100) a partire dal 1971, a cui nel corso degli ultimi anni si sono aggiunte altre versioni tra cui la Jackal, la Special, la Special Sport, la Titanium, l'Aluminium, la Stone, la Metal (versione nata per celebrare gli 80 anni di attivit\u00e0 della casa), l'Aquila Nera, la Classic, la EV Touring, la Vintage e l'ultima nata \u00e8 la California 1400, nelle versioni Custom e Touring. La produzione della California termina alla fine del 2020.\nStoria.\nLa genesi della V7 \u00e8 tutta particolare. L'idea iniziale fu quella di sviluppare una moto che potesse partecipare ad una gara d'appalto indetta per le forze di Polizia italiane su richiesta dell'allora presidente della Repubblica. Il motore della V7 di 700\u00a0cm\u00b3 per\u00f2 non soddisfaceva pienamente questa particolare destinazione d'uso, era un po' sottodimensionato per le pesanti sovrastrutture richieste. Le evoluzioni commerciali della V7 che arrivarono alla fine degli anni sessanta, le \"V7 Special\" da 757\u00a0cm\u00b3 e \"V7 850 GT\" da 850\u00a0cm\u00b3, fornirono la base per ritentare la fornitura.\nVista l'ottima base e la perfetta adattabilit\u00e0 all'uso per cui era stata destinata, la Moto Guzzi, su impulso dell'importatore locale, partecip\u00f2 e vinse, con grande sorpresa e tra mille clamori, la gara per la fornitura di mezzi indetta dal Los Angeles Police Department (L.A.P.D.) con la versione Ambassador 750. Il prototipo di prova fu finito all'ultimo momento con il sergente dei LAPD inviato per il collaudo in albergo a Mandello in attesa.\nPer celebrare la vittoria su Harley Davidson, BMW e giapponesi fu creato un modello per l'Europa con estetica \"americaneggiante\".\nCorreva l'anno 1971, e la California V7 era nata. Dopo un limitato numero di modelli con motore 750 e ciclistica della V7 special, dal 1972 viene proposta in versione 850. La versione 750 ed il primo lotto della 850 montano il freno anteriore a doppia camma e successivamente a quattro camme. A met\u00e0 produzione il serbatoio nero ecromo con filettature bianche diventa nero con la scritta Moto Guzzi sui lati(nella foto). L'ultima versione, che perde la nomenclatura V7,viene denominata 850 GT California del 1974 presenta all'avantreno il disco singolo della Brembo.\nIn un Paese, gli Stati Uniti appunto, fino ad allora invaso solo dalle Harley Davidson e dalle copie giapponesi di queste, si affacciava finalmente qualcosa di nuovo che manteneva lo spirito \"cruiser\" tipico di quel mercato introducendo per\u00f2 doti stilistiche nuove. Particolare riferimento al tipico motore Moto Guzzi, bicilindrico a V raffreddato ad aria (come le Harley Davidson) ma con angolo fra le bancate di 90\u00b0 e disposizione longitudinale frontemarcia. La trasmissione a giunto cardanico era un altro importante elemento di distinzione.\nIl telaio della V7 Special, le cui doti stradali erano allora da riferimento, conferivano alla V7 California doti di guida e di sicurezza fino ad allora sconosciute al genere Cruiser.\nNel 1973 Moto Guzzi lancia la \"850 T\", seguita nel 1975 dalla \"850 T3\" (che fra l'altro montava il sistema di frenata integrale, brevettato da Moto Guzzi-Brembo) dotate del nuovo telaio \"doppia culla chiusa\" progettato dall'Ing. Tonti che andr\u00e0 a dotare anche la sportivissima \"Le Mans\". Dalla versione 850 T3 viene derivata una versione California intervenendo sulle parti estetiche.\nNel 1981 il nuovo proprietario Alejandro De Tomaso inaugura l'era del motore soprannominato \"testa quadra\" che sostituiva la precedente generazione del \"testa tonda\". Questa curiosa definizione prende spunto dalla forma delle alette di raffreddamento cilindri e dei coperchi valvole dello storico V2, tondi inizialmente, squadrati in seguito. Nello stesso anno la California diviene un modello a s\u00e9, e nasce la \"California II\" con il motore da 948 cm\u00b3 della \"Le Mans 1000\". Moto di longevo e vasto successo, rimase disponibile in una versione unica (ad esclusione di una versione a cambio automatico riservata agli USA) fino al 1987.\nLa California II viene sostituita nel 1987 dalla \"California III\", inizialmente con lo stesso motore di 948\u00a0cm\u00b3. Stilisticamente molto \"pi\u00f9 Cruiser\" della precedente, viene declinata in diverse varianti ma sempre essenzialmente la stessa, anche se l'evoluzione non si \u00e8 per\u00f2 mai arrestata. Gi\u00e0 dal 1990 si affiancava alla versione standard la \"Classic\" (senza parabrezza) e la \"FF\" completamente carenata. Il motore era disponibile alimentato a carburatori o ad iniezione.\nGi\u00e0 nel 1991 viene reso disponibile lo scarico catalizzato.\nNegli anni novanta la tendenza all'aumento delle cilindrate generalizzato nel settore motociclistico, spingono all'evoluzione del motore dai 948\u00a0cm\u00b3 ai 1064\u00a0cm\u00b3 (cubatura arrivata fino ad oggi). Nel 1994 viene quindi presentata la \"California 1100\" e la \"California 1100 i.e.\" (ad iniezione), che oltre al motore presentavano aggiornamenti e perfezionamenti in oltre 200 componenti, pur rimanendo esteticamente quasi identiche a prima. Il motore 1064 venne sviluppato originariamente per la \"1100 Sport\", e si spos\u00f2 alla perfezione con il telaio e le caratteristiche della California. Questa, nonostante potenze non esasperate (ma coppia motrice mostruosa ai bassi regimi), divenne e rest\u00f2 per lunghissimo tempo la \"Cruiser pi\u00f9 veloce del mondo\". La notevole maneggevolezza e tenuta di strada della California I venne ulteriormente migliorata sulla III.\nLa versione \"Tourer\" dedicata ai lunghi viaggi nel 1997 venne ribattezzata \"California EV\", mentre tutta la gamma disponeva di iniezione elettronica. Nel 1999 \u00e8 il turno della \"California Special\", assai essenziale, cui fece seguito la \"California Special Sport\".\nNel 1999 viene lanciata una versione pi\u00f9 \"povera\" per allargare il bacino d'utenza. La California era diventata troppo opulenta, con dotazioni tecniche implementate (sistema frenante Brembo Serie Oro, ammortizzatore di sterzo, forcelle e cerchi al top), ma anche con un prezzo importante. La \"California Jackal\" era quindi la versione \"senza fronzoli\", che divenne poi nel 2001 \"California Stone\", successivamente solo \"Stone\" per differenziarla ulteriormente a livello di marketing.\nNel 2003 vengo presentate le versioni \"California Titanium\" e \"California Aluminium\" in onore dei colori che si rifanno esplicitamente ai due nobili metalli. Sempre nello stesso anno si affacciano le punterie idrauliche, senza manutenzione e dalla rumorosit\u00e0 ridotta, che per\u00f2 inizialmente diedero notevoli problemi intaccando il mito di affidabilit\u00e0 assoluta che la California si era meritata sul campo in oltre 30 anni di onorata carriera.\nPer celebrare i 35 anni di vita di questo modello, Moto Guzzi presenta al Salone di Milano del 2005 la \"California Vintage\", ispirata chiaramente agli anni settanta ed alle moto della polizia (l'inizio della storia), di colore nero con profili bianchi su sella e carrozzeria, borse in metallo, parabrezza, paragambe e 3 fari anteriori. La serie delle California si \u00e8 infine arricchita con la California Classic.\nLA versione \"Highway Patrol\" \u00e8 quella fornita alle forze di polizia.\nLa \"California\" \u00e8 altres\u00ec la moto che i Corazzieri usano durante le scorte del presidente della Repubblica e nelle parate.\nNel 2012 vengono consegnate 24 esemplari (di cui 6 sidecar, 3 con guida a destra e 3 con guida a sinistra) alla scorta del Re di Giordania Abd Allah II di Giordania. \nNello stesso anno, viene presentata a Miami la \"California 1400\", dal 2013 venduta nelle versioni \"Touring\" e \"Custom\", con il nuovo motore da 1380 cc da 96 CV."}
{"id": "246108", "revid": "2091899", "url": "https://it.wikipedia.org/wiki?curid=246108", "title": "Tommaso Valentinetti", "text": "Biografia.\nNasce ad Ortona, in provincia di Chieti ed arcidiocesi di Lanciano-Ortona, l'11 agosto 1952.\nFormazione e ministero sacerdotale.\nDopo aver compiuto gli studi classici, ha studiato nel Pontificio seminario regionale \"S. Pio X\" di Chieti e dall'ottobre del 1973 nell'Almo collegio Capranica di Roma dove ha frequentato la facolt\u00e0 di teologia della Pontificia Universit\u00e0 Gregoriana.\nIl 25 giugno 1977 \u00e8 ordinato presbitero per la diocesi di Ortona, sua diocesi di origine, all'et\u00e0 di 24 anni. Dopo l'ordinazione viene inviato a proseguire gli studi presso il Pontificio Istituto Biblico di Gerusalemme, dove consegue la licenza in Sacra Scrittura.\nDal 1979 al 1980 \u00e8 parroco della parrocchia di Maria SS. Immacolata, poi dal 1980 al 1981 presta servizio nella parrocchia di Cristo Re, presso la zona rurale di Ortona, sempre come parroco. Tra il 1981 e il 1996 guida la parrocchia di San Giuseppe. Dal 1996 al 2000\u00e8 parroco di San Gabriele.\nDurante gli anni del ministero nelle parrocchie dell'arcidiocesi, svolge anche alcuni incarichi di curia, come quello di vicario episcopale per le attivit\u00e0 pastorali e in seguito quello di vicario generale. Inoltre, dal 1995 al 2001 \u00e8 docente di Sacra Scrittura presso il Pontificio Seminario Regionale di Chieti.\nMinistero episcopale.\nVescovo di Termoli-Larino.\nIl 25 marzo 2000 papa Giovanni Paolo II lo nomina vescovo di Termoli-Larino; succede a Domenico Umberto D'Ambrosio, nominato arcivescovo metropolita di Foggia-Bovino. Riceve l'ordinazione episcopale il 20 maggio successivo, all'et\u00e0 di 47 anni, da Camillo Ruini, vicario generale per la diocesi di Roma, coconsacranti gli arcivescovi Enzio d'Antonio, ordinario dell'arcidiocesi di Lanciano-Ortona, e Armando Dini, arcivescovo metropoltia di Campobasso-Boiano. In questa occasione sceglie il suo motto episcopale: \"In verbo Domini\" (\"Nella parola di Dio\").\nArcivescovo di Pescara-Penne.\nIl 4 novembre 2005 papa Benedetto XVI lo nomina arcivescovo metropolita di Pescara-Penne; succede a Francesco Cuccarese, dimessosi per raggiunti limiti d'et\u00e0. Prende possesso dell'arcidiocesi il 19 dicembre.\nNel novembre 2006 compie la sua prima visita \"ad limina\" a papa Benedetto XVI.\nNel settembre 2002 durante una riunione del Consiglio Permanente della Conferenza Episcopale Italiana viene nominato presidente di Pax Christi Italia (\"Movimento cattolico internazionale per la pace\"), incarico che gli sar\u00e0 rinnovato per un secondo mandato fino al novembre 2009. In ambito della Conferenza Episcopale Italiana nel 2005 \u00e8 nominato membro della Commissione episcopale per i problemi sociali e il lavoro, la giustizia e la pace. Vicepresidente della Conferenza episcopale dell'Abruzzo-Molise, dal 4 gennaio 2011 al 18 gennaio 2016 \u00e8 presidente della stessa. Attualmente \u00e8 delegato della stessa conferenza per la pastorale della salute, le migrazioni e la carit\u00e0.\nNel gennaio 2020, in occasione degli scandali legati all'amministrazione dell'arcidiocesi, papa Francesco nomina l'arcivescovo metropolita di Gorizia e presidente di Caritas Italiana, Carlo Roberto Maria Redaelli, visitatore apostolico dell'arcidiocesi di Pescara-Penne per effettuare delle verifiche nel territorio che \u00e8 stato al centro della controversa vicenda riguardante la gestione della fondazione Paolo VI sebbene l'arcivescovo stesso qualche mese prima avesse dichiarato la stabilit\u00e0 economica della fondazione. Il 31 gennaio successivo il visitatore ha concluso il suo mandato e ha lasciato l'arcidiocesi, senza riscontrare nessun tipo di malagestione.\nNel gennaio 2013 compie la visita \"ad limina\" con gli altri vescovi della regione ecclesiastica.\nGenealogia episcopale.\nLa genealogia episcopale \u00e8:"}
{"id": "246109", "revid": "15756", "url": "https://it.wikipedia.org/wiki?curid=246109", "title": "Frittura", "text": "Per frittura si intende il cuocere gli alimenti in lipidi, cio\u00e8 grassi animali oppure oli vegetali, caldi. I lipidi usati possono essere, a temperatura ambiente, solidi o liquidi.\nStoria.\nLa frittura \u00e8 un metodo diffuso in tutto il mondo e usato gi\u00e0 nel 2500 a.C. in Egitto.. In tale paese, si usava olio vegetale generico. Gi\u00e0 nell'antica Roma si friggevano i cibi, dolci o salati che fossero, solitamente nell'olio di oliva. Le \"frictilia\", una ricetta del periodo, sono le probabili antenate delle attuali \"chiacchiere\" o \"bugie\" di carnevale. La maggior parte della popolazione consumava il pasto del mezzogiorno e diversi spuntini per strada, acquistando dalle varie bancarelle o da locali semi aperti vicini alla strada. Questi negozi, le \"cauponae\" e le \"tabernae\", vendevano diversi cibi fritti, quali frittate, frittelle, salsicciotti. Esistevano inoltre le vere e proprie botteghe di friggitori, citati anche dal poeta Marziale.\nIl fritto nell'antica Roma era prevalentemente in olio di oliva o strutto. Invece nel Medioevo e fino a tempi recenti ha prevalso quest'ultimo. Nel Nord Italia ha prevalso il burro per la ricchezza in allevamenti bovini.\nRecentemente si usano anche materie grasse alimentari sottoposte a frazionamento, che permette di separarle in una parte solida e una liquida adatta anche a friggere (per esempio l'olio di palma bifrazionato) da sola o mescolata con altri oli; queste sostanze sono definite \"prodotti per friggere\" e non sono propriamente oli.\nDato l'alto contenuto in grassi, gli alimenti fritti vanno consumati con moderazione, soprattutto da chi ha problemi cardiovascolari e di fegato. La quantit\u00e0 di grasso assorbita durante la frittura varia da grasso a grasso e da cibo a cibo.\nUna rassegna sull'arte della frittura si svolge ad Ascoli Piceno, dove sono famose le olive ascolane, e si chiama \"Fritto misto all'italiana e dal mondo\".\nRaccomandazioni.\nDurante la cottura per via del calore la materia grassa si ossida, cio\u00e8 si deteriora, e pu\u00f2 generare sostanze tossiche, soprattutto una volta superato il punto di fumo. Questa temperatura \u00e8 diversa per ogni tipo di grasso.\nPer questo motivo il grasso non va n\u00e9 usato troppo a lungo o per troppe fritture n\u00e9 rabboccato, altrimenti il grasso aggiunto si deteriora pi\u00f9 rapidamente.\nLa resistenza e il deterioramento di un grasso alla cottura dipendono dalla sua composizione in acidi grassi: i grassi con una quantit\u00e0 maggiore di acidi grassi saturi sono pi\u00f9 resistenti mentre quelli con acidi grassi polinsaturi sono meno resistenti. La differenza si fa notare soprattutto nelle fritture successive alla prima o nelle fritture prolungate. Quindi i grassi pi\u00f9 sani per la frittura sono quelli con la maggiore quantit\u00e0 di acidi grassi monoinsaturi, non quelli con meno saturi o pi\u00f9 polinsaturi che sono i pi\u00f9 sani nel caso dell'ingestione (vedi la voce colesterolo).\nQueste regole di base valgono naturalmente anche quando per friggere si usa l'olio. Al riguardo, non ce n'\u00e8 un tipo migliore in assoluto. In generale, un olio \u00e8 pi\u00f9 resistente se contiene una quota maggiore di acidi grassi monoinsaturi. Una circolare del 1991 dell'allora Ministero della Sanit\u00e0 raccomanda l'uso di oli a basso grado di insaturazione e oli monosaturi, come l'olio d'oliva, che ha un contenuto di acido oleico superiore a tutti gli altri e un punto di fumo abbastanza elevato.\nTuttavia, anche l'olio di semi di arachidi presenta un'alta resistenza ed \u00e8 quindi raccomandato per una buona frittura. L'olio extravergine di oliva non \u00e8 raffinato e ha di conseguenza una scorta di acidi grassi liberi superiore. Ci\u00f2 lo rende ricco di sostanze pregiate, ma che ad alte temperature vengono degradate, assieme all\u2019aroma, che tende a svanire.\nPer tali ragioni, tranne a basse temperature o con una bassa acidit\u00e0 (ma le etichette non riportano il pH)* l'olio extravergine di oliva non \u00e8 indicato per le fritture. Gli oli di semi di girasole, mais e soia tendono a deteriorarsi facilmente se esposti all\u2019aria e ad alte temperature.\nQuindi, l'olio di oliva (non extravergine) e quello di semi di arachidi, soprattutto per le preparazioni dolciarie, sono quelli migliori per friggere, grazie anche al punto di fumo adeguato.\nTecniche di frittura.\nLe tecniche di frittura variano per la quantit\u00e0 di grassi richiesta, il tempo di cottura, il tipo di recipiente utilizzato e la manipolazione dei cibi. La rosolatura, la frittura al salto, la frittura in padella, la frittura bassa e la frittura profonda sono tutte tecniche comuni di frittura.\nLa frittura in padella, la rosolatura e la frittura al salto implicano la cottura dei cibi in uno strato sottile di grasso su una superficie bollente, come una padella, una piastra, un wok o un saltiere. La frittura al salto comporta di friggere rapidamente a temperature molto alte, rimescolando continuamente il cibo per evitare che si attacchi alla superficie di cottura e bruci.\nLa frittura bassa \u00e8 un tipo di frittura in padella che usa solo la quantit\u00e0 di grasso sufficiente per immergere approssimativamente da un terzo alla met\u00e0 di ciascuna porzione di cibo; il grasso usato con questa tecnica si usa tipicamente una volta sola. La frittura profonda, d'altro canto, implica immergere totalmente il cibo nell'olio bollente, che viene normalmente rabboccato e usato varie volte prima di essere eliminato. La frittura profonda di solito \u00e8 un processo molto pi\u00f9 elaborato e pu\u00f2 richiedere l'uso di oli specializzati per risultati ottimali.\nLa frittura profonda \u00e8 ora la base di una industria mondiale molto vasta e in rapida espansione. I prodotti fritti richiamano consumatori in tutte le fasce di et\u00e0 e virtualmente in tutte le culture, il processo \u00e8 rapido, pu\u00f2 essere reso facilmente continuo per la produzione di massa e il cibo emerge sterile e asciutto, con una vita di scaffale relativamente lunga. I prodotti finali possono essere facilmente impacchettati per la conservazione e la distribuzione. Esempi sono le patate fritte espresse e imbustate, le noci, le ciambelle fritte, le fettuccine istantanee, ecc."}
{"id": "246110", "revid": "819238", "url": "https://it.wikipedia.org/wiki?curid=246110", "title": "Ferrovia forestale", "text": "Una ferrovia forestale \u00e8 un mezzo di trasporto su rotaia che serve per fini forestali, soprattutto per il trasporto di smaltimento di legna tagliata dalle foreste alle segherie o alle stazioni per il servizio merci.\nStoria.\nPrima dell'invenzione della ferrovia, dove era disponibile una via fluviale i tronchi venivano trasportati in grosse quantit\u00e0 dai boschi sfruttando la possibilit\u00e0 di galleggiamento o fluitazione. Ad una chiusa i tronchi venivano spinti a valle per mezzo di inondazioni procurate artificialmente. Poich\u00e9 questo tipo di trasporto non poteva escludere danni al carico merci, non era adatto per esempio per legna da costruzione di alto valore. E non era sempre a disposizione la forza idrica necessaria.\nSemplici ferrovie a cavalli con rotaie in legno, come gi\u00e0 venivano impiegate nell'industria mineraria, vennero impiegate a partire dal XVIII secolo. Con l'impiego della locomotiva a vapore e delle rotaie in acciaio queste vennero presto impiegate anche nella silvicoltura. A causa di queste particolari condizioni nell'attivit\u00e0 forestale venivano impiegate per le ferrovie forestali prevalentemente ferrovie a scartamento ridotto: permettevano raggi in curva pi\u00f9 stretti su un terreno difficile, non richiedevano un armamento ferroviario complesso ed erano trasportabili qualora vi fosse la necessit\u00e0 di seguire i terreni di abbattimento forestale in cambiamento con il corso del tratto. In regioni particolarmente distanti, come ad esempio nel nord-ovest degli USA sono state anche utilizzate voluminose reti di tracciato a scartamento normale esclusivamente per fini forestali; per queste reti furono anche sviluppati tipi particolari di locomotive a vapore come la \"Shay\", il cui brevetto iniziale risale al 1881 con miglioramenti nel 1901, e la \"Climax\", brevettata nel 1891 sempre negli USA.\nLa trazione avveniva in pi\u00f9 modi. Accanto alle locomotive a vapore e in seguito alle locomotive con motore a scoppio, il trasporto a trazione animale si mantenne fino alla fine delle ferrovie forestali. Erano riscontrabili anche tratti attrezzati in maniera pi\u00f9 spartana, dove il trasporto avveniva sfruttando la forza di gravit\u00e0: sui binari sistemati in discesa costante si lasciavano scorrere fino a valle i vagonetti caricati (\"Trucks\"); i vagoni non potevano essere abbandonati nella discesa, quindi gli operai viaggiavano col carico sul vagone e controllavano la discesa azionando un rudimentale sistema frenante. La risalita dei vagoni vuoti avveniva con la trazione di cavalli. Tale sistema era estremamente rischioso.\nA partire dalla seconda met\u00e0 del XX secolo le ferrovie forestali vennero sostituite da veicoli stradali; verso la fine degli anni sessanta erano quasi interamente scomparse in Europa Occidentale. Sulle loro tracce vennero nella maggior parte dei casi ricavate strade forestali.\nIn alcuni paesi dell'Europa Orientale le ferrovie forestali riuscirono a resistere, almeno in parte, per diverso tempo.\nSoprattutto in Russia sono presenti ancora alcune reti con tragitti di notevole dimensione. Anche in Ungheria si riscontrano oggi ancora diverse ferrovie forestali in esercizio attivo, su alcune delle quali viene offerto un programma ferroviario rievocativo turistico. Le ferrovie forestali in Romania vennero smantellate tranne qualche eccezione negli anni novanta. L'uso di tratti residui, a scopo turistico, delle ferrovie forestali \u00e8 praticamente inesistente in Europa Occidentale.\nIn Italia.\nLa pi\u00f9 importante ferrovia forestale italiana \u00e8 probabilmente quella del Casentino, fatta costruire ai primi del Novecento dal cavalier Martini. Dalla cittadina di Pratovecchio, capolinea della tratta ferroviaria adibita al trasporto ordinario, il tratto ferroviario si snodava lungo i tornanti dell'Appennino fino a lambire la cittadina di Bibbiena e proseguire fino al versante adriatico. Si trattava di una ferrovia di tipo Decauville che permetteva le operazioni di esbosco e di trasporto del legname che altrimenti doveva essere trasportato lungo le cosiddette \"vie del legno\", spesso inagibili a causa della piovosit\u00e0 e del clima umido di montagna che le rendeva fangose.\nUna ferrovia forestale a scartamento di 60\u00a0cm, lunga circa 18\u00a0km, venne usata nella foresta Umbra nel Gargano fino agli anni cinquanta. Un'altra importante ferrovia forestale era quella di Zoccalia, nel Pollino, che dalla Stazione di Spezzano Albanese raggiungeva le zone boschive sfruttate in concessione dalla societ\u00e0 tedesca R\u00fcping negli anni antecedenti la prima guerra mondiale.\nUn'altra ferrovia forestale fu attiva negli anni della prima guerra mondiale e collegava Riparotonda Febbio a Quara, lungo la val d'Asta, nell'appennino reggiano."}
{"id": "246111", "revid": "1649409", "url": "https://it.wikipedia.org/wiki?curid=246111", "title": "Pax Christi", "text": "Pax Christi \u00e8 un movimento cattolico internazionale per la pace, nato in Francia nel 1945.\nPax Christi International.\n\"Pax Christi International\" nasce in Francia nel 1945 per iniziativa di Mons. Th\u00e8as e M.me Dortel - Claudot.\nScopi iniziali del movimento erano la preghiera e la riconciliazione. La prima campagna organizzata fu \"Pax Christi in Regno Christi\" con lo scopo di riconciliare francesi e tedeschi dopo la seconda guerra mondiale.\nNei primi anni cinquanta alcune comunit\u00e0 furono fondate in Inghilterra, Belgio, Paesi Bassi, Austria e in Svizzera. Pio XII riconobbe di fatto il movimento nel 1952, concedendogli la sua benedizione. Il cardinale francese Feltin ne fu il primo presidente internazionale e ne struttur\u00f2 il programma su tre linee portanti:\nDalla fine degli anni cinquanta e per tutti gli anni sessanta, il movimento si estese nell'Europa occidentale, aprendo sezioni nazionali in Irlanda, Spagna, Italia, Lussemburgo. In questi anni presidente fu il cardinale Alfrink.\nL'enciclica \"Pacem in Terris\" di papa Giovanni XXIII (1963) segn\u00f2 una svolta nella vita del movimento e ne divenne la nuova \"Carta\" ideale. Nell'enciclica la pace era legata alla giustizia ed al rispetto dei diritti umani. Papa Paolo VI, nella \"Populorum Progressio\" (1967), affianc\u00f2 alla pace il tema dello sviluppo dei popoli. Questi documenti permisero al movimento di ampliare il proprio raggio di azione anche alla giustizia ed alla solidariet\u00e0. All'inizio degli anni settanta il movimento giunse negli USA ed in Australia.\nAttualmente il movimento \u00e8 presente in tutti e cinque i continenti, ha sezioni in diciannove stati, mentre in altri sette vi sono gruppi associati ed in dieci gruppi affiliati.\nPresidenti.\nDal 2007 \u00e8 stata istituita una co-presidenza di un vescovo e una donna.\nPax Christi Italia.\nPax Christi Italia nacque nel 1954, per opera di mons. Giovanni Battista Montini della Segreteria di Stato Vaticana; il primo segretario nazionale fu mons. Angelo Fausto Vallainc. \nPresidenti.\nL'attuale coordinatore nazionale \u00e8 don Renato Sacco, mentre il nuovo vicepresidente \u00e8 il prof. Sergio Paronetto di Verona."}
{"id": "246113", "revid": "767487", "url": "https://it.wikipedia.org/wiki?curid=246113", "title": "Necron (Warhammer)", "text": "I Necron sono un gruppo di personaggi immaginari dell'universo narrativo del wargame tridimensionale Warhammer 40.000. Sono un'antica e ignota razza di automi meccanici pressoch\u00e9 indistruttibili che ha dormito in complessi tombali isolati per sessanta milioni di anni e si \u00e8 poi risvegliata; sono avversari degli Eldar, discendenti degli Antichi, unici a conoscerli. Originariamente il loro obiettivo era eliminare ogni forma di vita nella galassia al fine di sfamare i loro signori, gli C'Tan, ma con le successive modifiche il loro scopo \u00e8 ristabilire il dominio perduto sulla galassia; sono in possesso di una tecnologia molto avanzata. Come altri gruppi di personaggi di Warhammer 40000, sono ispirati a popoli storici, nel loro caso agli antichi Egizi. \nCaratterizzazione dei personaggi.\nI Necron in principio erano noti come Necrontyr, una delle prime razze senzienti che popolarono la galassia. La loro vita era costantemente martoriata dalla stella sotto cui erano nati che spietata promosse la loro evoluzione. Lentamente I Necrontyr iniziarono a sviluppare un'avanzatissima tecnologia per prendere le briglie del loro destino, infatti le loro vite erano estremamente brevi e incerte. Ma fallirono ed in seguito appresi i rudimenti dei viaggi spaziali e della criostasi iniziarono a colonizzare alcuni pianeti fuori dal loro sistema solare natio. Un giorno i Necrontyr incontrarono per la prima volta la razza degli Antichi, questi esseri super intelligenti ed estremamente longevi riuscivano ad espandersi e progredire tecnologicamente in lassi di tempo incredibilmente brevi. Subito scatur\u00ec nelle loro menti un'invidia feroce. Questa invidia procur\u00f2 un furore immenso fra i Necrontyr, furore che ben presto mut\u00f2 in odio imperituro contro gli Antichi. E cos\u00ec ebbe inizio la guerra che viene descritta come La guerra dei Cieli.\nLa guerra dei Cieli \u00e8 un conflitto fra la razza dei Necrontyr e gli Antichi che consum\u00f2 la galassia per intere ere. I Necrontyr possedevano una tecnologia immensamente avanzata e potente, ma a nulla serv\u00ec contro gli Antichi e la loro maestria coi portali della Via. Sconfitta dopo sconfitta, i Necrontyr vennero ricacciati sul loro pianeta natio e l\u00ec vennero segregati dagli Antichi. Costretti alla prigionia, i Necrontyr continuarono ad affinare la loro tecnologia, finch\u00e9 non scoprirono nelle stelle morenti una coscienza pi\u00f9 antica di qualsiasi essere vivente: gli C'Tan.\nI Necrontyr iniziarono a richiamare i vampiri delle stelle nel loro mondo attraverso corpi di metallo vivente di loro ideazione. Gli C'Tan ben presto presero il controllo e i loro scopritori ne divennero schiavi volenterosi per combattere la guerra contro gli Antichi. Grazie alle infinite conoscenze degli C'Tan, i Necrontyr poterono creare nuove e pi\u00f9 potenti armi, ma il dono finale che i loro d\u00e8i fecero loro fu la possibilit\u00e0 di divenire immortali: la loro razza decaduta e tormentata sarebbe rinata sotto forma di guerrieri di metallo a immagine dei loro d\u00e8i. I Necrontyr, forse non consci delle conseguenze di quell'atto, accettarono e cos\u00ec la loro razza fu interamente epurata e le loro menti incastonante in corpi metallici. I Necron erano nati pressappoco sessanta milioni di anni prima del 41\u00ba millennio.\nGrazie alla loro superiorit\u00e0 nell'universo materiale i Necron e i loro D\u00e8i batterono pi\u00f9 e pi\u00f9 volte gli Antichi e le razze da loro create, l'ago della bilancia ormai puntava verso la vittoria dei Necron, ma ad un tratto gli C'tan iniziarono a combattersi gli uni contro gli altri (incoraggiati dall'astuto Mephet'ran) in un vortice di distruzione senza precedenti. Questo diede ai loro nemici il tempo di riorganizzarsi e riattaccare quando nella galassia erano rimasti solo quattro C'Tan, l'Ingannatore, il Noctifero, il Dragone e l'Estraneo. Ma lo sconvolgimento creato durante tanti millenni di massacri aveva sconvolto il Warp tanto da risvegliare esseri antichissimi a lungo rimasti sopiti in esso, esseri chiamati \"Schiavisti\". Il risveglio di tali entit\u00e0 segn\u00f2 la definitiva caduta degli Antichi. Gli C'Tan invece decisero andare in stasi per un tempo indeterminato insieme ai loro guerrieri macchina per salvarsi dall'apocalisse imminente eccetto \"l'Estraneo\" che si chiuse in una sfera bio-meccanica col suo esercito e inizio un viaggio seguendo un'orbita intorno alla galassia e non si sa quando torner\u00e0.\nQuesta versione per\u00f2 non \u00e8 pi\u00f9 canonica, la versione attuale del conflitto dice che furono i Necron stessi a sterminare gli C'Tan, vendicandosi per l'inganno subito.\nVarie informazioni riferiscono di alcuni attacchi Necron gi\u00e0 nel 37\u00ba millennio, erano attacchi molto piccoli e venivano portati ad avamposti di confine o pianeti scarsamente popolati. In seguito si registrarono altri attacchi, ma non si tennero in nota. Il 41\u00ba millennio invece ha mostrato un'esplosione nei contatti con i Necron, centinaia di attacchi in vari punti della galassia e quasi tutti in contemporanea. Dopo che il generatore di Energia Necron fu stranamente riattivato, Il Gran Sacerdote Necron cominci\u00f2 a far resuscitare i propri compagni, grazie al Globo della Resurrezione. Durante la crociata su kronus sono riemersi nei territori centrali del continente al comando del temuto gran sacerdote fla'et che pu\u00f2 assumere le sembianze del noctifero.\nCultura.\nNon si sa molto della cultura dei Necrontyr, dalle informazione si deduce che fossero un popolo estremamente legato all'aldil\u00e0, la prova sono le immense strutture tombali che \"l'Adeptus Mechanicus\" ha rinvenuto in molti mondi; I Necrontyr infatti costruivano le loro citt\u00e0 in preparazione della futura e certa dipartita, indicando i vivi come \"meri residenti temporanei\". Anche la scrittura Necrontyr \u00e8 di stile ideografico molto simile a quella geroglifica. \u00c8 inoltre noto che i Necrontyr riuscivano a ricavare gran parte della loro energia vitale da pietre di Warp che misteriosamente cadevano sul loro pianeta quando eseguivano strani rituali, conosciuti con il nome di \"Egunbis\" e che si tenevano durante i momenti pi\u00f9 scuri dell'anno.\nTecnologia.\nNon si hanno molte informazioni sulla tecnologia Necrontyr prima della venuta degli C'Tan, ma si presuppone fosse molto avanzata, in special modo la metallurgia. Sembra non conoscessero i viaggi iperspaziali basandosi infatti su lunghi viaggi in criostasi. Ma con la venuta degli C'Tan tutto cambi\u00f2. Grazie alle conoscenze superiori dei loro Dei riuscirono a costruire portentose armi definite Gauss. Ma l'apice fu il raggiungimento della vita eterna attraverso la trasformazione in macchine senz'anima. Non \u00e8 dato sapere se il Gauss abbia altre applicazioni oltre quella militare, ma \u00e8 plausibile che prima della trasformazione in Necron i Necrontyr utilizzassero questa tecnologia per altri scopi oltre che nel ramo della guerra. Un altro traguardo raggiunto dai Necron \u00e8 stata la simbiosi perfetta fra macchina e uomo: i \"Paria\".\nLe astronavi Necron sono le pi\u00f9 avanzate navi spaziali di tutta la galassia. Presentano strutture geometriche perfette e all'apparenza sembrano ingannevolmente esili e fragili. Ma grazie al metallo vivente di cui sono fatte possono resistere a grandi quantit\u00e0 di danni senza risentirne e hanno grandi capacit\u00e0 di rigenerazione, oltre che di occultamento ai primitivi sistemi di rilevamento delle altre razze. \u00c8 altres\u00ec noto che le navi Necron sono le uniche a poter attraversare grandi distanze senza dover entrare nel Warp, infatti utilizzano un elaborato sistema di propulsione chiamato \"propulsore inerziale\". Le armi imbarcate si basano sulla tecnologia Gauss, come la frusta fotonica e gli archi folgoranti, oppure sull'accumulo e rilascio di grandi quantit\u00e0 di energia solare ed elettromagnetica prima di passare all'abbordaggio diretto della nave avversaria.\nNel gioco i Necron si presentano come un esercito specialistico. Ogni unit\u00e0 \u00e8 specializzata in un dato ramo e sono scarsamente equipaggiabili. I principali vantaggi dei Necron stanno nella loro regola speciale Protocolli di Rianimazione (che permette ai necron abbattuti di ritornare in vita) e agli armamenti Gauss che permettono di distruggere anche i veicoli pi\u00f9 corazzati, la grande quantit\u00e0 di teletrasporti cui i Necron possono utilizzare durante la battaglia (il monolito, i necrocecchini e gli scorticati possono attaccare in profondit\u00e0). Tuttavia non sono molto adatti al corpo a corpo, ma resistono a lungo grazie ai tiri ritorneremo, ai TA (tiri armatura) alti e alla buona resistenza."}
{"id": "246117", "revid": "161273", "url": "https://it.wikipedia.org/wiki?curid=246117", "title": "Grande opposizione", "text": ""}
{"id": "246120", "revid": "118033265", "url": "https://it.wikipedia.org/wiki?curid=246120", "title": "Seeing", "text": "In astronomia, con il termine seeing (dall'inglese \"to see\" = vedere) ci si riferisce a diversi fenomeni dovuti principalmente all'atmosfera terrestre che peggiorano l'immagine di oggetti astronomici, in luce ottica ed infrarosso. Le condizioni di seeing per una determinata notte e localit\u00e0 descrivono quanto l'atmosfera terrestre perturba (a seconda della turbolenza e temperatura) l'immagine dei corpi celesti osservati. Il seeing tipico raggiungibile dai migliori telescopi che sono collocati in alta quota e nella fascia equatoriale, in Cile ed alle Hawaii, \u00e8 tra i 0,6 e 0,8 secondi d'arco di intervallo risolvibile.\nCause del seeing.\nPer comprendere l'effetto del seeing \u00e8 utile prendere in considerazione un caso ideale. Assumiamo che la \"sorgente\" osservata sia \"puntiforme\", ovvero uno-dimensionale, e che le ottiche del rivelatore non incidano sulla qualit\u00e0 dell'immagine. In assenza di atmosfera il rivelatore osserverebbe la sorgente cos\u00ec com'\u00e8, puntiforme; mentre in presenza di una massa d'aria, l'immagine della sorgente risulterebbe avere un'estensione superficiale con una densit\u00e0 di fotoni decrescente dal centro dell'immagine della sorgente verso l'esterno con un profilo gaussiano. Per comprendere questo effetto di sparpagliamento dei fotoni dobbiamo pensare che un rivelatore, come un telescopio, ottiene l'immagine di un oggetto attraverso esposizioni (o pose) pi\u00f9 o meno lunghe, che gli permettono di accumulare la luce proveniente dalla sorgente. Durante la posa le condizioni degli strati del cono di atmosfera che si trova tra la sorgente puntiforme e la superficie del rivelatore cambiano di frequente. Tali variazioni corrispondono ad un cambiamento dell'indice di rifrazione, che influisce sulla traiettoria dei raggi di luce e quindi sui punti della superficie del rivelatore dove i raggi incidono. Ai fini pratici, la turbolenza atmosferica ha l'effetto di spostare rapidamente (con un tempo dell'ordine dei millisecondi) l'immagine della sorgente sul rivelatore. Quanto l'immagine venga spostata dipende dalla turbolenza: pi\u00f9 gli strati di atmosfera saranno turbolenti, maggiore sar\u00e0 lo spostamento.\nL'immagine finale della sorgente sar\u00e0 data dalla sovrapposizione di tutti i punti arrivati al rivelatore durante l'esposizione. La funzione che descrive come i vari raggi di luce si sono distribuiti sulla superficie del rivelatore (ovvero l'immagine finale) \u00e8 detta \"funzione di sparpagliamento dei punti\" (PSF, dall'inglese \"Point Spread Function\"). Tale distribuzione viene spesso rappresentata, per semplicit\u00e0, con una funzione gaussiana. Esistono altre funzioni analitiche che possono riprodurre meglio la PSF reale delle sorgenti: un esempio \u00e8 dato dalla funzione di Moffat (detta anche Moffattiana). La misura pi\u00f9 comune del seeing \u00e8 data dalla \"larghezza a met\u00e0 altezza\" (FWHM, dall'inglese \"Full Width at Half Maximum\") della PSF e viene espressa in secondi d'arco. La FWHM \u00e8 un utile punto di riferimento anche per comprendere la risoluzione angolare massima ottenibile con i telescopi: le migliori condizioni di seeing da terra permettono di avere una FWHM di circa 0,4 secondi d'arco e si ottengono solo in luoghi particolari e per poche notti all'anno; queste condizioni si ottengono ad esempio negli osservatori situati ad elevate altitudini e su piccole isole, come a Mauna Kea nelle Hawaii o a La Palma oppure presso la Base Concordia in Antartide.\nIn realt\u00e0, gli effetti del seeing sono molto pi\u00f9 complessi: \nLe due scale per i \"valori di Seeing\" pi\u00f9 adottate sono la Scala di Antoniadi, valida soprattutto per l'osservazione planetaria e la Scala di Pickering, valida in modo particolare per l'osservazione delle stelle doppie e di tutte le sorgenti cosiddette \"puntiformi\"."}
{"id": "246123", "revid": "254059", "url": "https://it.wikipedia.org/wiki?curid=246123", "title": "Nuovo Orione", "text": "Nuovo Orione era una rivista italiana di divulgazione scientifica di carattere astronomico e spaziale, edita da Gruppo B Editore.\nDerivata dalla rivista \"Orione\", fondata nel 1977 dall'astronomo Walter Ferreri dell'Osservatorio astronomico di Torino, \"Nuovo Orione\" \u00e8 stata pubblicata mensilmente a Milano a partire dal giugno 1992 da Sirio Srl e successivamente da Gruppo B editore, fino a ottobre 2019 con la direzione editoriale di Piero Stroppa e la consulenza scientifica di Walter Ferreri.\n\"Nuovo Orione\" si occupava di Astronomia, avvalendosi della collaborazione di personaggi di punta della ricerca astronomica, dell'informazione scientifica e del mondo dell'astronomia amatoriale. \nLe tematiche maggiormente affrontate riguardavano l'utilizzo del telescopio e la strumentazione a esso correlata e i consigli per dedicarsi con competenza all'astronomia amatoriale.\nLa rivista trattava in modo semplice ed esaustivo argomenti scientifici riguardanti il Sistema Solare, l'astrofisica e la cosmologia.\nDopo l'acquisizione della maggioranza di Gruppo B Editore da parte della casa editrice BFC Space, parte del gruppo BLUE Financial Communication di Milano, la testata \u00e8 stata unita insieme alla rivista \"Le Stelle\" nel nuovo magazine mensile \"COSMO\", il cui primo numero \u00e8 uscito a novembre 2019."}
{"id": "246129", "revid": "768068", "url": "https://it.wikipedia.org/wiki?curid=246129", "title": "Paragrafo 175", "text": "Il Paragrafo 175 (noto formalmente come \u00a7175 StGB) era un articolo del codice penale tedesco in vigore dal 15 maggio 1871 al 10 marzo 1994. Esso considerava un crimine i rapporti sessuali di tipo omosessuale tra uomini, e nelle prime versioni criminalizzava anche la zooerastia.\nLa norma venne emendata diverse volte. I nazisti ampliarono la legge nel 1935 e aumentarono notevolmente i procedimenti in base al paragrafo 175; migliaia di omosessuali morirono nei campi di concentramento. La Germania Est torn\u00f2 alla vecchia versione della legge nel 1950, limitandone il campo al sesso con i minori di 18 anni nel 1968, e abolendola completamente nel 1989. La Germania Ovest mantenne la norma dell'epoca nazista fino al 1969, quando venne limitata a \"casi qualificati\". Venne ulteriormente attenuata nel 1973 e abrogata completamente nel 1994 dopo la riunificazione tedesca.\nPanoramica storica.\nIl Paragrafo 175 venne adottato nel 1871. A partire dagli anni 1890, i riformatori sessuali combatterono contro il \"vergognoso paragrafo\", e ottennero subito l'appoggio di August Bebel, capo del Partito Socialdemocratico (SPD), e una petizione al Reichstag per abolire il Paragrafo 175 venne presentata nel 1898. Nel 1929, una commissione del Reichstag decise di abrogare il Paragrafo 175, grazie ai voti dei Socialdemocratici, del Partito Comunista (KPD) e del Partito Democratico (DDP), ma la salita al potere del Partito Nazista ne imped\u00ec l'attuazione. Bench\u00e9 modificato in diverse riprese, il paragrafo rimase legge tedesca fino al 1994.\nNel 1935, i nazisti ampliarono la legge in modo che i tribunali potessero perseguire qualunque \"atto osceno\", anche se non prevedeva il contatto fisico, come ad esempio masturbarsi uno a fianco all'altro. Le condanne si moltiplicarono di un fattore dieci, divenendo circa 8.000 l'anno. Inoltre, la Gestapo poteva trasportare i sospetti colpevoli nei campi di concentramento, senza alcuna giustificazione legale (anche se erano stati prosciolti o avevano gi\u00e0 scontato la pena in carcere). Quindi tra i 5.000 e i 15.000 omosessuali uomini vennero costretti nei lager, dove venivano identificati da un triangolo rosa. La maggioranza vi trov\u00f2 la morte.\nMentre la persecuzione degli omosessuali da parte dei nazisti \u00e8 abbastanza nota oggigiorno, molta meno attenzione \u00e8 stata data al proseguimento di questa persecuzione nella Germania del dopoguerra. Nel 1945, quando vennero liberati i campi di concentramento, i prigionieri omosessuali non vennero liberati, ma scontarono la loro sentenza in base al Paragrafo 175. Nel 1950, la Germania Est abol\u00ec gli emendamenti nazisti al Paragrafo 175, mentre la Germania Ovest li mantenne e addirittura li fece confermare dalla sua Corte Costituzionale. Circa 100.000 uomini vennero implicati in procedimenti legali dal 1945 al 1969, e circa 50.000 furono condannati (se non si erano suicidati prima, come molti avevano fatto). Nel 1969, il governo allegger\u00ec il Paragrafo 175 portando l'et\u00e0 del consenso a 21 anni. Questa venne abbassata a 18 nel 1973, e il paragrafo fu quindi abrogato nel 1994. La Germania Est aveva gi\u00e0 riformato la sua versione pi\u00f9 clemente del paragrafo nel 1968, e l'aveva abrogato nel 1988.\nTesti delle diverse versioni del Paragrafo 175.\nVersione del 28 giugno 1935.\nNella versione del 1935 (cos\u00ec come in quello del 1969), \u00e8 presente una frase ricorrente con minime variazioni; nella sua prima apparizione \u00e8:\nTale espressione non \u00e8 facile da tradurre in italiano, perch\u00e9 in contesto sessuale, \"Unzucht treiben\" descrive, segnatamente, una persona che fa qualcosa \"ad\" un'altra.\nVersione del 23 novembre 1973.\nOltre a modificare l'et\u00e0 del consenso, l'emendamento apportato nel 1973 all'articolo cambia anche talune espressioni. Al posto di \"Unzucht\", si riferisce a \"sexuelle Handlungen\" (\"atti sessuali\"). Il linguaggio, ancorch\u00e9 attenuato nella sua connotazione, porta ancora con s\u00e9 l'eco del linguaggio della versione precedente circa i compagni attivi e passivi:\nAntefatti.\nNella seconda met\u00e0 del XIII secolo lo \"status\" degli atti di sodomia tra uomini cambi\u00f2: certamente gi\u00e0 percepito come un peccato, per la prima volta vennero adottati degli atti legali allo scopo di renderlo un crimine. Quasi ovunque in Europa, la sodomia divenne punibile con la morte.\nNel 1532, Carlo V d'Asburgo con la \"Constitutio Criminalis Carolina\" produsse un fondamento per questo principio di legge, che rimase valido nel Sacro Romano Impero fino alla fine del XVII secolo. Le parole dell'articolo 116 di tale codice:\nNel 1794 la Prussia introdusse l\"'Allgemeines Landrecht\" (o codice prussiano), una grande riforma legislativa che sostitu\u00ec la condanna a morte per questo reato con un periodo di imprigionamento, in linea con il nuovo pensiero illuminista. Il paragrafo 143 di tale codice recitava:\nIn Francia, il Codice napoleonico del 1804 puniva gli atti di sodomia solo quando venivano lesi i diritti di qualcuno (ovvero nel caso di atti non consensuali), il che ebbe l'effetto di legalizzare completamente l'omosessualit\u00e0 (Jean-Jacques R\u00e9gis de Cambac\u00e9r\u00e8s, uno dei principali estensori del Codice napoleonico, era dichiaratamente omosessuale). Nel corso delle sue conquiste, Napoleone esport\u00f2 il Codice oltre i confini francesi e in altri stati come i Paesi Bassi. Anche la Baviera adott\u00f2 il modello francese, e nel 1813 rimosse dai suoi testi di legge tutte le proibizioni riguardanti atti omosessuali consensuali.\nCome conseguenza delle nuove e liberali idee francesi, due anni prima del 1871 - data di fondazione dell'Impero tedesco - il regno prussiano, preoccupato circa il futuro del paragrafo 143, incaric\u00f2 una commissione \"scientifica\" di giustificare la presenza dello stesso all'interno del codice prussiano. Il Ministero della giustizia deleg\u00f2 una \"Deputation f\u00fcr das Medizinalwesen\" (in italiano: \"commissione per la conoscenza medica\"), che includeva tra gli altri i famosi medici Rudolf Virchow e Heinrich Adolf von Bardeleben. La commissione dichiar\u00f2 nella propria valutazione del 24 marzo 1869 di non essere in grado di fornire un fondamento scientifico per una legge che colpiva gli atti di zoofilia e i rapporti omosessuali, differenziandoli da molti altri atti sessuali (considerati al tempo egualmente \"perversioni\") che non venivano neppure considerati argomenti di legislazione penale.\nNonostante questa negativa \"conferma\" scientifica, la bozza di legislazione penale presentata da Bismarck nel 1870 alla Confederazione Tedesca del Nord, conservava le precedenti disposizioni prussiane in tema di omosessualit\u00e0, giustificandole con la preoccupazione dell'opinione pubblica: \u00ab\"Bench\u00e9 qualcuno possa giustificare l'omissione di queste norme penali dal punto di vista medico cos\u00ec come con alcune teorie del diritto penale, il senso pubblico della giustizia vede questi atti non solamente come vizi ma come crimini...\"\u00bb\nImpero germanico.\nIl 1\u00ba gennaio 1872, ad un anno di distanza dalla prima applicazione, il codice penale della Confederazione del Nord tedesca divenne il codice penale dell'intero Impero germanico. Con questo cambiamento il rapporto omosessuale maschile torn\u00f2 ad essere un crimine anche in quegli stati che precedentemente avevano adottato una legislazione pi\u00f9 liberale, come la Baviera. Riportando quasi letteralmente le disposizioni del precedente codice prussiano del 1794, il nuovo paragrafo 175 del codice penale imperiale specific\u00f2:\nGi\u00e0 a partire dal 1860, alcune proteste individuali di Karl Heinrich Ulrichs e Karl-Maria Kertbeny si erano levate invano contro il paragrafo 143 del codice prussiano, poi diventato par. 175 del codice tedesco. Nell'Impero sorsero movimenti pi\u00f9 organizzati a partire dal 1897 con la fondazione del \"Wissenschaftlich-humanit\u00e4res Komitee\" (\"WhK\", Comitato scientifico-umanitario), un'organizzazione di intellettuali pi\u00f9 che un movimento popolare, che cerc\u00f2 di opporsi al paragrafo 175 basandosi sulla tesi della congenita natura dell'omosessualit\u00e0.\nIl caso venne sostenuto nel 1897 con una petizione presentata da medici e dal presidente del \"WhK\" che chiedeva l'abrogazione del paragrafo 175; la petizione venne sottoscritta da oltre 5.000 firmatari, tra i quali molti esponenti di rilievo della cultura tedesca. L'anno successivo il presidente del Partito Socialdemocratico di Germania, August Bebel, present\u00f2 la petizione al \"Reichstag\", ma fall\u00ec nell'ottenere l'abrogazione. (Per approfondire vedi Magnus Hirschfeld, militanza contro il paragrafo 175.)\nContrariamente alle istanze di abrogazione, dieci anni dopo il governo tedesco progett\u00f2 l'estensione del paragrafo 175 anche nei confronti dell'omosessualit\u00e0 femminile. Parte dello \"Schema di codice penale tedesco\" (E 1909) recitava:\nLe successive modifiche dello schema di legge si protrassero fino al 1917; la prima guerra mondiale e la successiva sconfitta della Germania non diedero ulteriore corso al progetto.\nRepubblica di Weimar.\nNel periodo di Weimar ebbero luogo vigorose campagne per l'abrogazione del paragrafo 175, soprattutto nel periodo tra il 1919 e il 1929, dopo il quale l'instabilit\u00e0 di governo provocata dall'ascesa del Partito Nazionalsocialista Tedesco dei Lavoratori pose in secondo piano il problema. I principali promotori delle nuove campagne furono il \"Gemeinschaft der Eigenen\" e il \"Wissenschaftlich-humanit\u00e4res Komitee\". Ma, come nel precedente periodo imperiale, durante la Repubblica di Weimar, i partiti di sinistra fallirono nell'abrogazione del paragrafo 175 a causa della mancanza di una maggioranza parlamentare.\nI progetti dello schieramento di centro-destra del 1925 per alzare le pene previste dal paragrafo 175 andarono molto vicini al successo. In aggiunta al paragrafo 296 (nuova numerazione del paragrafo 175 sotto la Repubblica di Weimar), il centro-destra proponeva una bozza per un nuovo paragrafo 297 che avrebbe dovuto introdurre alcuni \"casi limitati\" come la prostituzione omosessuale, sesso con giovani fino ai 21 anni ed abusi nei confronti di altri uomini costretti per lavoro o servizio. Questi \"casi\" avrebbero dovuto essere classificati come \"gravi crimini\" (\"Verbrechen\") piuttosto che come \"trasgressioni\" (\"Vergehen\"). Il progetto non riguardava solo i rapporti sessuali omosessuali ma includeva anche altri atti omosessuali come, ad esempio, la mutua masturbazione.\nLe modifiche trovavano fondamento, secondo gli estensori della bozza, nella protezione della salute pubblica:\nQuando la bozza di progetto venne discussa nel 1929 dalla commissione giudiziaria del \"Reichstag\", i socialdemocratici dell'SPD, i comunisti del KPD e i liberali di sinistra del DDP riuscirono ad ottenere una maggioranza di 15 voti a 13 per l'abolizione del paragrafo 296. Ci\u00f2 avrebbe comportato la legalizzazione completa dell'omosessualit\u00e0 consensuale tra adulti. Nello stesso tempo una forte maggioranza (che escluse solo 3 voti del KPD) support\u00f2 l'introduzione del nuovo paragrafo 297, che si sarebbe occupato dei cosiddetti \"casi limitati\".\nI nazionalsocialisti, attraverso le colonne del quotidiano ufficiale del Partito \"V\u00f6lkischer Beobachter\", attaccarono il progetto di riforma del paragrafo 175 rivolgendo la loro rabbia contro Magnus Hirschfeld che era ebreo ed uno dei maggiori promotori della legalizzazione dei rapporti omosessuali consensuali:\nNonostante questo, il successo parziale ottenuto - che il \"WhK\" qualific\u00f2 come \u00ab\"un passo in avanti e due indietro\"\u00bb - era destinato a risultare vano. Nel marzo 1930 la commissione interparlamentare per il coordinamento del diritto penale tra Germania ed Austria, con un risultato di 23 a 21, vot\u00f2 per la reintroduzione del paragrafo 296 nella riforma legislativa. Tale modifica non venne realizzata a causa delle difficili condizioni politiche della Repubblica di Weimar, caratterizzate da numerosi gabinetti presidenziali (\"Pr\u00e4sidialkabinett\") di scarsa durata che bloccarono quasi completamente la normale attivit\u00e0 legislativa parlamentare.\nGermania nazionalsocialista.\nNel 1935 il Partito Nazionalsocialista Tedesco dei Lavoratori inaspr\u00ec il paragrafo 175 ridefinendo la \"trasgressione\" come \"crimine\" ed incrementando la pena massima da sei mesi a cinque anni di imprigionamento. Inoltre, eliminando l'aggettivo \"widernat\u00fcrlich\" (\"contro natura\") dal testo del paragrafo, i nazisti rimossero l'antica consuetudine di applicare la legge solo in caso di rapporti sessuali penetrativi. Il \"delitto\", ora, esisteva se \u00ab\"oggettivamente il generale senso del pudore sia offeso\"\u00bb e se \u00ab\"sia evidente la corrotta intenzione di eccitare il desiderio sessuale in uno dei due uomini, oppure di un terzo\"\u00bb. (Le citazioni sono tratte dai trattati giuridici dell'epoca \"RGSt 73\", \"78\", \"80 f\".) Il contatto fisico reciproco non era pi\u00f9 necessario per essere incriminati ed imprigionati.\nOltre a ci\u00f2, che gi\u00e0 andava oltre quello che era stato progettato nel 1925, venne creato il nuovo paragrafo 175a che puniva i \"casi limitati\" come \"schwere Unzucht\" (\"libidine grave\") da punire con non meno di un anno e non pi\u00f9 di dieci anni di carcere. I casi contemplati erano i seguenti:\nGli \u00ab\"atti contro natura commessi da esseri umani con animali\"\u00bb vennero spostati nel nuovo paragrafo 175b.\nIn base alle giustificazioni ideologiche ufficiali, il paragrafo 175 venne \"corretto\" nell'interesse della salute morale del \"Volk\" - il popolo tedesco - perch\u00e9 in \u00ab\"maniera conforme all'esperienza\"\u00bb l'omosessualit\u00e0 \u00ab\"\u00e8 soggetta a una rapida propagazione come una calamit\u00e0\"\u00bb ed esercita \u00ab\"un'influenza rovinosa\"\u00bb sui \u00ab\"gruppi coinvolti\"\u00bb.\nL'inasprimento del paragrafo 175 nel 1935 port\u00f2 ad notevole incremento delle condanne per questo reato fino a raggiungere le 8.000 annue. Solo circa la met\u00e0 dei processi risultava essere frutto del lavoro della polizia; circa il 40% risultava originare da delazioni private (\"Strafanzeige\") di \"osservatori\" esterni e circa il 10% degli imputati era denunciato da datori di lavoro e istituzioni. Ad esempio, nel 1938, la Gestapo ricevette la seguente lettera anonima:\nDiversamente dalle forze di polizia tradizionali, la Gestapo fu autorizzata ad applicare agli omosessuali una detenzione preventiva (\"Schutzhaft\") di una durata arbitraria senza nessuna accusa (e spesso dopo un proscioglimento da parte dei tribunali). Questa fu la sorte dei cosiddetti \"recidivi\": allo scadere delle condanne non venivano liberati ma inviati per una \"rieducazione aggiuntiva\" in campo di concentramento. Solo il 40% circa dei triangoli rosa (il simbolo distintivo affibbiato agli omosessuali all'interno dei campi di concentramento) sopravvisse, su un totale stimato di circa 5.000 - 15.000 prigionieri, alle durissime condizioni dei campi, dove subirono inoltre numerose vessazioni da parte degli altri internati. Alcuni di essi, conclusa la guerra e dopo la liberazione da parte delle forze alleate, vennero nuovamente imprigionati perch\u00e9 non avevano ancora scontato per intero la pena inflitta loro per atti omosessuali.\nDopo la Seconda guerra mondiale.\nSviluppi nella Zona di occupazione sovietica e in Germania Est.\nNella Zona di occupazione sovietica che divenne successivamente la Germania Est, la modifica delle leggi non fu uniforme: il governo della Turingia modific\u00f2 i paragrafi 175 e 175a rendendoli simili alla bozza di proposta presentata nel 1925, mentre gli altri stati federali (\"Stati federati della Germania\") tedeschi lasciarono invariata la legislazione del 1935. Nonostante nel 1946 la \"Commissione per l'esame della legge\" di Berlino Est raccomandasse specificatamente la non inclusione del paragrafo 175 nel nuovo codice criminale, questa esortazione non ebbe effetto pratico. L'alta corte distrettuale di Halle (\"Oberlandesgericht Halle\" oppure \"OLG Halle\") decise, nel 1948, per lo Stato federale di Sassonia-Anhalt, che i paragrafi 175 e 175a dovevano essere considerati come un tipico esempio di ingiustizia nazista, perch\u00e9 il progressivo sviluppo giuridico era stato interrotto ed addirittura ribaltato. Gli atti di omosessualit\u00e0 avrebbero quindi dovuto essere giudicati solo in base alle leggi della Repubblica di Weimar.\nNel 1950, l'anno successivo alla costituzione della Repubblica Democratica Tedesca, la corte d'appello di Berlino (\"Kammergericht Berlin\") decise di restaurare in tutta la Germania Est la validit\u00e0 del paragrafo 175 in vigore durante la Repubblica di Weimar. In contrasto con la precedente azione della \"OLG Halle\", per\u00f2, il paragrafo 175a rimase invariato per, si disse, proteggere la societ\u00e0 da \u00ab\"atti omosessuali socialmente dannosi da parte di limitati elementi\"\u00bb. Nel 1954 la stessa corte decise che il paragrafo 175a a differenza del paragrafo 175 non presupponeva, per l'applicazione, rapporti sessuali completi. Il termine libidine (\"Unzucht\") venne definito come \"ogni azione atta a destare l'eccitazione sessuale e \u00ab\"violare il senso morale dei nostri lavoratori\"\u00bb\".\nUna revisione del codice penale del 1957 rese possibile l'accantonamento dei processi per azioni illegali che non rappresentassero un pericolo per la societ\u00e0 socialista. Questo rimosse l'applicazione pratica del paragrafo 175 dall'effettivo \"corpus\" legislativo tedesco, perch\u00e9 nello stesso tempo la corte d'appello di Berlino Est (\"Kammergericht\") aveva deciso che tutte le condanne derivate dalla vecchia applicazione del paragrafo 175 potevano essere sospese a causa dell'irrilevanza degli atti per le quali erano state inflitte. Su questa base gli atti omosessuali consensuali tra adulti cessarono di essere condannati a partire dalla fine degli anni cinquanta.\nIl 1\u00ba luglio 1968 la Repubblica Democratica Tedesca approv\u00f2 il proprio codice penale. All'interno del nuovo codice veniva introdotto il \u00a7 151 StGB-DDR, che prevedeva una sentenza fino a tre anni di reclusione o di libert\u00e0 condizionata nel caso di un adulto (oltre i 18 anni) che avesse rapporti sessuali con un adolescente (sotto i 18 anni). La legge era applicata non solo al caso di rapporti omosessuali maschili tra adulti e ragazzi, ma anche nel caso di rapporti tra donne e ragazze.\nL'11 agosto 1987 la Corte suprema della Germania Est condann\u00f2 il paragrafo 151 in base al fatto che \u00ab\"l'omosessualit\u00e0, come l'eterosessualit\u00e0, rappresenta una variante del comportamento sessuale. Gli omosessuali, quindi, non devono rimanere esclusi dalla societ\u00e0 socialista, ed i diritti civili devono essere loro garantiti esattamente come a tutti gli altri cittadini\"\u00bb. L'anno seguente il parlamento tedesco (\"Volkskammer\"), durante la quinta seduta di revisione del codice penale, recep\u00ec le indicazioni della Corte suprema ed abrog\u00f2 il paragrafo 151. L'atto venne trasformato in legge il 30 maggio 1989 rimuovendo cos\u00ec ogni specifico riferimento all'omosessualit\u00e0 dal codice penale della Germania Est.\nSviluppi nella Germania Ovest.\nDopo la Seconda guerra mondiale la Germania Ovest (Repubblica Federale Tedesca) mantenne in vigore la versione del 1935 del paragrafo 175. Il 10 maggio 1957 la Corte federale costituzionale tedesca (\"Bundesverfassungsgericht\") conferm\u00f2 questa decisione, dichiarando che il paragrafo \u00ab\"non \u00e8 influenzato dall'ideologia nazionalsocialista tanto da dover essere abolito in un libero stato democratico.\"\u00bb\u00a0\u00a0\nTra il 1945 ed il 1969 si ebbero circa 50.000 incriminazioni per reati connessi all'omosessualit\u00e0. La serie di arresti e processi ebbe gravi conseguenze a Francoforte tra il 1950 ed il 1951:\nDurante l'amministrazione del Cancelliere federale Konrad Adenauer, una bozza di codice penale per la Germania Ovest (conosciuto come \"Strafgesetzbuch E 1962\"; mai adottato) giustificava il mantenimento del paragrafo 175 cos\u00ec:\nIl 25 giugno 1969, la grande coalizione dell'SPD guidata dal Cancelliere Kurt Georg Kiesinger dell'Unione Cristiano Democratica riform\u00f2 il paragrafo 175 mantenendo in vigore solo i \"casi limitati\" precedentemente contemplati dal paragrafo 175a: sesso con ragazzi al disotto dei 21 anni di et\u00e0, prostituzione maschile, rapporti sessuali imposti da contingenze di dipendenza lavorativa. Anche il paragrafo 175b relativo alla bestialit\u00e0 venne abrogato.\nIl 23 novembre 1973, la coalizione social-liberale formata dall'SPD e dal \"Freie Demokratische Partei\" (\"FDP\") approv\u00f2 una completa riforma delle leggi relative al sesso e alla sessualit\u00e0. Il paragrafo venne rinominato da \"Crimini e trasgressioni alla moralit\u00e0\" in \"Offese contro l'autodeterminazione sessuale\" e la parola \"impudicizia\" venne sostituita dal termine \"atti sessuali\". Il paragrafo 175 mantenne in vigore solo le regolamentazioni sul sesso con minori: l'et\u00e0 del consenso venne abbassata a 18 anni (contro i 14 anni del sesso eterosessuale).\nNel 1986, l'alleanza \"B\u00fcndnis 90/Die Gr\u00fcnen\" ed il primo membro dichiaratamente omosessuale del parlamento tedesco tentarono di eliminare completamente il paragrafo 175 insieme al paragrafo 182. Questo avrebbe abbassato l'et\u00e0 generale di consenso per atti sessuali a 14 anni, senza discriminazione tra omosessuali ed eterosessuali. A questa idea si opposero il CDU, l'SPD e il FDP, e il paragrafo 175 venne mantenuto come parte della legge tedesca per i successivi otto anni.\nSviluppi successivi al 1990.\nLa cancellazione del Paragrafo 175.\nNell'opera di riconciliare i codici legali dei due stati tedeschi dopo il 1990, il Bundestag dovette decidere se il Paragrafo 175 doveva essere eliminato completamente (come era avvenuto nell'ex Germania Est) o se la restante forma della legge in vigore nella Germania Ovest dovesse essere estesa a quella che era diventata la parte orientale della Repubblica Federale. Nel 1994, alla fine del periodo di riconciliazione delle leggi, venne deciso \u2013 in particolare a seguito dei cambiamenti sociali che erano avvenuti nel frattempo \u2013 di eliminare completamente il Paragrafo 175 dai codici legali.\nSituazione attuale.\nSecondo il \u00a7 176 StGB l'et\u00e0 minima assoluta di consenso per atti sessuali \u00e8 ora di 14 anni senza riguardo per il sesso; per i casi speciali, determinati dal \u00a7 182 StGB, l'et\u00e0 minima viene posta a 16 anni. Alcuni casi determinati dal \"\u00a7 182 StGB\":\nIl \"\u00a7 182 StGB\" contiene numerosi termini senza una chiara e precisa definizione legale; alcuni critici hanno rilevato che i familiari possono fare un utilizzo improprio della legge per criminalizzare relazioni sessuali socialmente disapprovate (ad esempio: una famiglia che disapprovi la relazione omosessuale del proprio giovane figlio potrebbe ottenere l'incriminazione del compagno).\nIn Austria esiste una situazione analoga: come il \"\u00a7 175 StGB\" tedesco, il \"\u00a7 209 StGB\" austriaco \u00e8 stato eliminato dal codice penale; ma come in Germania esiste il \"\u00a7 182 StGB\", in Austria il \"\u00a7 207b StGB\" \u00e8 percepito dai critici come un potenziale surrogato della legge abolita.\nParziale riabilitazione delle vittime.\nIl 17 maggio 2002 \u2014 data scelta simbolicamente come \"17.5\" \u2014, nonostante i voti contrari della CDU/CSU e del FDP, il Bundestag approv\u00f2 un supplemento all'Atto di abolizione del Nazionalsocialismo (\"NS-Aufhebungsgesetzes\"). Con questo supplemento all'atto, le condanne del periodo nazista nei confronti di omosessuali e disertori della Wehrmacht vennero annullate. Norbert Geis, politico conservatore di destra della CSU, defin\u00ec questa amnistia generale un \"disonore\". Forti critiche vennero dal movimento omosessuale, perch\u00e9 il Bundestag lasci\u00f2 intatte le sentenze successive al 1945, bench\u00e9 le basi legali dalla fine della guerra al 1969 fossero le stesse del periodo nazista."}
{"id": "246131", "revid": "22349", "url": "https://it.wikipedia.org/wiki?curid=246131", "title": "Maasai Mara", "text": ""}
{"id": "246133", "revid": "968255", "url": "https://it.wikipedia.org/wiki?curid=246133", "title": "Jean Genet", "text": "In lui la vita e l'opera d'arte si intrecciarono profondamente al punto da rendere difficile la distinzione tra episodi inventati ed esperienze realmente vissute dall'autore. Il trionfo di questo atteggiamento \u00e8 l'autobiografia romanzata del \"Diario del ladro\" (1949), in cui Genet racconta la storia di un s\u00e9 stesso ladro, omosessuale e \"marginale\" mentre vagabonda lungo l'Europa degli anni trenta.\nIl carcere, la vita di strada, l'attrazione per marinai e \"guappi\" dei bassifondi sono una costante della sua opera. Con \"Querelle de Brest\" (1947), poi portato sullo schermo da Fassbinder (\"Querelle de Brest\", 1982), Genet ha fissato per sempre il mito omoerotico del marinaio. Nei suoi romanzi e nei drammi bene e male si intrecciano e si completano e l'erotismo, filtrato da un desiderio mai nascosto, si esprime in personaggi ambigui, violenti e a volte corrotti: \"Anche se non son sempre belli, gli uomini votati al male possiedono le virt\u00f9 virili\".\nVita.\nNato da Gabrielle Genet e da padre sconosciuto e subito lasciato alle cure della pubblica assistenza, il giovane Jean Genet fu affidato a una famiglia adottiva della regione del Morvan, autentica \u00ablatteria\u00bb della Francia dell'inizio del XX secolo, poich\u00e9 vi si concentravano moltissime famiglie incaricate dall'assistenza pubblica ad accogliere e allevare i bambini abbandonati della Terza Repubblica. La famiglia adottiva di Genet gli offr\u00ec una balia dolce e amorosa, un ambiente protetto, l'istruzione nelle scuole comunali. Il bambino divent\u00f2 presto chierichetto, era beneducato, riservato e taciturno. Il suo primo furto risale all'et\u00e0 di dieci anni, ed \u00e8 l'atto fondante della mitologia di Genet che, fustigato per la sua cattiva azione, la trasform\u00f2 in modo tutto esistenzialista santificando il suo gesto ed erigendola a simulacro del suo vizio e della sua profonda antisocialit\u00e0. A quest'epoca risalgono i suoi primi turbamenti maschili nei confronti del piccolo Cullaffroy, un ragazzo suo coetaneo e che sar\u00e0 pi\u00f9 tardi l'eroe di \"Notre Dame des Fleurs\", e nei confronti di uomini pi\u00f9 adulti, bracconieri di passaggio o emarginati.\nGenet lasci\u00f2 il Morvan per seguire una formazione di tipografo, ma fu licenziato a causa di un furto. Bambino senza fissa dimora, fu recluso nella colonia penitenziaria di Mettray, dove si cristallizzarono le sue inclinazioni omosessuali cos\u00ec come tutta la liturgia delle dominazioni/sottomissioni, la gerarchia maschile e virile e la brutale feudalit\u00e0 che ai suoi occhi ne deriva. Lasci\u00f2 Mettray a 18 anni per arruolarsi nella Legione Straniera. Scopr\u00ec per la prima volta l'Africa del Nord e il Vicino Oriente, che gli fecero una grande impressione a causa delle passioni che l\u00ec imperavano, il carisma volutamente virile dei suoi abitanti, le sofferenze dei popoli oppressi dalla Francia colonizzatrice. Ritornato a Parigi, vivendo di piccoli furtarelli ai suoi amici bibliofili, a dei librai e a degli antiquari, Genet frequent\u00f2 molte prigioni, tra cui quella di Fresnes. Per odio nei confronti del proprio paese il suo pensiero politico in questo frangente si attesta su posizioni collaborazioniste e filonaziste; \u00e8 attratto per altro dalla Gestapo e dalla Milizia e diviene amante di un ex SS francese.\nA Parigi scrisse le sue prime poesie e le prime bozze di romanzo, continuamente riviste, riscritte, rifiutate. Genet era un perfezionista, un eterno insoddisfatto, ossessionato dalla bellezza della parola. Egli, che sacralizza il gesto e il significato dell'atto, non ammette la vitalit\u00e0 del verbo se non quando \u00e8 bello, potente, di razza. I suoi primi testi, pubblicati a sue spese, gli assicurarono una prima notoriet\u00e0, in particolare presso Jean Cocteau, e in un secondo tempo presso Sartre. I due scrittori lo avrebbero difeso dall'accusa che gli fece rischiare il carcere a vita per recidiva: Genet aveva rubato un manoscritto originale in una libreria di via Bonaparte.\nFurono pubblicati i suoi primi romanzi. Censurati perch\u00e9 pornografici, furono distribuiti sottobanco. \"Il diario del ladro\" descrive le sue scorribande adolescenziali fuori di Francia, \"Il miracolo della rosa\" mette in parallelo i suoi anni di prigione e la sua fascinazione per un assassino con i suoi anni alla colonia di Mettray, \"Notre Dame des Fleurs\" (\"Nostra signora dei fiori\") evoca l'infanzia e le creature ambigue nella notte degli omosessuali della Parigi dell'anteguerra.\nGenet, all'apice della sua gloria parigina, frequentava Jean-Paul Sartre, Simone de Beauvoir, Alberto Giacometti, Henri Matisse, Brassa\u00ef. Nel 1967 pubblic\u00f2 un saggio su Rembrandt che influenz\u00f2 \"Glas\" del filosofo Jacques Derrida. Cominci\u00f2 una carriera di drammaturgo, le sue rappresentazioni furono tutte brillanti successi, in contrasto con un'accoglienza critica ambivalente e una distribuzione a lungo confidenziale. I migliori registi misero in scena le sue prime opere: Roger Blin rappresenta \"I negri \"e poi\" I paraventi\". In Italia il primo a rappresentare \"I negri\", con attori non di colore, \u00e8 stato nel 1969 Gennaro Vitiello con il Teatro Esse, in cui recitava anche Leopoldo Mastelloni, nel ruolo della Regina. \nI propositi di Genet si fecero impegnati, essendo egli sempre pi\u00f9 interessato dalla politica. Il nemico interno alza le armi contro la tirannia bianca, la dominazione occidentale, lo stato deplorevole nel quale la Francia abbandonava le sue antiche colonie. Trascurando per qualche tempo la scrittura, s'impegn\u00f2 in molte lotte, spesso di estrema sinistra, come quelle delle Pantere Nere negli Stati Uniti (che incontr\u00f2 e sostenne fin dal 1970) e quelle dei Palestinesi dell'OLP (incontr\u00f2 Yasser Arafat e Le\u00efla Shahid nel settembre 1982 e fu il primo occidentale a entrare a Chatila, dopo i massacri perpetrati dalle milizie cristiane, alleate con l'esercito israeliano del comandante Ariel Sharon). Da quest'episodio trasse il suo principale testo politico \"Quattro ore a Chatila\" (In Italia pubblicato da Gamberetti Editore nel 2002).\nRitorn\u00f2 in seguito al teatro, poi alla scrittura di romanzi. La morte del suo compagno, Abdallah (che gli aveva ispirato la poesia \"Il funambol\"o), e la sua tossicodipendenza dai barbiturici degenerarono la sua vita vagabonda. Genet visse fino alla fine in camere di sordidi hotel, spesso vicini alle stazioni, viaggiando solo con una piccola valigia piena di lettere dei suoi amici e di manoscritti. Le lotte politiche l'occuparono fino alla fine della sua vita, sistematicamente schierato dalla parte degli oppressi, dei deboli, dei poveri dimenticati dalle ricchezze del mondo.\nJean Genet mor\u00ec per un tumore all'esofago al Jack's Hotel di Parigi, dove era ricoverato a causa di una brutta caduta, nella notte del 15 aprile 1986 e fu sepolto, secondo il suo volere, a Larache, in Marocco, a sud di Tangeri. Nel 1983 gli era stato conferito dal Ministero della Cultura francese il Grand Prix national des lettres."}
{"id": "246138", "revid": "21880", "url": "https://it.wikipedia.org/wiki?curid=246138", "title": "Aree naturali protette delle Isole Canarie", "text": "Parchi nazionali.\nLe isole Canarie sono la comunit\u00e0 autonoma della Spagna con il maggior numero di parchi nazionali; quattro dei 15 parchi nazionali spagnoli ricadono sul loro territorio:\nIl parco nazionale del Teide \u00e8 il parco con il maggior numero di visitatori per anno della Spagna e il sesto pi\u00f9 visitato nel mondo."}
{"id": "246139", "revid": "110157", "url": "https://it.wikipedia.org/wiki?curid=246139", "title": "Underworld (DeLillo)", "text": "Underworld \u00e8 un romanzo dello scrittore statunitense Don DeLillo, pubblicato nel 1997, edito in Italia da Einaudi nel 1999 con la traduzione di Delfina Vezzoli. \u00c8 considerato da vari critici uno dei lavori migliori dello scrittore, nonch\u00e9 uno dei romanzi pi\u00f9 importanti degli ultimi decenni, vincitore di numerosi premi. \"Underworld\" \u00e8 un esempio significativo della letteratura postmoderna americana.\nTrama.\nLa vicenda inizia il 3 ottobre 1951, quando un ragazzino di colore riesce ad entrare di soppiatto nello stadio (il Polo Grounds di New York) in cui si sta giocando la storica partita di baseball tra i New York Giants (oggi San Francisco Giants) e i Brooklyn Dodgers (gli attuali Los Angeles Dodgers). Nel nono inning della partita, il famoso battitore Bobby Thomson effettua un memorabile fuoricampo, dando la vittoria ai Giants (5-4 il punteggio), che conquistano cos\u00ec il campionato. Nella realt\u00e0 non si sa che fine abbia fatto la pallina colpita da Thomson, ma nel romanzo il ragazzino riesce a impadronirsi di questo cimelio, che gli verr\u00e0 per\u00f2 sottratto dal padre, il quale vender\u00e0 la palla per 32 dollari e 45 cents.\nLa palla da baseball inizia cos\u00ec a passare di mano in mano, e viene usata come un filo rosso per la costruzione di un gigantesco affresco dell'America dall'inizio della Guerra Fredda fino agli anni novanta.\nTematiche e stile.\nMolti elementi di \"Underworld\" sono tipici della letteratura postmoderna, di cui DeLillo \u00e8 uno degli esponenti pi\u00f9 noti. In particolare citiamo il tema del \"complotto\" (le dietrologie tipiche del clima da guerra fredda), dell'ossessione mediatica (le soap opera, il ciberspazio \"post mortem\", il videotape del killer trasmesso ossessivamente) e dei prodotti della societ\u00e0 dei consumi. Non da ultimo le numerose incursioni nel mondo della cultura popolare (tra cui la pop art dell'artista Klara Sax, lo sport, l'agenzia pubblicitaria, i graffiti sulla metropolitana e le riprese del backstage del concerto dei Rolling Stones), in particolar modo nella cultura cinematografica.\nDurante la narrazione viene fatta un'allusione che spiegherebbe il titolo del romanzo. Si riferisce ad un immaginario film di Ejzen\u0161tejn degli anni trenta, ritrovato dopo decenni e proiettato per la prima volta nel 1974 dalla cerchia di artisti di New York amici di Klara Sax. Il film si chiama \"Unterwelt\", traduzione tedesca di \"Underworld\". Pi\u00f9 avanti, dalla stessa Klara, viene fatto un secondo rinvio citando l'omonimo film muto del 1927 di Josef von Sternberg.\nUn tema chiave del libro \u00e8 quello della spazzatura, rappresentato dal protagonista Nick Shay, operatore del settore di smaltimento rifiuti. Questo personaggio, per via delle sue origini italoamericane nel Bronx e di alcuni ragionamenti che esprime, forse pu\u00f2 essere considerato un alter ego di DeLillo. Infatti nel testo originale talvolta compaiono alcune parole italiane (anche dialettali) in corsivo. Le scorie nucleari, le indagini dell'FBI sui sacchetti di immondizia, le opere d'arte fatte con i rifiuti e i vecchi cimeli sportivi simboleggiano, insieme ad altre immagini, i residui del mondo dei consumi postmoderno.\nUn altro tema \u00e8 quello dell'incombenza della bomba atomica, presente non a caso sia nel prologo (il giorno della partita \u00e8 contemporaneo ad un test atomico dell'URSS) che nell'epilogo (lo smaltimento delle scorie nucleari post sovietiche).\nLo stile \u00e8 frammentato, come un montaggio cinematografico, in cui si intersecano spesso dialoghi diversi tra loro e pensieri dei vari personaggi. Poich\u00e9 l'ambientazione \u00e8 dilatata nel tempo e nello spazio, vengono rappresentate molte situazioni e epoche differenti, piccole vicende personali e la grande storia mondiale, classi sociali alte e basse, quartieri malfamati e salotti intellettuali, in un impasto multirazziale reso in modo crudo, ironico e dinamico.\nStruttura del libro.\nIl romanzo ha due narratori: l'extra-autodiegetico Nick Shay (Parte I, Parte III capp. 1 e 3, frammenti \u00abprivati\u00bb della Parte V, Epilogo) e il suo alter ego extra-eterodiegetico (Prologo, Parte II, Parte III cap. 2, Parte IV, frammenti \u00abpubblici\u00bb della Parte V, Parte VI, oltre che \u00abManx Martin\u00bb 1, 2 e 3).\n\u00abManeggiando una trama che si dipana entro un arco temporale di quasi mezzo secolo e coinvolge un gran numero di personaggi, dopo avere tratteggiato nel Prologo con evidenza visionaria balzachiana il punto di inizio della sua cronologia (3 ottobre 1951), con un salto vertiginoso il romanzo si sposta in prossimit\u00e0 della fine (Parte I: primavera \u2013 estate 1992) e lungo il tronco centrale gradualmente retrocede verso l\u2019inizio (Parte II: met\u00e0 anni Ottanta \u2013 primi anni Novanta; Parte III: primavera 1978; Parte IV: estate 1974; Parte V: anni Cinquanta e Sessanta; Parte VI: autunno 1951 \u2013 estate 1952), per conquistare finalmente nell\u2019Epilogo il presente della scrittura (1997)\u00bb.\nGli otto blocchi principali sono intervallati da tre capitolati che raccontano la storia di Manx Martin, il padre di Cotter (il primo possessore della palla da baseball), durante i giorni che seguono la celebre partita. In quest'occasione, nel libro compare una pagina in nero come segno divisorio. Ogni parte del libro \u00e8 divisa in vari capitoli e presenta una struttura propria: il prologo narra un evento unico e circoscritto (la partita di baseball), le prime quattro parti e l'epilogo raccontano le vicende dei vari personaggi nel determinato periodo storico (di solito uno per capitolo), la quinta presenta brevi frammenti all'interno di ogni capitolo con la storia di personaggi anche secondari, la sesta ha solo pochi personaggi ed \u00e8 ambientata tutta nel quartiere italiano del Bronx.\nIl libro \u00e8 cos\u00ec strutturato:"}
{"id": "246140", "revid": "125182545", "url": "https://it.wikipedia.org/wiki?curid=246140", "title": "Bundesrat (Germania)", "text": "Il Bundesrat (in italiano Consiglio federale) \u00e8 un organo costituzionale legislativo della Repubblica federale di Germania, uno dei cinque organi costituzionali federali, accanto al Presidente federale, al Governo federale, al Bundestag e alla Corte costituzionale federale, e attraverso il quale gli Stati membri (\"L\u00e4nder\") sono rappresentati all'interno della federazione.\nLe sue funzioni sono stabilite nell'art. della Legge fondamentale che indica il Bundesrat come l'organo attraverso il quale i L\u00e4nder partecipano al potere legislativo e all'amministrazione dello Stato federale (in tedesco \"Bund\") e si occupano di questioni relative all'Unione europea.\nSede.\nIl Bundesrat ha sede a Berlino nel \"Bundesratsgeb\u00e4ude\" nella Leipziger Stra\u00dfe.\nL'edificio fu costruito nel 1904 come sede per la Camera dei signori prussiana, in tedesco \"Preu\u00dfisches Herrenhaus\". L'edificio fu sede dell'Assemblea dei Consigli dei lavoratori e dei contadini negli anni 1918-1919 e successivamente del Consiglio di Stato prussiano. Dal 1933 al 1945 l'edificio ospit\u00f2 uffici dell'amministrazione nazionalsocialista e fu in particolare utilizzato da Hermann G\u00f6ring, essendo contiguo alla sede del ministero dell'aeronautica (edificio oggi sede del ministero delle finanze).\nDurante la Seconda guerra mondiale l'edificio fu gravemente danneggiato ed in seguito fu sede dell'Accademia delle Scienze della Repubblica Democratica Tedesca. Dopo la decisione di trasferire la sede del Bundesrat da Bonn a Berlino, l'edificio fu sottoposta ad una completa ristrutturazione dal 1997 al 2000.\nStoria.\nImpero tedesco e Repubblica di Weimar.\nFin dalla costituzione dell'Impero tedesco (1871) la Germania, come Stato tradizionalmente federale, ebbe un Consiglio federale (in tedesco \"Bundesrat\") in cui venivano rappresentati gli stati componenti la nazione. I membri del Consiglio erano espressione dei principati e delle citt\u00e0 libere bilanciando cos\u00ec il peso del Reichstag, che veniva eletto a suffragio universale. Il Bundesrat rivestiva un importante ruolo nell'ordinamento costituzionale dell'Impero in quanto tutte le leggi, nonch\u00e9 lo scioglimento del Reichstag e le dichiarazioni di guerra, richiedevano il consenso del Bundesrat. La ripartizione dei voti all'interno di questo Consiglio federale dipendeva dalla superficie dei singoli L\u00e4nder.\nDurante il periodo della Repubblica di Weimar, l'organo di rappresentanza dei L\u00e4nder fu denominato Consiglio del Reich (in tedesco \"Reichsrat\"). A differenza del Bundesrat di epoca imperiale, la composizione del Reichsrat era stabilita in base al numero di abitanti dei singoli L\u00e4nder e disponeva di poteri e competenze limitate. Il Consiglio del Reich fu definitivamente sciolto dal governo nazionalsocialista nel 1934.\nGli anni della Repubblica di Bonn.\nNel 1949 erano rappresentati nel Bundesrat undici L\u00e4nder. A questi si aggiungeva Berlino Ovest, i cui rappresentati non avevano per\u00f2 diritto di voto. Il numero dei L\u00e4nder cambi\u00f2 prima nel 1952 con la costituzione del Land del Baden-W\u00fcrttemberg, nato dalla fusione dei tre L\u00e4nder di Baden, W\u00fcrttemberg-Baden e W\u00fcrttemberg-Hohenzollern, quindi ancora nel 1957 quando la Saarland divenne il decimo Land della Germania occidentale (con l'esclusione di Berlino Ovest).\nIn quest'epoca la vita politica tedesca fu contraddistinta da una volont\u00e0 di forte integrazione con i Paesi occidentali. Nel 1953 il Bundesrat vot\u00f2 a favore di due importanti trattati internazionali: il cosiddetto \"Deutschlandvertrag\", l'accordo con cui veniva a cessare lo stato di occupazione della Germania occidentale che tornava a riacquistare la propria sovranit\u00e0, e il trattato istitutivo della Comunit\u00e0 europea di difesa (CED).\nNel 1972 il Bundesrat fu chiamato a votare sugli accordi tra la Germania occidentale e l'Unione Sovietica, la Polonia e la Repubblica Democratica Tedesca, voluti dal governo di Willy Brandt nell'ambito della sua Ostpolitik. Questi trattati furono approvati anche dal Bundesrat come gi\u00e0 aveva fatto il Bundestag ma il governo della Baviera promosse un giudizio di legittimit\u00e0 costituzionale dei trattati davanti alla Corte Costituzionale federale. L'anno successivo la Corte conferm\u00f2 la conformit\u00e0 di questi trattati alla Legge fondamentale, in quanto non in contrasto con il preambolo in cui si auspicava la riunificazione di tutta la Germania.\nLa riunificazione tedesca e la Germania unita.\nCon la caduta del muro di Berlino (9 novembre 1989) si susseguirono profondi cambiamenti. Nella DDR vennero ricostituiti i cinque L\u00e4nder gi\u00e0 aboliti nel 1952 e anche Berlino Est ottenne lo status di Land.\nIn seguito alla riunificazione delle due Germanie i cinque L\u00e4nder orientali vennero cos\u00ec a far parte della Repubblica federale e ottennero la rappresentanza nel Bundesrat. I due settori di Berlino costituirono un unico Land, dotato finalmente di un diritto di voto pieno al pari degli altri L\u00e4nder.\nNel 1991 il Bundesrat decise di mantenere la propria sede a Bonn, contrapponendosi cos\u00ec al Bundestag che aveva gi\u00e0 deciso il trasferimento della propria sede a Berlino. La questione venne tuttavia riesaminata cinque anni dopo e nel 1996 anche il Bundesrat decise il proprio trasferimento a Berlino, realizzato definitivamente nel 2000.\nNel dicembre del 1992 il Bundesrat fu chiamato ad approvare il Trattato di Maastricht e le conseguenti modifiche alla Legge fondamentale. Al Bundesrat fu cos\u00ec riconosciuta una competenza nelle questioni riguardanti l'Unione europea. Per tali questioni \u00e8 stata costituita all'interno del Bundesrat una speciale commissione chiamata \"Europakammer\".\nNel 2003 il Bundestag e il Bundesrat costituirono una commissione congiunta con lo scopo di elaborare un progetto di riforma del sistema federale tedesco comportante una riorganizzazione delle competenze dello Stato centrale e dei L\u00e4nder.\nStruttura.\nPosizione nel sistema costituzionale tedesco.\nIl Bundesrat \u00e8 un organo federale, intendendo con ci\u00f2 un organo facente parte della struttura federale dello Stato tedesco.\nLe sue funzioni si esplicano esclusivamente in ambito federale, pertanto i suoi provvedimenti producono la loro efficacia all'interno dell'ordinamento federale e non direttamente negli ordinamenti dei vari L\u00e4nder.\nIl Bundesrat non si occupa dunque di questioni che appartengono alla competenza dei singoli L\u00e4nder e non svolge neppure un ruolo di coordinamento, qualora questioni appartenenti alla competenza di pi\u00f9 L\u00e4nder richiedano soluzioni comuni. Una tale funzione di coordinamento spetta infatti ad apposite conferenze a cui partecipano i ministri competenti dei vari L\u00e4nder e non al Bundesrat, che esercita le proprie prerogative solo sul piano federale e non statale.\nAll'interno del sistema federale tedesco il Bundesrat esercita un ruolo chiave nella ripartizione della sovranit\u00e0 tra lo Stato centrale (in tedesco \"Bund\") e gli stati membri (\"L\u00e4nder\") poich\u00e9 \u00e8 attraverso quest'organo che i L\u00e4nder possono tutelare i propri interessi e contribuire al processo legislativo e all'amministrazione a livello federale mediante le proprie esperienze politiche ed amministrative. Il Bundesrat condivide dunque con gli altri organi costituzionali federali la responsabilit\u00e0 della politica generale dell'intera federazione.\nNell'ordinamento costituzionale tedesco il Bundesrat non pu\u00f2 essere propriamente considerato il secondo ramo del parlamento accanto al Bundestag. La provenienza dei suoi membri, non eletti a suffragio universale ma esponenti dei governi dei vari L\u00e4nder, impedisce che il Bundesrat rivesta il ruolo di \"seconda camera\" di un sistema tipicamente bicamerale. I membri del Bundesrat sono inoltre vincolati al mandato ricevuto dai governi dei L\u00e4nder di cui sono parte, in deroga al generale principio del divieto di mandato imperativo per i parlamentari.\nLa particolare posizione del Bundesrat \u00e8 stata riconosciuta dalla Corte Costituzionale federale che in una sentenza del 1974 ha affermato che:\nIl Bundesrat non \u00e8 dunque un organo dotato di un potere legislativo pieno in quanto la sua funzione legislativa \u00e8 limitata a determinati settori, individuati dalla Legge fondamentale.\nComposizione per Land.\nIl Bundesrat \u00e8 composto dai delegati dei governi dei vari L\u00e4nder. Secondo quanto previsto dall'art. della Legge Fondamentale siedono nel Bundesrat i membri dei governi di ogni singolo Land.\nOgni Land \u00e8 rappresentato nel Bundesrat da un numero di delegati determinato sulla base del numero dei suoi abitanti. Ogni Land pu\u00f2 avere da un minimo di 3 ad un massimo di 6 delegati per un totale di 69 delegati che compongono il Bundesrat. La ripartizione dei seggi tra i vari L\u00e4nder \u00e8 stata ridefinita nel 1990 in seguito alla riunificazione tedesca ed \u00e8 cos\u00ec determinata:\nIl Bundesrat \u00e8 un organo permanente che svolge la sua attivit\u00e0 in modo continuativo senza che questa sia organizzata in periodi di legislatura. La sua composizione \u00e8 infatti determinata dalla elezioni regionali che si svolgono nei vari L\u00e4nder e poich\u00e9 la scadenza temporale delle elezioni regionali \u00e8 diversa da Land a Land, i membri del Bundesrat vengono rinnovati a rotazione, ogni volta che in un Land si tengono elezioni regionali.\nComposizione politica.\nLa seguente tabella riporta i seggi nel Bundesrat, per coalizione partitica.\nComposizione politica del Bundesrat al novembre 2021.\nLe votazioni.\nAl numero di delegati di ogni Land corrisponde il numero di voti che questo pu\u00f2 esprimere.\nTutti i voti di un singolo Land devono essere concordi, pertanto non \u00e8 possibile che i rappresentanti di uno stesso Land esprimano voti tra loro contrastanti.\nDurante le votazioni al Bundesrat i voti di ciascun Land vengono espressi da un solo delegato per Land, in tal modo non \u00e8 necessario che siano fisicamente presenti tutti i delegati di ogni Land. Questo consente che nel Bundesrat venga espressa la volont\u00e0 dei singoli L\u00e4nder e non dei singoli delegati. La posizione da prendere in sede di votazione spetta dunque ai singoli governi dei L\u00e4nder e viene tradotta in tanti voti concordi quanti spettano a ciascun Land. Qualora i voti di un Land vengano espressi in modo non conforme a quanto deciso dal governo del Land, un altro membro del Bundesrat pu\u00f2 ribaltare tale voto esprimendo immediatamente un voto (cio\u00e8 tutti i voti di cui quel Land dispone) conforme a quanto deciso dal governo del suo Land.\nNelle votazioni al Bundesrat non \u00e8 possibile astenersi. I provvedimenti sono approvati con la maggioranza assoluta dei voti possibili (quindi almeno 35) e dei voti espressi. In questo modo l'astensione o un voto non valido vengono automaticamente considerati come voti che respingono il provvedimento in votazione.\nLe votazioni avvengono per alzata di mano. Generalmente si tiene conto esclusivamente dei voti favorevoli sui quali viene calcolato il raggiungimento della maggioranza dei voti possibili.\nIn occasione di particolari votazioni, come per la votazione di leggi di riforma costituzionale, i vari L\u00e4nder vengono chiamati in ordine alfabetico ad esprimere ciascuno i propri voti.\nAl Bundesrat non \u00e8 previsto il voto segreto.\nOrganizzazione interna.\nNella sua organizzazione interna il Bundesrat si compone dei seguenti organi:\nPresidente e Pr\u00e4sidium.\nL'ufficio di presidente del Bundesrat viene svolto per il periodo di un anno dal ministro presidente (in tedesco \"Ministerpr\u00e4sident\") di un Land. Ogni Land ottiene dunque la presidenza del Bundesrat sulla base di un ordine decrescente relativo al numero degli abitanti dei L\u00e4nder.\nSe durante l'anno di presidenza il ministro presidente di un Land che esercita la funzione di presidente del Bundesrat decade dalla carica di ministro presidente, la carica di presidente del Bundesrat passa automaticamente al nuovo ministro presidente dello stesso Land.\nIl presidente del Bundesrat rappresenta il Bundesrat e pu\u00f2 svolgere la funzione di supplente del presidente federale. Assieme ai vicepresidenti il presidente compone il consiglio di presidenza (in tedesco \"Pr\u00e4sidium\").\nCommissioni.\nLe commissioni sono organi del Bundesrat in cui viene svolta l'attivit\u00e0 preparatoria per i provvedimenti che devono poi essere presentati al Bundesrat riunito in seduta plenaria.\nLe commissioni sono organizzate per materia di competenza. In ogni commissione siedono i ministri dei L\u00e4nder competenti per una data materia e possono anche essere rappresentati da funzionari dei L\u00e4nder.\nIn commissione ogni Land pu\u00f2 esprimere un solo voto e pertanto i rapporti di forza nelle commissioni sono diversi da quelli che si realizzano nella seduta plenaria del Bundesrat.\nLe commissioni per gli affari esteri e la commissione per la difesa vengono definite \u00abcommissioni politiche\u00bb e sono di regola composte dai governatori dei L\u00e4nder.\nUna particolare commissione di mediazione (in tedesco \"Vermittlungsausschuss\"), composta da membri del Bundestag e del Bundesrat in egual numero, ha il compito di risolvere le controversie che sorgano in merito ad un progetto di legge tra il Bundestag e il Bundesrat.\nFunzioni.\nL'art. della Legge fondamentale stabilisce che il Bundesrat \u00e8 l'organo attraverso cui i L\u00e4nder partecipano alla funzione legislativa e all'amministrazione dello Stato centrale.\nTale partecipazione alla vita della federazione non pu\u00f2 essere pregiudicata da alcuna riforma costituzionale poich\u00e9 l'art. della Legge fondamentale esclude espressamente che una modifica della carta costituzionale possa riguardare tanto la divisione della federazione (\"Bund\") in stati federali (\"L\u00e4nder\") quanto la partecipazione dei L\u00e4nder alla funzione legislativa.\nIl Bundesrat non partecipa alla votazione della fiducia del governo federale, che spetta esclusivamente al Bundestag.\nFunzione legislativa.\nIl Bundesrat partecipa innanzitutto al procedimento di revisione costituzionale. Affinch\u00e9 una legge di riforma della legge fondamentale entri in vigore \u00e8 richiesta accanto all'approvazione del Bundestag anche il voto favorevole del Bundesrat, che deve approvare la riforma costituzionale con la maggioranza dei due terzi dei voti (cio\u00e8 almeno 46 voti).\nNel processo legislativo ordinario il Bundesrat dispone del potere di iniziativa legislativa al pari del governo federale e del Bundestag.\nI disegni di legge del governo federale devono essere presentati prima al Bundesrat e corrispondentemente le proposte di legge del Bundesrat devono essere presentate al governo federale.\nIl ruolo del Bundesrat nel procedimento legislativo dipende per\u00f2 dal tipo di legge che deve essere approvata. La Legge fondamentale (art. ) prevede infatti due tipi di leggi: leggi per le quali il consenso del Bundesrat \u00e8 fondamentale perch\u00e9 vengano approvate (in tedesco \"Zustimmungsgesetze\") e leggi che richiedono una mera approvazione non idonea a far decadere un progetto di legge (in tedesco \"Einspruchsgesetze\").\nLa Legge fondamentale individua in modo esplicito quali sono i settori per i quali \u00e8 previsto che una legge non possa essere approvata senza il necessario consenso del Bundesrat. Si tratta di circa una quarantina di settori che riguardano in modo particolare gli interessi dei L\u00e4nder, soprattutto in materia finanziaria e amministrativa.\nGeneralmente il Bundesrat ha a disposizione sei settimane per esaminare un progetto di legge e votarlo. Il progetto viene approvato con la maggioranza assoluta dei voti. Qualora non venga raggiunta la maggioranza il progetto di legge viene respinto e decade.\nIn questo caso il Bundesrat opera come un vero e proprio secondo ramo del parlamento, poich\u00e9 pu\u00f2 esercitare un diritto di veto nei confronti dei progetti di legge che gli vengono sottoposti.\nIn tutti i casi in cui il consenso non \u00e8 necessario, il Bundesrat pu\u00f2 esprimere a maggioranza un parere negativo. Tale parere pu\u00f2 sempre essere rovesciato dal Bundestag con una maggioranza analoga a quella con cui il Bundesrat ha votato il parere. Pertanto pareri negativi del Bundesrat votati a maggioranza assoluta potranno essere rovesciati con un voto a maggioranza assoluta del Bundestag mentre un parere del Bundesrat votato con una maggioranza dei due terzi potr\u00e0 essere rovesciato solo con un'analoga maggioranza nel Bundestag. Un progetto di legge potr\u00e0 dunque essere respinto qualora un parere negativo votato con maggioranza dei due terzi dal Bundesrat non riesca ad essere rovesciato con la stessa maggioranza qualificata nel Bundestag.\nIl Bundesrat pu\u00f2 sempre richiedere che un progetto di legge venga esaminato da una commissione di mediazione (in tedesco \"Vermittlungsausschuss\") formata da membri del Bundestag e del Bundesrat. L'obiettivo di tale commissione \u00e8 quello di raggiungere una posizione di compromesso su cui il Bundesrat - nel caso in cui il progetto originario venga modificato, anche il Bundestag - \u00e8 chiamato a pronunciarsi.\nIn conseguenza della distinzione tra leggi che richiedono la necessaria approvazione del Bundesrat e leggi che richiedono solo un parere non immediatamente vincolante ed sulla base del principio stabilito dalla Corte Costituzionale federale per il quale la presenza di una norma che richiede l'approvazione necessaria del Bundesrat fa s\u00ec che tale approvazione si estenda all'intera proposta di legge, \u00e8 possibile che un progetto di legge venga diviso in due parti distinte, una richiedente l'approvazione necessaria del Bundesrat e una che richiede solo il parere non immediatamente vincolante.\nIn questo modo si originano due diversi progetti di legge, che seguono ciascuno il proprio iter legislativo e daranno vita a due leggi distinte.\nPartecipazione alle questioni riguardanti l'Unione europea.\nL'art. della Legge fondamentale stabilisce che i L\u00e4nder partecipano attraverso il Bundesrat alla trattazione di questioni che riguardano l'Unione europea. Il Bundesrat, cos\u00ec come il Bundestag, ha conseguentemente un diritto ad essere immediatamente informato dal governo federale di tutte le questioni che attengono all'Unione europea. Per la trattazione di tali questioni, il Bundesrat pu\u00f2 conoscere una speciale commissione, alla quale ogni Land partecipa con un proprio delegato. I voti vengono ripartiti secondo i medesimi criteri che valgono per l'assemblea plenaria (diversamente da quanto avviene nelle altre commissioni). I provvedimenti adottati dalla commissione speciale per le questioni europee valgono come decisioni dell'intero Bundesrat.\nPartecipazione all'adozione di regolamenti e norme amministrative.\nRegolamenti e norme amministrative possono richiedere la necessaria approvazione del Bundesrat quando sono diretti agli apparati amministrativi ed incidono sulle competenze e le prerogative dei singoli L\u00e4nder.\nElezione di altri organi costituzionali.\nIl Bundesrat in quanto tale non partecipa all'elezione del presidente federale. Tuttavia i membri del Bundesrat presiedono alla cerimonia di insediamento del nuovo presidente federale.\nIl Bundesrat elegge con la maggioranza dei due terzi la met\u00e0 dei giudici della Corte costituzionale federale."}
{"id": "246141", "revid": "2034938", "url": "https://it.wikipedia.org/wiki?curid=246141", "title": "Joseph Barbera", "text": "Assieme a William Hanna ha formato un sodalizio artistico molto prolifico nel campo dei fumetti e dei cartoni animati e fondato l'omonima casa di produzione.\nBiografia.\nBarbera nacque a Little Italy, nel Lower East Side di Manhattan (New York), il 24 marzo del 1911, figlio di immigrati italiani (siciliani) Vincent Barbera e Francesca Calvacca, originari rispettivamente di Castelvetrano (di origine libanese ) e di Sciacca.\nComincia ben presto a lavorare come ragioniere e, nel 1929, prova ad inventarsi come disegnatore di vignette umoristiche. Nel 1932 diventa animatore e sceneggiatore per lo studio Van Beuren e nel 1937 approda alla casa cinematografica Metro Goldwyn Mayer.\n\u00c8 deceduto a Los Angeles il 18 dicembre 2006 all'et\u00e0 di 95 anni per cause naturali, concludendo una carriera durata 70 anni, e sepolto nel Forest Lawn Memorial Park di Glendale, California.\nIl suo ultimo cartone animato \u00e8 stato \"L'arte del karate\" del 2005. Le ultime serie da lui prodotte sono state \"Le nuove avventure di Scooby-Doo\", \"Shaggy e Scooby-Doo\" (prima stagione) e \"Tom &amp; Jerry Tales\" (prima stagione) mentre i suoi ultimi lungometraggi furono \"Tom &amp; Jerry e la favola dello schiaccianoci\" e \"Stai fresco, Scooby-Doo!\", prodotti nel 2006 e distribuiti nel 2007.\nLa carriera alla MGM.\nNel 1938 avvenne l'incontro con il giovane William Hanna, quando questi entra a far parte del settore fumetti della MGM, dove Joseph Barbera gi\u00e0 lavorava come soggettista e animatore. Grazie al coordinatore del settore, Fred Quimby, i due cominciano a lavorare assieme. Per quasi un ventennio realizzano e coordinano il lavoro di uno staff che produrr\u00e0 pi\u00f9 di 200 cortometraggi della serie \"Tom &amp; Jerry\". Barbera scriveva le storie, disegnava gli schizzi e inventava le gag, Hanna si occupava della regia. Nel 1955 i due sostituirono Fred Quimby come responsabili dell'\u00e9quipe di animazione e firmarono i successivi cartoons come direttori, rimanendo alla MGM sino al 1957, anno in cui il settore cartoons fu chiuso. I due artisti decisero di fondare una loro casa di produzione.\nLa Hanna-Barbera Productions Inc..\nNel 1957 assieme a William Hanna fonda l'omonima casa di produzione, Hanna-Barbera, con uno studio a Hollywood presso 3400 Cahuenge Boulevard.\nLo studio si ingrand\u00ec progressivamente sino a raggiungere un predominio incontrastato, in particolare nelle realizzazioni televisive seriali. Lo studio contava allora 800 dipendenti fissi e aveva raggiunto un traguardo di oltre 4.500 contratti per il \"merchandising\" dei propri personaggi.\nLe produzioni, in particolare negli anni ottanta, sono contraddistinte da una serie di tecniche per realizzare a costi contenuti i cartoni animati delle serie televisive. La tecnica considera un disegno bidimensionale molto semplice, sia per i personaggi sia per i fondali; nessun uso del tridimensionale, della prospettiva o inquadrature particolari (carrellate), nessun ricorso a ombre e sfumature ma uso di colori uniformi. I movimenti dei personaggi sono ricorrenti, nelle azioni i fondali spesso si susseguono ciclicamente e le uniche parti in movimento sono limitate alle gambe e alla testa, i movimenti dei visi sono limitati alla sola bocca.\nNonostante il successo commerciale, la Hanna-Barbera venne ceduta e assorbita a causa dei crescenti costi di produzione, assieme alla consociata Ruby-Spears, dal gruppo Taft Entertainment.\nAttore.\nJoseph Barbera insieme a William Hanna hanno avuto un piccolo ruolo come attori solo in due film:"}
{"id": "246142", "revid": "1305772", "url": "https://it.wikipedia.org/wiki?curid=246142", "title": "A31", "text": ""}
{"id": "246144", "revid": "1718925", "url": "https://it.wikipedia.org/wiki?curid=246144", "title": "Cavalleria medievale", "text": "La cavalleria medievale \u00e8 stata una classe nobiliare della societ\u00e0 europea del Medioevo, che identificava i guerrieri a cavallo a cui un sovrano o un signore ne aveva riconosciuto il titolo, e il relativo ideale di vita e codice di condotta a cui questi cavalieri si ispiravano.\nLa cavalleria segu\u00ec l'evoluzione che la societ\u00e0, l'economia e la tecnica bellica ebbero nel Medioevo, influenzate, fra l'altro, dall'affacciarsi sullo scenario storico europeo di nuove popolazioni con nuovi usi e nuovi modi di guerreggiare.\nFu una evoluzione lenta, ma costante, qualche volta tumultuosa in concomitanza dell'arrivo di nuovi attori sui campi di battaglia, ma sempre coerente con i cambiamenti del contesto socioeconomico che ne era il supporto.\nNacque nella tarda antichit\u00e0: la crisi che colp\u00ec i liberi coltivatori romani inferse un duro colpo alla potenza della fanteria legionaria, ben pi\u00f9 grave ed irrimediabile dei colpi subiti dalla stessa ad opera dei cavalieri Parti e Sarmati, e meno alla cavalleria. Quella potenza legionaria che aveva conquistato un impero inizi\u00f2 a decadere con la decadenza di quell'archetipo dell'uomo romano che ne era stato la base e la forza, fino a che dall'incontro con i barbari, le loro usanze e con la loro civilt\u00e0 ebbe origine il cavalierato, diffusosi estremamente con il feudalesimo.\nTeorie sull'origine.\nNegli anni trenta del XX secolo si sostenne che all'inizio dell'XI lo sviluppo e la diffusione di signorie di banno, incentrate sui castelli, avevano contribuito ad alimentare una crescente cerchia di specialisti della guerra, formata dai signori e dai loro vassalli. Il mestiere di cavaliere and\u00f2 sempre pi\u00f9 specializzandosi e circoscrivendosi a una \u00e9lite ristretta che diede vita a una cerimonia di iniziazione del cavalierato, che contribu\u00ec alla percezione della cavalleria come gruppo limitato. Tra il XII e il XIII secolo essa, definendosi in un ceto chiuso a base ereditaria, passa dalla condizione di \"nobilt\u00e0 di fatto\", ovvero dall'organizzazione in forme aperte e fluide, alla condizione di \"nobilt\u00e0 di diritto\".\nAlla tesi di Bloch che sostenne che la cavalleria si fosse costituita come emanazione della condizione nobiliare, Jean Flori ha eccepito un'altra teoria, del tutto opposta, che considerava la cavalleria come una professione alla quale la nobilt\u00e0 si avvicin\u00f2 e della cui dignit\u00e0, col tempo, si appropri\u00f2. Il mestiere del cavaliere era stato inizialmente riservato a persone di estrazione variegata e anche di umile origine, come dimostra l'etimologia del termine \"knight\" che deriva da \"cnith\" che designava il \"servitore\". Solo nel XIII secolo, anche attraverso la formazione di un'etica e di un codice di comportamento del cavaliere, il cavalierato e la carica nobiliare conoscono una chiara sovrapposizione. Fu in quest'epoca che si diffuse la pratica dell'adoubement (addobbamento, vestizione), che attribuiva alla cavalleria il significato di \"ordine\" ristretto ed esclusivo.\nI Barbari.\nPopolazioni nuove, ora si direbbe giovani, premevano sull'Impero: alcune erano formate da provetti cavalieri che passavano la maggior parte della propria vita letteralmente e materialmente sul cavallo, come gli Unni, gli Alani e, in genere, i popoli della steppa. Questi popoli, che basavano la propria forza militare su una cavalleria organizzata, non riuscirono, tuttavia, a innervarsi in quella societ\u00e0 europea che per loro era solo occasione di scorrerie, rapine e bottino. Altre popolazioni, invece, fecero proprio quell'Impero tante volte combattuto e sub\u00ecto. Furono i Franchi, i Sassoni, i Frisoni, i Longobardi, gli Juti che si imposero, ricreando, o contribuendo a ricreare, quel nuovo Impero che il Papato avrebbe cercato di rendere unito come comunit\u00e0 cristiana e di subordinare a s\u00e9 stesso.\nQueste nuove genti germaniche e nordiche, che in effetti non possedevano una cavalleria nel senso militare del termine, combattevano a piedi anche se il cavallo era il loro mezzo di locomozione. Il cavallo era considerato pi\u00f9 un segno di distinzione di cui godevano e si fregiavano i capi che non un mezzo bellico, e ci\u00f2 sia per il suo costo, particolarmente elevato, sia per la simbologia sacrale che gli era connessa. Il cavallo accompagnava il guerriero nella sepoltura per l'ultimo viaggio, secondo una tradizione che risaliva alle saghe germaniche, conferendo cos\u00ec al cavaliere quell'alone di mito che lo accompagner\u00e0 nelle epoche in cui la funzione della cavalleria sarebbe venuta meno e che le \"canzoni di gesta\" epiche avrebbero perpetuato.\nIl cavaliere non si improvvisava, veniva addestrato fin dalla fanciullezza e, quindi, armato con un equipaggiamento il cui costo poteva superare quello di 20 buoi, in pratica una piccola propriet\u00e0 terriera.\nEra fatale, cos\u00ec, che si sviluppasse nella societ\u00e0 una divisione netta o meglio una frattura incolmabile fra il cavaliere consapevole del proprio costo e della propria funzione. \nSi form\u00f2 spontaneamente un gruppo elitario, separato e autoreferente che si autocelebrava anche attraverso il racconto delle proprie imprese, sempre eccezionali, e anche attraverso quella che sar\u00e0 una vera e propria liturgia dell'iniziazione e dell'accettazione o cooptazione in un \"circolo\" sempre pi\u00f9 chiuso. La letteratura epica si incaricher\u00e0 di idealizzarne e celebrarne gli aspetti eroici, il pi\u00f9 delle volte usurpati.\nSorse, anche, l'esigenza di distinguersi e di rendersi riconoscibili sia in battaglia che nei tornei, e quindi si diffuse l'uso di colori e di emblemi posti sullo scudo del cavaliere, che daranno origine all'Araldica, o scienza del Blasone.\nLentamente si consolid\u00f2 quella che era una \"fraternitas\", la cavalleria medievale, con regole sempre pi\u00f9 rigorose che subiranno, tuttavia, continue eccezioni.\nLa separazione dal mondo dei rustici aument\u00f2 sempre di pi\u00f9 ed il solco iniziale divenne una voragine. Da una parte pochi eletti, dall'altra la massa disprezzata e sfortunata degli inermi o \"pauperes\" che avevano una sola possibilit\u00e0 di riscatto: mettere la propria vita in gioco nei campi di battaglia al servizio di qualche \"Senior\".\nIl mito.\nEra un mito quello che il cavaliere medievale coltivava, esaltandolo in quelle \"fraternitas\" che daranno luogo ad una vera e propria classe sociomilitare particolarmente rigida ed impermeabile, alla cui base c'era lo spirito di gruppo e di corpo. \nLa storia concorrer\u00e0 notevolmente all'affermazione di questa nuova classe di guerrieri, separandola sempre di pi\u00f9 dal resto della societ\u00e0, gli \"inermes\", che venivano subordinati e sottoposti a quei \"bellatores\" equestri che costituivano la base del potere.\nI vantaggi dei cavalieri.\nCerto il servizio militare, oltre ai rischi, offriva notevoli vantaggi a quei soggetti che, per capacit\u00e0 o fortuna, ne sapevano approfittare. Le opportunit\u00e0 di arricchimento a seguito delle azioni belliche erano grandi, sia attraverso i bottini rapinati sia attraverso il riscatto dei prigionieri, specie se di alto lignaggio. Ci\u00f2 costituiva un valido compenso per il rischio di perdere la vita, rischio sempre presente e sempre messo in conto.\nIl miraggio era quello di passare dal servizio presso altri alla formazione di una propria dinastia, e, magari, acquisire una propria signoria o conquistare un proprio regno. Fu quello che seppero fare i Normanni, vere e proprie bande di avventurieri al servizio di signori in guerra tra loro, signori che prima aiutavano e ai quali poi si sostituirono approfittando della favorevole situazione politico-militare dei territori che occupavano.\nI normanni.\nI Normanni riuscirono, senza grande difficolt\u00e0, non solo a sostituirsi ai loro, per cos\u00ec dire, datori di lavoro ma a fondare, oltre che un regno importantissimo nell'Italia meridionale, una dinastia dai cui lombi discese una progenie destinata alla dignit\u00e0 imperiale.\nL'avventura dei numerosissimi cavalieri normanni giunti prima nel Meridione dell'Italia continentale e successivamente in Sicilia \u00e8 fantastica ed affascinante. \u00c8 impressionante vedere come un manipolo di uomini decisi, ma sostanzialmente dei briganti quasi emigranti ante litteram, costretti a lasciare le loro terre di origine - la Normandia, sulle coste nordoccidentali della Francia - riuscirono a inserirsi nelle lotte intestine di quel che restava del Ducato di Benevento, dei vari principati longobardi e del declinante Impero Bizantino nell'Italia meridionale e a prendere il sopravvento. Vi fu anche il fortunato gioco di circostanze favorevoli che, sapientemente sfruttate, contribuirono alla loro affermazione politico-militare.\nI Normanni, che stavano per impadronirsi dell'intero Meridione d'Italia, ottennero il riconoscimento del loro potere e delle loro conquiste dal papa Niccol\u00f2 II prima di lanciarsi alla conquista della Sicilia: questo riconoscimento papale \"legittim\u00f2 quello che era un puro atto di violenza\".\nIl nuovo.\nSi svilupparono nuove tecniche militari sotto la spinta delle milizie di fanti che, inquadrate dal Comune, non erano pi\u00f9 quella massa incoerente di contadini armati di forcone contro cui la carica della cavalleria aveva avuto sempre successo.\nLe milizie cittadine si proposero come strutture sempre meglio organizzate e coese, dotate dell'addestramento acquisito nelle gare cittadine, gare che avevano sviluppato non solo lo spirito d'emulazione ma, cosa ben pi\u00f9 importante, lo spirito civico rendendo i cittadini combattenti consapevoli, decisi e, quindi, temibili.\nQuesti uomini che, normalmente, svolgevano nella vita quotidiana altri compiti, che non le arti marziali, esprimevano, nel momento del combattimento, sotto il gonfalone civico, tutta la loro determinazione bellica, frutto del rancore contro l'aristocrazia militare: essi trascuravano quell'aspetto ludico che era stato una caratteristica del combattimento dei cavalieri. Questi cittadini nel combattimento erano micidiali, le loro picche e le loro quadrelle non lasciavano scampo.\nNuove armi.\nLe nuove armi vincenti erano le picche, l'arco e la balestra, che, in un'unione simbiotica dietro il pavese, un grande scudo, costituivano per i cavalieri un ostacolo, o, per meglio dire, un muro insuperabile, quasi sempre letale. Il cavallo che era stato un'arma vincente si trasform\u00f2 in un gravissimo punto di debolezza ed impedimento. \nIn questo nuovo modo di combattere il cavallo soccombette sotto i colpi di coltello del fante che strisciando per terra lo sventrava, in un'azione inconcepibile per il cavaliere e per il suo codice deontologico: al cavaliere rinchiuso nella sua pesante corazza d'acciaio non rimaneva che fuggire o, disarcionato e circondato, morire come un povero crostaceo sotto i colpi della plebaglia a piedi. Queste nuove battaglie si concludevano in un mare di sangue, in un tripudio di vendette e di rivalse da parte dei rustici contro un mondo, quello feudale, che ormai volgeva alla fine.\nEra un mondo carico di valori, forse mai realmente esistiti ma sicuramente idealizzati e vagheggiati, che sopravviver\u00e0 solo nelle chansons.\nI cavalieri, superstiti di questo mondo sentito da loro come unico e vero, andranno lietamente a farsi scannare da rozzi bottegai e cupi artigiani che combattevano solo per affermare, in un duello, da loro vissuto come mortale, la loro esistenza civile, la loro capacit\u00e0 economica e la necessit\u00e0 di continuare a sviluppare liberamente quelle attivit\u00e0 economico-commerciali dal cui successo derivavano rilevanza sociale e forza politica.\nLe \"gentes novae\".\nPer queste \"gentes novae\", la guerra non era un gioco, una festa in cui mettere in mostra le proprie virt\u00f9 cavalleresche magari per gloriarsene agli occhi di una dama o nel caso fortunato per appropriarsi di un bottino e di un ricco riscatto, bens\u00ec un mortale e costoso incidente che metteva a rischio le conquiste economiche acquisite, oltre che la loro stessa sopravvivenza.\nLaddove il cavaliere vedeva nel cavaliere nemico un confratello in campo opposto, il mercante che combatteva vedeva nel cavaliere solo un soggetto che interrompeva la sua attivit\u00e0 facendogli perdere denaro e rischiare la vita e perci\u00f2 lo doveva eliminare, cio\u00e8 uccidere.\nIl mercante combatteva libero da qualsiasi deontologia militare e sotto lo stimolo dell'urgenza di tornare presto ai propri affari sospesi.\nTutto ci\u00f2 era vissuto come scandaloso dai cavalieri: guai al cavaliere che incontrava sul campo di battaglia qualche macellaio armato che, pratico nello squartare l'oggetto della propria attivit\u00e0 lavorativa, non aveva remora alcuna a fare altrettanto prima col cavallo e poi con il cavaliere.\nValori della cavalleria e investitura del cavaliere.\nLa cultura recente ha teso a mitizzare le gesta dei cavalieri medioevali, che oggi verrebbero chiamati pi\u00f9 propriamente \"signori della guerra\", trascurando il loro potere coercitivo assoluto attuato tramite violenza sulle popolazioni rurali con soprusi, furti, omicidi e vessazioni senza possibilit\u00e0 di appello \nGrazie all'importanza acquisita sul piano militare, la cavalleria divenne un mezzo di ascesa sociale sia tra l'aristocrazia che possedeva i beni e i diritti nel territorio circostante la citt\u00e0 sia tra i ceti cittadini pi\u00f9 elevati. I cadetti diventavano cavalieri in quanto erano esclusi dall'eredit\u00e0. Dal secolo XI la cavalleria divent\u00f2 un ceto sociale chiuso: tranne rare eccezioni, diventava cavaliere solo chi era figlio di cavaliere. \nI cavalieri appartenevano al secondo ordine della societ\u00e0 (i \"bellatores\"), mentre il primo ordine era costituito da coloro che avevano il compito di pregare (\"oratores\") ed il terzo da coloro che avevano il compito di lavorare (\"laboratores\"). Al fine di contenere la violenza di molti guerrieri, alcuni vescovi della Francia sud-occidentale ed alcuni monaci fecero ricorso alle \"paci di Dio\": essi convocavano una pubblica assemblea in cui tutti giuravano di mantenere la pace, impegnandosi in particolare a non colpire chi non portava le armi (contadini, pellegrini, uomini di Chiesa). Nato negli anni settanta del X secolo, il movimento delle \"paci di Dio\" si diffuse nel resto della Francia ed in altre regioni europee nel secolo XI quando, in numerosi concili vescovili, si stabil\u00ec anche la tregua di Dio. Il cavaliere era un \"miles Christi\", soldato di Cristo, che serviva legittimamente Dio anche con le armi, anzi morire per la difesa della fede cristiana era un mezzo per conseguire la salvezza eterna.\nIl cavaliere trascorreva in una cappella la notte precedente l'investitura, in meditazione e preghiera, e indossando una veste bianca segno della purezza da conseguire. L'addobbamento del cavaliere era all'inizio un rito molto semplice: davanti a testimoni, il signore consegnava la spada, in precedenza benedetta, e il cinturone e gli dava uno schiaffo sulla guancia col palmo della mano, o gli dava un colpo sulla nuca con la spada di piatto. Il nuovo cavaliere, che stava in atto di preghiera, dimostrava cos\u00ec di essere pronto a superare le fatiche e i pericoli delle battaglie. I cavalieri si misuravano anche in competizioni chiamate giostra e torneo.\nCodice cavalleresco.\nDal secolo IX si assistette, anche per effetto della generale ricostituzione della societ\u00e0 europea, ad un ingentilimento dei costumi dei cadetti, che si professavano protettori dei deboli, delle vedove e degli orfani, devoti ad una \"domina\" (da cui il nostro \"donna\") alla quale prestavano giuramento di fedelt\u00e0 e in nome della quale compivano le proprie gesta. \nSpesso vi era un collegamento col concetto di amor cortese.\nIn generale il codice cavalleresco, cosa che poi ha contraddistinto il concetto di \"cavaliere\" nell'immaginario collettivo, ruotava intorno ad alcuni valori e norme di comportamento, come la virt\u00f9, la difesa dei deboli e dei bisognosi, la verit\u00e0, la lotta contro coloro che venivano giudicati malvagi e gli oppressori, l'onore, il coraggio, la lealt\u00e0, la fedelt\u00e0, la clemenza e il rispetto verso le donne.\nIl tramonto della cavalleria.\nIl momento magico dei cavalieri medioevali fu l'avventura delle Crociate, specie la prima, trascorso il quale inizi\u00f2 la loro crisi lentamente per continuare, poi, sempre pi\u00f9 rapidamente, crisi che culminer\u00e0 nella battaglia degli \"Speroni d'Oro\" a Courtrai, 1302. In questa battaglia, simbolicamente ritenuta la fine dei cavalieri medioevali, come funzione militare definitiva, le truppe formate da mercanti ed artigiani delle Fiandre massacrarono i cavalieri francesi facendo mucchi dei loro speroni dorati. L'introduzione delle armi da fuoco dette poi il colpo di grazia alla cavalleria che vide sempre pi\u00f9 le proprie cariche fermate da piogge di proiettili di archibugio o dai tiri dei cannoni.\nFu il tramonto della cavalleria come arma anche se le sopravvisse, sempre pi\u00f9 mitizzata, quell'etica che era stata alla base della \"fraternitas\", cui una stessa mentalit\u00e0 ed aspirazione di vita aveva legato i cavalieri.\nQuesta specie di \u00abinternazionale cavalleresca\u00bb, che si era costituita tra l'XI ed il XIII secolo, perse davanti alle nuove fanterie comunali la propria funzione militare lasciando, tuttavia, un'eredit\u00e0 di valori e di miti che sarebbero durati nei secoli successivi. Era lo spirito cavalleresco con la sua carica di leggenda che sopravviveva rappresentando valori che i posteri avrebbero esaltato, per non dire creato.\nGli ordini religiosi cavallereschi.\nQuesto spirito sopravvisse anche grazie agli ordini cavallereschi che ebbero una funzione reale fintanto che svolsero un'attivit\u00e0 politico-militare, e cio\u00e8 fino al Duecento ma che successivamente o scomparvero come i Templari ad opera di Filippo IV di Francia o si trasformarono in istituzioni puramente simboliche. Continuarono a sopravvivere invece quegli ordini che nati con ideali cristiani e militari, abbandonate progressivamente gli aspetti militareschi hanno mantenuto e rafforzato gli scopi umanitari come nel caso del Sovrano Ordine di San Giovanni di Gerusalemme, dell'Ordine teutonico e dei Cavalieri dell'Ordine Equestre del Santo Sepolcro di Gerusalemme."}
{"id": "246146", "revid": "123656838", "url": "https://it.wikipedia.org/wiki?curid=246146", "title": "Jude Law", "text": "Nel corso della sua carriera ha ottenuto una candidatura ai Premi Oscar 2000 come miglior attore non protagonista per \"Il talento di Mr. Ripley\" e una candidatura ai Premi Oscar 2004 come miglior attore protagonista per \"Ritorno a Cold Mountain\". Ha inoltre ricevuto tre candidature ai Golden Globe e ha vinto un BAFTA come miglior attore non protagonista per il primo film citato. Oltre al suo impegno nel cinema, \u00e8 attivo anche nella scena teatrale e recita sia in Regno Unito sia a Broadway. Le sue numerose interpretazioni gli fanno ottenere due candidature ai Tony Award, due ai Drama Desk Award e tre agli Olivier Award.\nHa recitato in molti film famosi, tra cui \"L'amore non va in vacanza\", \"Closer\", \"Sherlock Holmes\", \"A.I. - Intelligenza artificiale\", \"Sleuth - Gli insospettabili\", \"Hugo Cabret\", \"Anna Karenina\", \"Grand Budapest Hotel\" e \"Captain Marvel.\"\nBiografia.\nFiglio di due insegnanti, Peter Robert Law e Margaret Anne Heyworth, ha una sorella maggiore di nome Natasha, illustratrice di professione. I suoi genitori scelsero il nome \"Jude\" ispirati dalla canzone dei Beatles \"Hey Jude\" e dal libro \"Jude l'Oscuro\". \u00c8 cresciuto a Blackheath, nel borgo di Lewisham, e ha frequentato la John Ball Primary School a Blackheath e la Kidbrooke School, prima di proseguire i suoi studi all'Alleyn's School.\nVita privata.\nNel 1994, sul set del film \"Shopping\", Law ha incontrato l'attrice Sadie Frost. I due si sono sposati il 2 settembre 1997 e poi separati nel 2003. Dalla Frost l'attore ha avuto tre figli: Rafferty (1996), Iris (2000) e Rudy (2002).\nDurante le riprese del film \"Alfie\", nel 2003, Law ha incontrato l'attrice Sienna Miller, con cui si \u00e8 fidanzato nel 2004. Nel novembre del 2006 la coppia si \u00e8 separata perch\u00e9 Jude aveva tradito Sienna con la baby-sitter dei bambini. Di questo fatto l'attore si \u00e8 scusato pubblicamente. Nell'aula del tribunale sono per\u00f2 venuti fuori dei retroscena e si \u00e8 scoperto da intercettazioni telefoniche che Sienna Miller a sua volta tradiva abitualmente il compagno con l'attore Daniel Craig.\nIl 22 settembre 2009 Jude \u00e8 diventato padre di una bambina, Sophia, nata da una relazione con la modella Samantha Burke.\nNel marzo 2015 Jude \u00e8 divenuto padre per la quinta volta: la bambina, Ada, \u00e8 nata dalla relazione con la cantante Catherine Harding, nota anche con lo pseudonimo di Cat Cavelli, da lui conosciuta sul set del film \"Spy\".\nNel marzo 2016 si \u00e8 legato alla psicologa Phillipa Coan, con cui si \u00e8 poi sposato il 2 maggio 2019.\nCarriera.\nPrimi anni.\nNel 1987 comincia a recitare al National Youth Music Theatre. Interpreta numerosi ruoli tra cui Foxtrot Darling nell'opera teatrale di Philip Ridley \"The Fastest Clock In The Universe\". Nel West End londinese appare anche nei panni di Michael nella produzione tragicomica di Jean Cocteau, diretta da Sean Mathias, \"Les Parents terribles\"; la sua interpretazione gli fa ottenere una candidatura come miglior esordiente al Laurence Olivier Award e un Ian Charleson Award.\nL'opera teatrale cambia titolo in \"Indiscretions\" e viene portata a Broadway nel 1995, dove Law recita a fianco di Kathleen Turner, Roger Rees e Cynthia Nixon guadagnandosi una candidatura ai Tony Award e il Theatre World Award.\nNel 1989 ottiene il suo primo ruolo in televisione in un film basato sul libro per bambini della scrittrice Beatrix Potter \"The Tailor of Gloucester\". Dopo aver recitato in ruoli minori per la televisione britannica, tra cui la soap opera \"Families\" e il cortometraggio di Channel 4 \"The Crane\", esordisce sul grande schermo con \"Shopping\", in cui recita anche la sua futura moglie Sadie Frost. Nel 1997, acquista popolarit\u00e0 interpretando Lord Alfred \"Bosie\" Douglas, l'amante di Oscar Wilde interpretato da Stephen Fry, nel film biografico \"Wilde\" e vince l'Evening Standard British Film Award come miglior promessa. Nello stesso anno recita in \"Gattaca - La porta dell'universo\" interpretando un campione olimpico frustrato perch\u00e9 costretto su una sedia a rotelle e nel film di Clint Eastwood \"Mezzanotte nel giardino del bene e del male\" come amante sfortunato di Kevin Spacey. Nel 1998 partecipa al film \"Musica da un'altra stanza\".\nIl successo.\nOttiene la sua prima candidatura all'Oscar come miglior attore non protagonista nel 1999 grazie alla sua interpretazione in \"Il talento di Mr. Ripley\", nel quale recita a fianco di Matt Damon e Gwyneth Paltrow. Per entrare nei panni di Dickie Greenleaf impara a suonare il sassofono e ottiene anche una candidatura agli MTV Movie Award insieme con Matt Damon e Rosario Fiorello per la canzone \"Tu vuo' fa' l'americano\" di Renato Carosone e Nicola Salerno. Nel 2001 interpreta il cecchino russo Vasily Zaytsev nel film \"Il nemico alle porte\" e nello stesso anno prende lezioni di ballo per recitare in \"A.I. - Intelligenza artificiale\" di Steven Spielberg. L'anno successivo conquista la sua seconda candidatura all'Oscar come miglior attore protagonista per il film \"Ritorno a Cold Mountain\", diretto da Anthony Minghella, in cui recita a fianco di Nicole Kidman, Ren\u00e9e Zellweger e Natalie Portman.\nNel 2004 ha un piccolo ruolo nel film \"Lemony Snicket - Una serie di sfortunati eventi\" interpretando Lemony Snicket, voce narrante del film.\nIl remake del 2004 del film \"Alfie\", che aveva come protagonista Michael Caine, si rivela un flop al box-office, guadagnando soltanto la met\u00e0 dei costi stimati a sessanta milioni di dollari, ed \u00e8 giudicato da una rivista cinematografica britannica uno dei peggiori remake di tutti i tempi. Il 2004 si dimostra ugualmente un anno prolifico perch\u00e9, oltre al ruolo di protagonista in \"Alfie\", recita in \"Closer\", film candidato a due premi Oscar, in \"I Heart Huckabees - Le strane coincidenze della vita\", \"Sky Captain and the World of Tomorrow\" e \"The Aviator\". Il 17 novembre viene anche eletto \"uomo vivente pi\u00f9 sexy\" dalla rivista People.\nIl governo francese, nel 2007, gli assegna l'onorificenza di \"Chevalier\" nell\"'Ordre des Arts et des Lettres\" come riconoscimento per il suo contributo nel campo artistico. Nello stesso anno interpreta un altro remake di un film che aveva come protagonista Michael Caine: si tratta di \"Sleuth - Gli insospettabili\", un adattamento di una sceneggiatura del premio Nobel Harold Pinter. Dopo la prematura morte dell'attore australiano Heath Ledger, Jude Law \u00e8 uno dei tre attori, insieme con Johnny Depp e Colin Farrell, a essere ingaggiato senza alcun compenso dal regista Terry Gilliam per portare a termine il film \"Parnassus - L'uomo che voleva ingannare il diavolo\".\nNel maggio del 2009 torna sui palcoscenici di Londra per interpretare Amleto, il protagonista della celeberrima tragedia di Shakespeare, e riceve recensioni contrastanti. La produzione si sposta prima al castello di Kronborg, in Danimarca, poi al Broadhurst Theatre di New York. Anche in questo caso le recensioni sono miste, ma nel 2010 conquista una candidatura ai Tony Award come miglior attore protagonista e vince il John and Wendy Trewin Award come \"Best Shakespearean Performance\".\nSempre nel 2009 \u00e8 protagonista a fianco di Robert Downey Jr. e Rachel McAdams nel film campione d'incassi \"Sherlock Holmes\", adattamento diretto da Guy Ritchie ispirato dai gialli di Arthur Conan Doyle, dove interpreta il dottor Watson, il fedele amico e collaboratore di Sherlock Holmes. Nel 2011, interpreta lo stesso ruolo nel sequel \"Sherlock Holmes - Gioco di ombre\".\nDopo avere interpretato il blogger e profeta Alan Krumwiede nel thriller medico del 2011 \"Contagion\" nel 2012 veste i panni di Aleksej Karenin nella trasposizione cinematografica dell'omonimo romanzo di Lev Tolstoj, \"Anna Karenina\", a fianco di Keira Knightley. Nel 2013 \u00e8 lo psichiatra Jonathan Banks nel nuovo thriller medico di Steven Soderbergh \"Effetti collaterali\". Nell'ottobre 2016 viene mandata in onda in Italia la serie televisiva \"The Young Pope\" dove veste i panni di un papa del tutto rivoluzionario.\nIl 12 aprile 2017 viene scelto per interpretare il giovane Albus Silente in \"Animali fantastici - I crimini di Grindelwald\", sequel di \"Animali fantastici e dove trovarli\", mentre il 22 novembre dello stesso anno ottiene il ruolo del \"villain\" Yon-Rogg, nel film dedicato a Capitan Marvel del Marvel Cinematic Universe.\nAltri progetti.\nTestimonial delle fragranze maschili Dior Homme e della linea maschile di Vogue Eyewear, dal 2005 \u00e8 il volto della firma Dunhill in Asia e dal 2008 di tutta la campagna pubblicitaria internazionale.\nNel 2002, ha diretto uno spot pubblicitario della campagna \"Respect for Animals\" contro la produzione di pellicce intitolato \"Fur and Against\". Nello spot appaiono Chrissie Hynde, Moby, George Michael, Danny Goffey, Rhys Ifans, Sadie Frost, Helena Christensen, Paul McCartney, Melanie C e Stella McCartney.\nNel luglio del 2007, insieme con Jeremy Gilley, trascorre 10 giorni in Afghanistan per documentare le missioni di pace e realizzare un film in occasione della giornata internazionale della pace. Accompagnati dalla rappresentante dell'UNICEF Catherine Mbengue, viaggiano e filmano in zone a rischio nell'area orientale afghana intervistando bambini, ministri e leader politici. Il film \"The Day After Peace\" viene presentato in anteprima al festival di Cannes e il 21 settembre 2008 viene proiettato alla Royal Albert Hall.\nNel 2011 si unisce ai manifestanti in strada contro il regime dittatoriale di Aljaksandr Luka\u0161\u0117nka e per la liberazione dei prigionieri politici tenuti in custodia dal presidente.\nDa agosto 2020 \u00e8 testimonial di Sky Italia per il servizio di telefonia fissa e rete broadband Sky Wifi. \nAttivismo.\nNel 2004, lancia una campagna per raccogliere due milioni e mezzo di sterline per il rinnovamento del Young Vic Theatre e, nel 2006, insieme con Robbie Williams e altre personalit\u00e0 dello spettacolo partecipa alla partita di calcio \"Soccer Aid\" per raccogliere fondi per l'UNICEF.\nNello stesso anno partecipa a una serie di \"performance\" basate sulle opere di Samuel Beckett a fianco di altri attori tra cui Alan Rickman e dirette da Anthony Minghella. Il prodotto finale viene presentato alla \"Beckett Gala Evening\" organizzata alla Town Hall di Reading e vengono raccolte ventiduemila sterline per il Macmillan Cancer Support. Sempre nel 2006, dirige insieme con Sadie Frost un'opera di Shakespeare in un orfanotrofio del Sudafrica. Insieme con la moglie e i figli si reca a Durban per aiutare i bambini che hanno perso i genitori a causa dell'AIDS. Aderisce, poi, alla campagna \"The Big Ask\" dell'associazione Friends of the Earth per chiedere al governo britannico di agire contro il cambiamento climatico.\nAiuta le organizzazioni Make Poverty History, Rhys Daniels Trust, WAVE Trauma Centre e supporta le fondazioni Make-A-Wish, Pride of Britain Awards, Breast Cancer Care e la Willow Foundation. \u00c8 ambasciatore della fondazione Music For Tomorrow, che ha come obiettivo la ricostruzione degli edifici distrutti a New Orleans dall'uragano Katrina, e della fondazione del principe Carlo Children and the Arts Foundation. Nell'aprile del 2009 ha supportato l'organizzazione Education Africa dipingendo una maschera autografata e poi messa all'asta su eBay.\nInsieme con Judi Dench, Helena Bonham Carter e altre celebrit\u00e0 britanniche ha aiutato a salvare la St. Stephen's Church a Hampstead raccogliendo quattro milioni e mezzo di sterline.\nDoppiatori italiani.\nNelle versioni in italiano delle opere in cui ha recitato, Jude Law \u00e8 stato doppiato da:\nDa doppiatore \u00e8 sostituito da:"}
{"id": "246147", "revid": "1543377", "url": "https://it.wikipedia.org/wiki?curid=246147", "title": "Henri Oreiller", "text": "Aggiudicandosi la medaglia d'oro nella discesa libera e nella combinata a divenne il primo campione olimpico francese nella storia dei Giochi olimpici invernali.\nBiografia.\nCarriera sciistica.\nStagioni 1947-1948.\nMembro della Resistenza francese durante la Seconda guerra mondiale, alla ripresa delle attivit\u00e0 sportive dopo il conflitto Oreiller entr\u00f2 a far parte della squadra nazionale francese. Nel 1947 vinse i Campionati francesi di slalom speciale e l'Arlberg-Kandahar a M\u00fcrren, sempre in slalom. .\nAi V Giochi olimpici invernali di Henri Oreiller . Il 2 febbraio vinse la medaglia d'oro nella discesa libera con 4\"1 di vantaggio sul secondo, l'austriaco Franz Gabl, il distacco pi\u00f9 ampio tra primo e secondo in una discesa libera olimpica. Fu la prima medaglia d'oro per la Francia ai Giochi olimpici invernali. Il 4 febbraio vinse un altro oro in combinata, ancora con un notevole distacco (oltre 3 secondi) sul secondo, lo svizzero Karl Molitor. Il giorno dopo, nella terza e ultima gara dello sci alpino, lo slalom speciale, Oreiller sal\u00ec per la terza volta sul podio, ottenendo la medaglia di bronzo. Con tre medaglie, due ori e un bronzo, Oreiller fu l'atleta pi\u00f9 medagliato di quell'edizione dei Giochi.\nStagioni 1949-1952.\nNel 1949 vinse la Coppa Harriman a Sun Valley, mentre nel 1950 si classific\u00f2 quarto nello slalom gigante ai Mondiali di Aspen e biss\u00f2 il successo nello slalom speciale dell'Arlberg-Kandahar, ancora a M\u00fcrren. Partecip\u00f2 anche ai VI Giochi olimpici invernali di , ma non ottenne risultati di rilievo: fu 14\u00ba nella discesa libera vinta da Zeno Col\u00f2 e 16\u00ba nello slalom gigante vinto da Stein Eriksen.\nCarriera automobilistica.\nAbbandonate le competizioni di sci, Oreiller si dedic\u00f2 all'automobilismo. Fu campione francese nella categoria turismo nel 1959, e vinse per due volte il Rallye Lyon-Charbonni\u00e8res (nel 1960 e 1961). Mor\u00ec in un incidente automobilistico sul circuito di Montlh\u00e9ry mentre, al volante della sua Ferrari, partecipava al Gran Premio di Parigi."}
{"id": "246149", "revid": "109597942", "url": "https://it.wikipedia.org/wiki?curid=246149", "title": "Axel Paulsen", "text": "Carriera.\nNel corso del decennio degli anni ottanta del XIX secolo, Paulsen si afferm\u00f2 come uno dei pi\u00f9 forti pattinatori di velocit\u00e0 del mondo. Gareggi\u00f2 da professionista sia in Europa sia in Nord America; secondo alcune fonti, fu il primo pattinatore europeo a partecipare a competizioni oltreoceano. Stabil\u00ec primati mondiali ufficiosi su diverse distanze:\nI tempi di Paulsen non ebbero riconoscimento ufficiale come record del mondo poich\u00e9 l'International Skating Union (ISU), la federazione internazionale del pattinaggio, fu fondata successivamente nel 1892. \nPaulsen fu un innovatore del pattinaggio di velocit\u00e0. Fu il primo a farsi costruire pattini interamente in metallo, eliminando la parte in legno montata tra la lama e la scarpa. Adott\u00f2 lame pi\u00f9 lunghe e pi\u00f9 sottili rispetto a quelle usate fino ad allora. Per pi\u00f9 di cent'anni il metodo di costruzione dei pattini da corsa su ghiaccio non sub\u00ec modifiche significative rispetto a quello introdotto da Paulsen.\nNel 1882 prese parte alla prima competizione internazionale di pattinaggio di figura a Vienna. Non si trattava del primo campionato del mondo di pattinaggio di figura, come riportano alcune fonti, poich\u00e9 i campionati mondiali di pattinaggio di figura vennero istituiti solo nel 1896. Gareggiando su pattini da velocit\u00e0, si classific\u00f2 al terzo posto dietro agli austriaci Leopold Frey e Eduard Engelmann jr.. In quell'occasione il norvegese esegu\u00ec per la prima volta in competizione un salto di sua invenzione: prendendo velocit\u00e0 su un filo esterno destro indietro, usc\u00ec verso sinistra rimanendo su un filo esterno sinistro avanti, poi lanci\u00f2 in aria la gamba destra per dare slancio e direzione alla rotazione, esegu\u00ec un giro e mezzo in aria, poi atterr\u00f2 sul filo esterno destro indietro. La figura venne inizialmente battezzata \"salto Axel Paulsen\", ma \u00e8 poi diventata celebre semplicemente come Axel.\nFu tra i promotori della creazione del Norske Sk\u00f8ytemuseum, il museo norvegese del pattinaggio di Oslo, a cui don\u00f2 nel 1914 la sua collezione di premi, attrezzature e altri oggetti legati al pattinaggio.\nNel 1976 fu inserito nella \"World Figure Skating Hall of Fame\", la hall of fame internazionale del pattinaggio di figura.\nSecondo quanto riportato nell\"'Aschehoug og Gyldendals Store norske leksikon\", Axel Paulsen era fratello del compositore Alfred Paulsen, nato ad Oslo ed emigrato poi negli Stati Uniti, autore di \"Norge, mitt Norge\" (Norvegia, mia Norvegia), brano molto popolare nei repertori dei cori norvegesi."}
{"id": "246151", "revid": "54193", "url": "https://it.wikipedia.org/wiki?curid=246151", "title": "Marcovaldo, ovvero le stagioni in citt\u00e0", "text": ""}
{"id": "246152", "revid": "287204", "url": "https://it.wikipedia.org/wiki?curid=246152", "title": "Lega Santa", "text": ""}
{"id": "246159", "revid": "834", "url": "https://it.wikipedia.org/wiki?curid=246159", "title": "Axel Rudolf Paulsen", "text": ""}
{"id": "246163", "revid": "2175", "url": "https://it.wikipedia.org/wiki?curid=246163", "title": "Broque", "text": ""}
{"id": "246165", "revid": "287204", "url": "https://it.wikipedia.org/wiki?curid=246165", "title": "Croettwiller", "text": ""}
{"id": "246167", "revid": "1543377", "url": "https://it.wikipedia.org/wiki?curid=246167", "title": "Coordinate di un vettore", "text": "In matematica, in particolare in algebra lineare, l'insieme delle coordinate di un vettore rispetto ad una base di uno spazio vettoriale \u00e8 il vettore che ha come componenti i coefficienti della combinazione lineare di vettori di base attraverso la quale si pu\u00f2 scrivere il vettore stesso.\nDefinizione.\nSia formula_1 uno spazio vettoriale su un campo formula_2. Sia l'insieme formula_3 di elementi di formula_1 una base ordinata di formula_1. Allora ogni vettore formula_6 si pu\u00f2 scrivere in modo unico come combinazione lineare dei vettori di base:\nSi definisce l'insieme delle coordinate di formula_8 rispetto alla base data il vettore:\nSi tratta del vettore che ha come componenti i coefficienti della combinazione lineare di vettori di base attraverso i quali si pu\u00f2 scrivere formula_8, e dipende quindi dalla scelta della base stessa. Per specificare che formula_8 \u00e8 scritto rispetto alla base formula_12 si usa spesso la notazione formula_13.\nLa mappa formula_14 che associa ad ogni vettore formula_15 le sue coordinate formula_16 rispetto a formula_12 \u00e8 un isomorfismo di spazi vettoriali, cio\u00e8 un'applicazione lineare biettiva, la cui trasformazione inversa formula_18 \u00e8 data da:\nQuesta funzione viene anche chiamata \"rappresentazione standard\" di formula_1 rispetto a formula_12.\nCambiamento di coordinate.\nSiano formula_12 e formula_23 due basi diverse di formula_1. Siano formula_25 i vettori che compongono la base formula_12.\nSi denoti con formula_27 la matrice le cui colonne sono le coordinate dei vettori formula_28 rispetto ai vettori della base formula_23:\nTale matrice prende il nome di matrice di cambiamento di base da formula_12 a formula_23. Si ha allora:\nIn particolare, la matrice formula_27 \u00e8 la matrice associata all'identit\u00e0 rispetto alle basi formula_12 e formula_23."}
{"id": "246168", "revid": "2175", "url": "https://it.wikipedia.org/wiki?curid=246168", "title": "Dieffenbach-l\u00e8s-Woerth", "text": ""}
{"id": "246170", "revid": "287204", "url": "https://it.wikipedia.org/wiki?curid=246170", "title": "Froeschwiller", "text": ""}
{"id": "246171", "revid": "287204", "url": "https://it.wikipedia.org/wiki?curid=246171", "title": "Goerlingen", "text": ""}
{"id": "246172", "revid": "287204", "url": "https://it.wikipedia.org/wiki?curid=246172", "title": "Goersdorf", "text": ""}
{"id": "246173", "revid": "228587", "url": "https://it.wikipedia.org/wiki?curid=246173", "title": "Hohwald", "text": ""}
{"id": "246174", "revid": "919135", "url": "https://it.wikipedia.org/wiki?curid=246174", "title": "Funzione inversa", "text": "In matematica, una funzione formula_1 si dice invertibile se esiste una funzione formula_2 tale che\npi\u00f9 brevemente:\ndove formula_9 indica la funzione composta e formula_10 indica la funzione identit\u00e0 su formula_11.\nSe formula_12 \u00e8 invertibile, allora la funzione formula_13 della definizione \u00e8 unica; quest'unica funzione formula_13 \u00e8 detta funzione inversa di formula_12 e viene indicata con formula_16 (coerentemente con la notazione per l'elemento inverso rispetto alla composizione).\nIniettivit\u00e0 e suriettivit\u00e0.\nSe una funzione \u00e8 invertibile, allora \u00e8 biiettiva, ovvero \u00e8 sia iniettiva che suriettiva. Infatti, con le notazioni di cui sopra\nViceversa, se formula_12 \u00e8 una biiezione, allora possiamo definirne un'inversa formula_13, stipulando che formula_26 sia quell'unico elemento formula_4 tale che formula_28; infatti tale formula_29 esiste per la suriettivit\u00e0, ed \u00e8 unico per l'iniettivit\u00e0. Inoltre risulta formula_30 per ogni formula_31 e formula_32 per ogni formula_33.\nInversa destra e suriettivit\u00e0.\nUna funzione formula_34 ammette un'inversa destra (in alcuni contesti sezione) se esiste una funzione formula_35 tale che\nCon l'assioma della scelta, una funzione ammette un'inversa destra se e solo se \u00e8 suriettiva.&lt;br&gt;\nL'inversa destra di una funzione non \u00e8 unica: ad esempio la funzione formula_37 definita da formula_38 ammette come inversa destra qualunque funzione formula_39 che per ogni formula_40 soddisfi formula_41 oppure formula_42.\nInversa sinistra ed iniettivit\u00e0.\nUna funzione formula_34 ammette un'inversa sinistra (in alcuni contesti retrazione) se esiste una funzione formula_44 tale che\nUna funzione ammette un'inversa sinistra se e solo se \u00e8 iniettiva.&lt;br&gt;\nL'inversa sinistra di una funzione non \u00e8 unica: ad esempio la funzione formula_46 definita da formula_47 ammette come inversa sinistra qualunque funzione formula_48 la cui restrizione agli interi sia l'identit\u00e0, ovvero che per ogni formula_49 soddisfi formula_50.\nInversa e biiettivit\u00e0.\nSe formula_12 ammette sia un'inversa destra formula_13 che un'inversa sinistra formula_53, allora formula_12 \u00e8 invertibile con inversa formula_55:\nApplicando le propriet\u00e0 precedenti, risulta:\nCategorie e gruppi.\nNel linguaggio delle categorie, la funzione inversa formula_16 \u00e8 il morfismo inverso di formula_12 all'interno della categoria degli insiemi.\nNel linguaggio dei gruppi, se formula_59 \u00e8 invertibile, allora la funzione inversa formula_16 \u00e8 l'elemento inverso di formula_12 nel gruppo delle permutazioni di formula_62.\nPropriet\u00e0.\nComposizione di funzioni.\nSe formula_63 e formula_64 sono invertibili, allora l'inversa della loro composizione \u00e8 data da\ncio\u00e8 si compongono le inverse a ordine invertito. Infatti\ne\nAd esempio, la funzione\nha come inversa la funzione\nInvoluzioni.\nSe una funzione \u00e8 l'inversa di se stessa si dice che \u00e8 un'involuzione. Un esempio \u00e8 il coniugio complesso,\nGrafico.\nSe formula_34 \u00e8 invertibile, allora per ogni coppia formula_72 sono equivalenti le affermazioni\nInfatti ogni funzione formula_34 \u00e8 una relazione formula_80 tra i due insiemi formula_62 e formula_82, che pu\u00f2 essere identificata con l'insieme delle coppie che sono in relazione, formula_83, ovvero con il grafico della funzione. La relazione inversa \u00e8 semplicemente la simmetrica, formula_84 se e solo se formula_85; dunque\nIn particolare, per funzioni di variabile reale, il grafico della funzione inversa formula_16 \u00e8 simmetrico del grafico di formula_12 rispetto alla \"diagonale\" formula_89 ovvero la retta bisettrice del primo e del terzo quadrante.\nDerivata.\nIn analisi matematica se una funzione reale \u00e8 invertibile e derivabile in un punto con derivata non nulla, allora anche la sua inversa \u00e8 derivabile e risulta\nIl teorema della funzione inversa \u00e8 inoltre un importantissimo teorema che afferma che una funzione con derivata non nulla in un punto \u00e8 localmente invertibile (cio\u00e8 la sua restrizione in un opportuno intorno del punto \u00e8 invertibile).\nFormula per l'inversa.\nSe una funzione \u00e8 espressa come composizione di funzioni invertibili, allora la sua inversa pu\u00f2 essere ricavata come descritto nel relativo paragrafo.\nIn particolare, si pu\u00f2 ottenere rapidamente un'espressione esplicita per la funzione inversa ricordando che formula_91 \u00e8 equivalente a formula_92. Dunque \u00e8 sufficiente esprimere formula_29 in funzione di formula_94\nPer esempio, l'inversa della funzione\npu\u00f2 essere determinata esplicitamente ricavando\nQuindi\nIn ogni caso \u00e8 necessario definire una funzione inversa: la sottrazione, la divisione e l'estrazione di radice applicate nell'esempio precedente sono definite come le funzioni inverse rispettivamente della somma, della moltiplicazione e dell'elevamento a potenza. Se una funzione invertibile non \u00e8 esprimibile come composizione di funzioni delle quali sono gi\u00e0 state definite le funzioni inverse, allora la funzione inversa non potr\u00e0 essere espressa come composizione di inverse note e dovr\u00e0 essere definita \"ex-novo\".\nAd esempio, la funzione\nha un'inversa definita appositamente: il logaritmo prodotto.\nFunzione inversa parziale.\nOgni funzione pu\u00f2 essere \"resa\" biiettiva, quindi invertibile, restringendo il suo dominio e il suo codominio, ovvero sostituendo ad essa una nuova funzione con dominio e codominio \"pi\u00f9 piccoli\" e che mantiene una parte delle associazioni.\nAd esempio, \u00e8 sempre possibile restringere il dominio ad un singolo elemento formula_29 ed il codominio al singolo elemento formula_91: la funzione cos\u00ec definita,\n\u00e8 invertibile:\nCon questo procedimento si ottiene una funzione diversa da quella di partenza, e la sua funzione inversa non \u00e8 funzione inversa della funzione originale. Poich\u00e9 su alcuni elementi si comporta come una funzione inversa, viene considerata una inversa parziale.\nIniettivit\u00e0.\nOgni funzione pu\u00f2 essere \"resa\" iniettiva restringendo il suo dominio: se nel dominio sono presenti due elementi formula_103 tali che formula_104, allora la funzione non pu\u00f2 essere iniettiva. \"Togliendo\" formula_105 o formula_106 dal dominio, quest'ostacolo viene eliminato.\nAd esempio, la funzione\nnon \u00e8 iniettiva, ma la funzione\n\u00e8 iniettiva.\nNon esiste un'unica restrizione del dominio che renda iniettiva la funzione: per ogni coppia di elementi formula_103 tali che formula_104, si pu\u00f2 scegliere di escludere dal dominio formula_105, o formula_106, o entrambi.\nNell'esempio indicato, si ottengono funzioni iniettive anche prendendo come dominio formula_113, o formula_114.\nNel caso di funzioni reali continue, dove sia possibile applicare una nozione di continuit\u00e0 e di separazione, si usa scegliere come dominio un intervallo massimale e parlare di rami della funzione, e viene convenzionalmente scelto un ramo principale.\nSuriettivit\u00e0.\nOgni funzione pu\u00f2 essere \"resa\" suriettiva restringendo il suo codominio: se nel codominio \u00e8 presente un elemento formula_94 che non \u00e8 immagine di alcun elemento del dominio, allora la funzione non pu\u00f2 essere suriettiva. \"Togliendo\" formula_94 dal codominio, quest'ostacolo viene eliminato.\nAd esempio, la funzione\nnon \u00e8 suriettiva, ma la funzione\n\u00e8 suriettiva.\nNon esiste un'unica restrizione del codominio che renda suriettiva la funzione, ma esiste un'unica restrizione massimale, che contiene tutte le altre: l'immagine, ovvero l'insieme di tutte le immagini degli elementi del dominio,\nBiiettivit\u00e0.\nCombinando i due metodi indicati, ovvero restringendo tanto il dominio quanto il codominio di una funzione, questa pu\u00f2 essere resa sia iniettiva che suriettiva, ovvero biiettiva (e di conseguenza invertibile).\nAd esempio, la funzione\nnon \u00e8 invertibile, ma la funzione\n\u00e8 invertibile.\nFunzione inversa generalizzata.\nNon tutte le funzioni sono invertibili, ma ad ogni elemento del codominio pu\u00f2 essere associata la sua controimmagine (o fibra), indicata talvolta con abuso di notazione\nQuest'associazione definisce una funzione, detta funzione inversa generalizzata, tra il codominio e l'insieme delle parti del dominio\nInversa come relazione.\nOgni funzione \u00e8 una relazione tra due insiemi, ed \u00e8 invertibile nel senso delle relazioni: formula_85 se e solo se formula_84.\nLa relazione inversa non \u00e8 una funzione, se la funzione di partenza non \u00e8 invertibile.\nSe per\u00f2 la funzione di partenza \u00e8 suriettiva, allora per ogni elemento formula_33 del codominio esiste almeno un elemento del dominio formula_31 tale che formula_91, ovvero formula_92. Questo elemento non \u00e8 necessariamente unico, se formula_12 non \u00e8 iniettiva. In questo caso formula_16 non \u00e8 una funzione (non \u00e8 univoca), ma \u00e8 una funzione multivoca, o multifunzione."}
{"id": "246175", "revid": "287204", "url": "https://it.wikipedia.org/wiki?curid=246175", "title": "Knoersheim", "text": ""}
{"id": "246176", "revid": "287204", "url": "https://it.wikipedia.org/wiki?curid=246176", "title": "Niederroedern", "text": ""}
{"id": "246178", "revid": "2175", "url": "https://it.wikipedia.org/wiki?curid=246178", "title": "Petite-Pierre", "text": ""}
{"id": "246183", "revid": "2175", "url": "https://it.wikipedia.org/wiki?curid=246183", "title": "Walck", "text": ""}
{"id": "246184", "revid": "2175", "url": "https://it.wikipedia.org/wiki?curid=246184", "title": "Wantzenau", "text": ""}
{"id": "246187", "revid": "15756", "url": "https://it.wikipedia.org/wiki?curid=246187", "title": "Economia del dono", "text": "La locuzione economia del dono (in inglese \"gift economy\"), o cultura del dono, indica un sistema economico fondato sul valore d'uso degli oggetti e dei beni, e imperniato attorno al reciproco scambio (una economia dunque \"non-monetaria\").\nCaratteristiche.\nPer valore d'uso, classicamente si intende la capacit\u00e0 di un bene o di un servizio di soddisfare un dato fabbisogno, o \"tout court\" il suo valore di utilit\u00e0.\nL'economia del dono si contrappone all'economia tradizionalmente intesa, definita \"economia di mercato\" o \"economia mercantile\", che si basa, invece, sul valore di scambio (o valore commerciale).\nSi potrebbe anche parlare di \"economie del dono\", al plurale, visto che non ne esiste un modello prestabilito.\nL'economia del dono \u00e8 basata sull'analisi di societ\u00e0 nei tempi passati considerate \"primitive\", ovvero di comunit\u00e0 economicamente autosufficienti, che producono da sole gran parte di ci\u00f2 di cui hanno bisogno (tipicamente per quanto riguarda agricoltura ed allevamento) e che si affidano all'economia mercantile solo per quei pochi prodotti che non riescono a produrre direttamente, scambiando o rivendendo le eccedenze (non necessariamente ). Quindi, l'economia mercantile pu\u00f2 essere presente, ma \u00e8 comunque marginale nell'economia del dono.\nLa comunit\u00e0 \u00e8 in sostanziale equilibrio con l'ambiente esterno, con cui tende ad integrarsi armonicamente.\nIl cosiddetto dono \u00e8 in realt\u00e0 uno scambio reciproco che ha alcune caratteristiche definite, per quanto esse siano delle convenzioni e non delle regole scritte: l'obbligo di dare, l'obbligo di ricevere, l'obbligo di restituire pi\u00f9 di quanto si \u00e8 ricevuto.\nUn tipico esempio di economia del dono \u00e8 la pratica del potlatch dei nativi americani del Nord-Est oppure quella del Kula degli abitanti delle isole Trobriand.\nNell'economia di mercato, che si ispira all'avere pi\u00f9 che al dare, la forma che pi\u00f9 si avvicina all'economia del dono (del dare) la si trova nell'Economia di Comunione. Essa \u00e8 stata ideata e fatta realizzare da Chiara Lubich nell'ambito di circa 700 aziende sparse nel mondo ed aderenti al Movimento dei Focolari. Questa particolare forma, che prevede una inusitata attenzione alle relazioni con i soggetti sia all'interno sia all'esterno dell'impresa, destina un terzo del risultato d'esercizio al consolidamento aziendale, un terzo all'azione dell'opera nel mondo ed un terzo ad interventi umanitari. Essa si \u00e8 inizialmente ispirata, come mero strumento per l'adesione ai principi del Vangelo proprio di Chiara Lubich, agli iniziali fondamenti della responsabilit\u00e0 sociale d'impresa, introdotti dal \"Metodo della Scomposizione dei Parametri\", ideato negli anni 1950 dall'economista italiano Giancarlo Pallavicini, come modalit\u00e0 di calcolo dei risultati non direttamente economici dell'attivit\u00e0 d'impresa, riguardanti istanze dell'uomo e del suo ambiente culturale e naturale.\nLa critica femminista alla cultura patriarcale vede nella Economia del Dono il realizzarsi del principio materno del dare. La Vita \u00e8 possibile solo grazie al dono ed ai doni che si ricevono dalla madre. Questo era il principio cosmologico alla base delle culture antiche che adoravano una Divinit\u00e0 Femminile. La possibilit\u00e0 di donare \u00e8 comunque estesa a tutti gli esseri umani, indipendentemente dal sesso o dalla cultura. I valori che si realizzano nella economia di scambio, definita \"Capitalismo Patriarcale\" da Genevieve Vaughan, prevedono invece una assenza di relazioni tra i soggetti dello scambio (monetario). Quindi la relazione di scambio tendenzialmente distrugge i rapporti sociali umani.\nOrigine.\nLa locuzione \"economia del dono\" fu usata per la prima volta dall'etnologo francese Marcel Mauss in \"Essai sur le don\" (1923-24), uno studio sulla economia di scambio e distribuzione dei doni tra le trib\u00f9 indiane Tlingit, Haida e Tsimshian e quella Kwakiutl del Nord America.\nEconomia del dono nella societ\u00e0 dell'informazione.\nLe pratiche di condivisione di coproduzione esistenti all'interno delle comunit\u00e0 on line ed in particolare nel mondo del free software e dell'open source, sono state analizzate anche come pratiche di dono moderno da Marco Aime e Anna Cossetta o plusvalore estratto dal cognitariato.\nSi tratta di una tematica che fa preciso riferimento alla teoria del dono di Marcel Mauss ed in particolare alla tripartizione donare-ricevere-contraccambiare. Nel caso ad esempio di Wikipedia, chi dona la creazione di una voce o l'approfondimento di un'altra gi\u00e0 esistente, compie un dono che viene ricevuto da chi acceder\u00e0 a quelle informazioni e a sua volta contraccambier\u00e0, producendo cos\u00ec una forma di conoscenza partecipata. Proprio come nel caso della donazione di sangue, chi dona, dona a degli sconosciuti, che tuttavia non sono estranei, ma sono componenti della stessa comunit\u00e0 di relazione. Comunit\u00e0 per\u00f2 intesa non nel senso della tradizione classica della sociologia, da Ferdinand T\u00f6nnies a Max Weber, quanto piuttosto le \"comunit\u00e0 immaginate\" di Benedict Anderson."}
{"id": "246188", "revid": "287204", "url": "https://it.wikipedia.org/wiki?curid=246188", "title": "Woerth", "text": ""}
{"id": "246190", "revid": "287204", "url": "https://it.wikipedia.org/wiki?curid=246190", "title": "Zoebersdorf", "text": ""}
{"id": "246207", "revid": "1922723", "url": "https://it.wikipedia.org/wiki?curid=246207", "title": "Strada statale", "text": "La definizione di strada statale \u00e8 attribuita ad un'arteria stradale di \"importanza nazionale\" gestita dall'amministrazione dello Stato e costituisce generalmente un sinonimo di strada nazionale.\nStrade statali in Germania.\nIn Germania sono definite strade statali (\"Staatsstra\u00dfen\") le strade regionali degli stati della Baviera e della Sassonia; esse corrispondono alle \"Landesstra\u00dfen\" delle altre regioni mentre le strade d'importanza nazionale e gestite direttamente dalla Repubblica federale si chiamano \"Bundesstra\u00dfen\" (strade federali).\nStrade statali in Gran Bretagna.\nLe strade statali in Gran Bretagna sono chiamate \"A roads\" e possono essere sia a carreggiata singola che a doppia carreggiata. Tutta la segnaletica verticale delle \"A roads\" \u00e8 di colore verde. Il limite di velocit\u00e0 sulle strade statali britanniche varia dalle 60 mi/h delle arterie a carreggiata singola alle 70\u00a0mi/h delle statali a doppia carreggiata. In Inghilterra e Galles le strade statali principali che hanno inizio da Londra hanno una numerazione a numero singolo iniziando con la A1 che si dirige a nord e le altre a seguire in senso orario con centro sulla capitale. Altre strade statali hanno una numerazione a numero doppio di cui il primo numero cambia a seconda della zona (es. A51, A55, A56 tutte in Cheshire). La numerazione delle statali continua anche a tre o quattro numeri per le statali minori.\nStrade statali in Italia.\nLe strade statali in Italia sono identificate dalla sigla SS. Sono principalmente strade gestite dall'ANAS, ma \u00e8 possibile che vi siano strade con sigla SS gestite da altri enti (ad es. regione).\nLe strade statali possono essere classificate \"tecnicamente\" come strade extraurbane principali (strada di tipo B) o come strade extraurbane secondarie (strada di tipo C) mentre sono classificabili, all'interno dei centri abitati, come urbane di tipo D o E.\nLa rete statale conta all'incirca di strade."}
{"id": "246223", "revid": "2175", "url": "https://it.wikipedia.org/wiki?curid=246223", "title": "Vancelle", "text": ""}
{"id": "246226", "revid": "110157", "url": "https://it.wikipedia.org/wiki?curid=246226", "title": "Fort-Louis", "text": "Fort-Louis (in alsaziano \"For-Lui\", in tedesco \"Ludwigsfeste\", durante la Convenzione nazionale Fort-Vauban) \u00e8 un comune francese di 328 abitanti situato nel dipartimento del Basso Reno nella regione del Grand Est."}
{"id": "246229", "revid": "104458", "url": "https://it.wikipedia.org/wiki?curid=246229", "title": "Campionato del mondo di sci alpino 2005", "text": ""}
{"id": "246233", "revid": "2175", "url": "https://it.wikipedia.org/wiki?curid=246233", "title": "Bilzheim", "text": ""}
{"id": "246234", "revid": "1409041", "url": "https://it.wikipedia.org/wiki?curid=246234", "title": "Angelo Schiavio", "text": "Carriera.\nGiocatore.\nClub.\nFortitudo Bologna.\nSchiavio fece il suo esordio nel calcio giocato con i colori biancobl\u00f9 della S.G. Fortitudo Bologna, la sezione calcio della omonima polisportiva bolognese, squadra con cui disput\u00f2 il campionato di Promozione 1921-1922.\nBologna.\nNato da una famiglia di commercianti originaria di Gorla (piccola frazione affacciata sul lago di Como fra i comuni di Veleso e Zelbio) Schiavio gioc\u00f2 in Serie A solo con la maglia del in 16 stagioni da professionista. Esord\u00ec in maglia rossobl\u00f9 il 28 gennaio 1923, contro la Juventus, nel campionato di Prima Divisione 1922-1923. Prese il posto del forte e sfortunato Cesare Alberti, andando a segno ben 6 volte in 11 partite. L'anno seguente, pur ancora molto giovane, contribu\u00ec a portare il Bologna alle finali di Lega Nord, perse contro il Genoa che divent\u00f2 campione d'Italia.\nSchiavio si afferm\u00f2 definitivamente nel 1925, con il primo storico scudetto del , legato anche alle sfide infinite col Genoa nelle finali di Lega Nord, che comport\u00f2 lo svolgimento di 5 partite, di cui addirittura tre di spareggio. Quell'anno Schiavio realizz\u00f2 15 reti, che a novembre gli valsero la convocazione in Nazionale. Attaccante di eccezionale classe e potenza, dotato di dribbling micidiale, Schiavio tenne una media realizzativa impressionante: nel campionato 1925-26 - il Bologna raggiunse ancora la finale di Lega Nord, persa in tre partite contro la Juventus - and\u00f2 a segno 26 volte in 23 partite; nel 1928-29 (secondo scudetto del ) segn\u00f2 29 reti in 29 partite. Con l'avvento del girone unico, Schiavio fu ancora protagonista con lo \u201c\"squadrone che tremare il mondo fa\"\u201d, com'era allora chiamato il Bologna, diventando capocannoniere nel 1931/32 con 25 reti insieme al fiorentino Petrone, e l'anno dopo arriv\u00f2 secondo, con 28 reti, dietro Felice Borel, diciottenne rivelazione juventina che segn\u00f2 il record di 29 gol in 28 gare.\nNel 1932 e 1934, grazie ai suoi gol, il Bologna riusc\u00ec a vincere, prima e unica squadra italiana dell'epoca, la Coppa Mitropa, allora il massimo trofeo continentale per club. In campionato si rese ancora protagonista, conquistando col Bologna il terzo scudetto nel 1935/36 e il quarto nel 1936/37, sebbene avesse giocato solo 2 gare segnando 2 reti. Chiuse la carriera a 33 anni nel 1937/38 con poche altre gare. Nello stesso anno due sue reti valsero la conquista del Torneo Internazionale dell'Expo Universale di Parigi, manifestazione nella quale il Bologna in finale sconfisse gli inglesi del Chelsea per 4 a 1.\nCoi rossobl\u00f9 segn\u00f2 242 gol in 348 partite di campionato. \u00c8 il primatista assoluto nel Bologna per reti segnate e il quarto di tutti i tempi nella storia del campionato italiano, pre e post girone unico, dietro Silvio Piola, con 290 reti, Giuseppe Meazza, con 267 reti, e Francesco Totti, con 250 reti. La sua eccezionale media gol (0,69 a partita) \u00e8 primato tra i calciatori italiani, eguagliato solamente da Luigi Cevenini tra i giocatori che hanno segnato almeno 100 reti in Serie A, e seconda in assoluto dietro Gunnar Nordahl (0,77 a partita).\nPer numero di presenze \u00e8 il nono giocatore tra i rossobl\u00f9 di tutti i tempi, con 364 gare ufficiali.\nNazionale.\nEsord\u00ec in azzurro nella partita allo stadio Appiani di Padova contro la Jugoslavia, il 4 novembre 1925. Nella sfida contro gli slavi, Schiavio realizz\u00f2 le reti del 2-1 italiano. Nonostante le prodezze in campionato, in nazionale non ebbe vita facile e il commissario unico Rangone spesso gli prefer\u00ec il torinese oriundo Julio Libonatti, pur convocandolo per le Olimpiadi del 1928, durante le quali si distinse particolarmente. Memorabile la sua partita contro l'Uruguay di Jos\u00e9 Leandro Andrade.\nNonostante non fosse sempre stato titolare fisso in Nazionale, Schiavio fu chiamato dal commissario unico Vittorio Pozzo a ricoprire il ruolo di centravanti alla Coppa del Mondo del 1934 in Italia, visto che Giuseppe Meazza sempre pi\u00f9 spesso giocava da mezzala piuttosto che da centrattacco. Schiavio mise a segno tre reti negli ottavi contro gli , superati per 7-1, e soprattutto realizz\u00f2 a Franti\u0161ek Pl\u00e1ni\u010dka lo storico gol del 2-1 nei supplementari della finale contro la . Termin\u00f2 cos\u00ec la sua carriera azzurra: il suo quindicesimo gol in 21 partite gli aveva valso la Coppa del Mondo. In quella edizione giunse secondo in classifica marcatori dopo Old\u0159ich Nejedl\u00fd che segn\u00f2 5 goal. Riport\u00f2 inoltre le vittorie del 1930 e 1935 nella Coppa Internazionale.\nAllenatore.\nBologna.\nGi\u00e0 allenatore-giocatore del nell'annata 1933-1934 - fece parte di una commissione tecnica composta dagli ex compagni di squadra Pietro Genovesi e Bernardo Perin, in sostituzione dell'esonerato Achille Gama -, abbandonato il calcio giocato non si allontan\u00f2 del tutto dalla sua vecchia squadra, al punto che nel campionato della ripresa postbellica 1945-46 il presidente Renato Dall'Ara gli affid\u00f2, di nuovo in coppia con Pietro Genovesi, la guida tecnica del , in forte crisi. I modesti risultati ottenuti dalla squadra indussero per\u00f2 il presidente a revocare l'incarico ai due ex-campioni, prima della fine del campionato.\nNazionale.\nNegli anni cinquanta la FIGC decise di avvalersi dell'esperienza di Schiavio per la guida della Nazionale. Tra il 1953 e il 1958 quindi l'ex calciatore fu chiamato a far parte delle commissioni tecniche che guidarono la rappresentativa italiana in quegli anni: dapprima con Czeizler e Piola, poi con Marmo, Pasquale, Tentorio e Foni, infine in un'altra commissione allargata a Biancone.\nDopo il calcio.\nTerminata la lunga carriera nel mondo del calcio, Schiavio si dedic\u00f2 a tempo pieno alla sua avviata azienda di abbigliamento, situata in pieno centro storico a Bologna.\n\u00c8 deceduto a Bologna nel 1990 ed \u00e8 sepolto nel Cimitero Monumentale della Certosa di Bologna."}
{"id": "246235", "revid": "125744596", "url": "https://it.wikipedia.org/wiki?curid=246235", "title": "Confederazione Calcistica Italiana", "text": "La Confederazione Calcistica Italiana (C.C.I.) fu una federazione calcistica italiana attiva fra gli anni 1921 e 1922. \nStoria.\nLa Confederazione Calcistica Italiana (C.C.I.) nacque nel luglio 1921 dalla scissione della Federazione Italiana Giuoco Calcio, sotto la spinta delle maggiori societ\u00e0 di calcio del campionato italiano. Queste, infatti, avevano chiesto una riduzione delle squadre partecipanti e Vittorio Pozzo aveva elaborato un progetto in materia, tuttavia rifiutato dalla votazione avvenuta in Federazione, evento che port\u00f2 allo scisma.\nNella stagione 1921-1922 furono perci\u00f2 organizzati due campionati: in quello degli scissionisti della C.C.I. furono disputati due gironi da 12 squadre per la Lega Nord, mentre la F.I.G.C. continuava a mantenere i numerosi raggruppamenti geografici. La potenza economica dei confederati attrasse alcuni piccoli club minori, che vennero inquadrati in una Seconda Divisione, e tutto il calcio del Meridione dove una Lega Sud continu\u00f2 i consueti gironi regionali.\nL\u2019uso terminologico, , mostrava come a differenza della FIGC la struttura della CCI era molto leggera, e non poteva interferire con l\u2019ordinamento interno delle leghe private che la componevano e che godevano di autorit\u00e0 sui propri tornei.\nDopo la vittoria della , e della Novese nel campionato della Federazione, per sanare una situazione in cui da una parte mancava il riconoscimento della FIFA e dall\u2019altra mancavano i soldi, il 26 giugno 1922 si giunse a un riappacificazione, sulla base del Compromesso Colombo, e a un rientro dello scisma, gettando le basi di un campionato che avrebbe portato in meno di un decennio al girone unico, come in molti altri paesi europei."}
{"id": "246236", "revid": "287204", "url": "https://it.wikipedia.org/wiki?curid=246236", "title": "Bonhomme", "text": ""}
{"id": "246238", "revid": "1552438", "url": "https://it.wikipedia.org/wiki?curid=246238", "title": "Sistema (calcio)", "text": "Il sistema (un \"3-4-3\", ma pi\u00f9 precisamente \"3-2-2-3\") \u00e8 un modulo di gioco del calcio detto anche WM in quanto la disposizione in campo dei giocatori ripete idealmente la forma di queste due lettere.\nDa Chapman a Meisl.\nIl sistema \u00e8 uno schema di gioco introdotto negli anni trenta dal tecnico inglese Herbert Chapman, per cui \u00e8 noto anche come \"Chapman system\". Chapman fu per nove anni (dal 1924 al 1934, anno della sua morte) allenatore dell'Arsenal con cui vinse due titoli inglesi ed una coppa nazionale. I successi sportivi dei \"Gunners\" e la versatilit\u00e0 del nuovo modulo rispetto ai vecchi schemi determinarono una sua rapida diffusione nelle isole britanniche.\nChapman diresse anche la nazionale inglese, in un'unica occasione, il 13 maggio 1933, affrontando l'Italia allo Stadio del PNF di Roma (l'incontro termin\u00f2 per 1 - 1 con reti di Ferrari e Bastin). La strada era comunque segnata: il sistema attecch\u00ec e rimase la tattica di gioco stabilmente adottata dall'Inghilterra fino alla fine degli anni cinquanta.\nPer contro, pass\u00f2 molto tempo prima che questa tattica venisse esportata compiutamente nell'Europa continentale. Hugo Meisl, allenatore della nazionale austriaca negli anni tra le due guerre lo adott\u00f2 parzialmente, operando in realt\u00e0 una revisione dello schema inglese. Meisl, che operava in stretto contatto con l'amico e rivale Vittorio Pozzo, all'epoca CT dell'Italia, propose una sintesi tra il \"sistema\" di Chapman e il \"metodo\" di Pozzo, dando il via all'epoca d'oro del cosiddetto \"calcio danubiano\".\nNegli anni a cavallo della seconda guerra mondiale le squadre continentali a mano a mano appresero la versione primigenia del modulo di Chapman e la portarono al successo.\nLe origini: il fuorigioco \"a due\".\nIl \"Kick and Rush\" degli inizi aveva generato la \"Piramide\", da cui era nato il \"Metodo\" la cui evoluzione, tuttavia, port\u00f2 a un impoverimento spettacolare del gioco, con progressiva riduzione del numero di reti. Dunque l'innovazione storica trae origine da un cambiamento del regolamento per quanto riguarda il fuorigioco, avvenuto nel 1925 da parte dell'International Board. Fino ad allora la regola del fuorigioco prevedeva che dovessero esserci tre giocatori tra l'attaccante e la porta: bastava dunque che la squadra difendente facesse avanzare un solo difensore perch\u00e9 scattasse la trappola del fuorigioco.\nNella revisione messa in atto in quell'anno, l'IFAB decise di modificare la regola per favorire un maggior numero di marcature e, in definitiva, lo spettacolo: si pass\u00f2 dal fuorigioco, cosiddetto \"a tre uomini\" a quello \"a due\". Affinch\u00e9 l'attaccante fosse considerato \"in gioco\", dunque, doveva avere tra s\u00e9 e la linea di porta almeno due giocatori avversari (uno dei quali era normalmente il portiere), e non pi\u00f9 tre come in precedenza. La variazione sort\u00ec il suo effetto, e il numero dei goal crebbe considerevolmente.\nL'evoluzione tattica.\nIl dilagare degli attaccanti prodotto da questa regola spinse Chapman a una riflessione: egli ravvis\u00f2 la necessit\u00e0 di bilanciare gioco difensivo ed offensivo e di rafforzare la difesa.\nIl \"sistema\" ideato da Chapman prevedeva diversi radicali cambiamenti rispetto alla \"piramide\" (2-3-5) in precedenza usata universalmente. Il centromediano venne infatti arretrato sulla linea dei difensori. Gli furono assegnati il nome di \"centre back\" ed il compito di opporsi direttamente all'azione del \"centre-forward\" (centravanti) avversario: era nato lo \"stopper\"; i due terzini si allargarono sulle fasce laterali a controllare le ali avversarie. Poich\u00e9 le squadre spesso erano speculari, la marcatura avveniva \"a uomo\" e non pi\u00f9 \"a zona\" come in precedenza.\nPer rinsaldare la linea dei mediani, passati da tre a due, i due interni (o mezze ali), che nella piramide giocavano in linea con gli altri tre attaccanti, vennero arretrati verso il centrocampo. Il loro ruolo mutava: da finalizzatori puri diventavano anzitutto dei \"suggeritori\": giocatori in grado di formare una cerniera tra il reparto arretrato e quello avanzato; erano cio\u00e8 gli uomini in grado di effettuare il cosiddetto \"ultimo passaggio\" all'attaccante lanciato a rete. Il reparto di mezzo si trovava cos\u00ec ad essere costituito da quattro giocatori che formavano un quadrilatero: vi erano i due mediani, pi\u00f9 arretrati, e le due mezze ali a supporto dei tre attaccanti. Il reparto avanzato era costituito dal centravanti (o \"centrattacco\"), e dalle due ali, che avevano compiti strettamente offensivi e solo in seguito inizieranno a diventare pi\u00f9 centrocampisti che attaccanti.\nIl calcio stava entrando nella sua et\u00e0 adulta: si passava dalla tattica del \"kick and run\" (\"calcia e corri\": i difensori effettuavano lanci lunghi per servire la folta schiera degli attaccanti che si avventavano sulla palla) a quello che gli inglesi battezzarono \"carpet football\", il \"calcio sul tappeto\", fondato sul possesso del pallone, sempre giocato rasoterra con numerosi e brevi passaggi ed una manovra costruita con perizia.\nI ruoli andavano definendosi e assumevano l'aspetto che per certi versi conservano tutt'oggi. Soprattutto, il centrocampo diventava la zona nevralgica nella quale si decidevano le sorti della partita.\nIl Sistema in Italia.\nIn Italia si fu a lungo refrattari ad abbandonare il Metodo, che aveva fatto scuola e che, con Vittorio Pozzo, aveva portato la nazionale a due successi mondiali (1934 e 1938) e ad un oro olimpico (1936). Precursore di questa tattica fu l'allenatore Pietro Piselli, che fece giocare la Lazio con il Sistema nella prima stagione a girone unico della Serie A 1929-1930, pur con scarsi risultati. Altre squadre fecero alcuni esperimenti negli anni immediatamente successivi, come il Livorno, l'Udinese e la Fiorentina. Occorrer\u00e0 aspettare la stagione di Serie A 1938-1939 per vedere una nuova squadra giocare col Sistema per tutto il campionato: il Genoa, allenato da William Garbutt. Tuttavia la squadra che raccoglier\u00e0 i maggiori successi sar\u00e0 il Grande Torino che, a partire dalla stagione di Serie A 1941-1942, si schierer\u00e0 col Sistema.\nNel campionato di Serie A 1942-1943 sar\u00e0 la prima squadra \"sistemista\" a vincere uno scudetto. E la serie vincente si protrarr\u00e0 fino al 1949, anno in cui l'intera squadra perir\u00e0 nel disastro aereo di Superga. A partire dagli anni 50 un sempre maggior numero di squadre adotter\u00e0 il Sistema e questo contribuir\u00e0 ad evidenziarne i pregi ma soprattutto i difetti. Verr\u00e0 alla luce il fatto che solo le squadre pi\u00f9 forti possono permettersi di giocare con questa tattica. Le squadre pi\u00f9 deboli, le cosiddette provinciali, adotteranno il \"mezzo-sistema\" o \"catenaccio\" per cercare di limitare i danni, aggiungendo un uomo in pi\u00f9 in difesa. Questa tattica, dapprima osteggiata dalla stampa e da buona parte degli addetti ai lavori, alla lunga si dimostrer\u00e0 pi\u00f9 adatta alle caratteristiche di gioco delle squadre italiane, tanto che, gi\u00e0 all'inizio degli anni sessanta, quasi tutte le squadre abbandoneranno il Sistema.\nL'evoluzione ungherese del Sistema: l'MM.\nLa Grande Ungheria degli anni cinquanta, capace di vincere le Olimpiadi del 1952 e di arrivare in finale nel Campionato del Mondo del 1954, mettendo in mostra un gioco tra i pi\u00f9 spettacolari di sempre, propose una variazione del Sistema WM (o 3-2-2-3): i magiari infatti, agli ordini di Guszt\u00e1v Sebes, passarono a una sorta di 3-2-3-2, meglio noto come MM. La particolarit\u00e0 di questo Sistema consisteva nella possibilit\u00e0 di creare superiorit\u00e0 numerica nella parte offensiva del centrocampo, lasciando molto spazio ai tre rifinitori e, in particolare, a quello centrale. Divenne infatti celebre la locuzione di \"centravanti arretrato\", per riferirsi al ruolo ricoperto da N\u00e1ndor Hidegkuti che agiva in posizione centrale, poco alle spalle delle due punte S\u00e1ndor Kocsis e Ferenc Pusk\u00e1s.\nI numeri del WM.\nIn un'epoca calcistica oramai lontana, quando non esistevano sponsor e maglie personalizzate a seconda del giocatore, veniva solitamente seguita la numerazione tradizionale derivata dalla piramide. Nonostante la regola fosse osservata in maniera alquanto rigida (per es.: 4 per il mediano; 9 per il centravanti; soprattutto l'1 fisso per il portiere), non era raro per un giocatore importante chiedere (ed ottenere) l'assegnazione di un numero \"affezionato\" diverso da quello che rappresentava il suo ruolo.\nLe stesse linee guida venivano seguite dalle squadre che praticavano il \"WM\".\nSquadre che hanno utilizzato il Sistema.\nEcco una lista di squadre che guadagnarono alcuni successi giocando con il sistema:"}
{"id": "246239", "revid": "466539", "url": "https://it.wikipedia.org/wiki?curid=246239", "title": "Luigi Allemandi", "text": " Si laure\u00f2 campione del mondo con la Nazionale italiana nel 1934.\nCarriera.\nGiocatore.\nClub.\nNato in provincia di Cuneo, si trasfer\u00ec in giovane et\u00e0 a Legnano con la famiglia. Cominci\u00f2 la carriera calcistica nei Giovani Calciatori Legnanesi: con il club lombardo partecip\u00f2 al campionato di Promozione 1919-1920 e a quello di Prima Categoria 1920-1921 (eliminatorie Lombardia). Poi pass\u00f2 al , allora club di Prima Divisione, disputando il campionato C.C.I. del 1921-22. Con la squadra lombarda, che arriv\u00f2 in pi\u00f9 occasioni a sfiorare le finali della Lega Nord, riusc\u00ec a mettersi in luce a tal punto da essere acquistato dalla nel 1925.\nIn maglia bianconera, eccellendo in coppia difensiva con Virginio Rosetta e assieme al portiere Gianpiero Combi, stabil\u00ec nella vittoriosa stagione 1925-26 il record d'imbattibilit\u00e0 del calcio italiano (934'), poi superato novant'anni pi\u00f9 tardi da un'altra retroguardia juventina, quella Buffon-Barzagli-Bonucci-Chiellini (974'), e fu convocato per la prima volta in nazionale. Durante il girone finale del campionato successivo venne coinvolto in un episodio di corruzione ai danni della propria squadra in un derby contro i rivali del , per cui fu inizialmente squalificato a vita salvo poi essere amnistiato gi\u00e0 nel 1928, pur avendo professato sempre la propria estraneit\u00e0 ai fatti.\nPrecedentemente allo scandalo in cui venne implicato, fu ingaggiato dall', la squadra per cui faceva il tifo, e poi richiamato in nazionale a sostituire Umberto Caligaris. Con la maglia della nazionale arriv\u00f2 cos\u00ec alla conquista della Coppa del Mondo. In maglia nerazzurra vinse lo scudetto del 1929-30 e fu ceduto alla nel 1935.\nGioc\u00f2 due anni in giallorosso e anche in nazionale, nella quale raggiunse le 24 presenze, alcune delle quali anche da capitano, venendo poi sostituito dal giovane juventino emergente Pietro Rava. Nel 1937 pass\u00f2 per un anno al in Serie B per concludere la carriera da calciatore in massima serie, in qualit\u00e0 di rincalzo, nella , disputandovi due soli incontri.\nNazionale.\nDebutt\u00f2 in Nazionale A il 4 novembre 1925, nella gara amichevole contro la . Il 3 marzo 1929 scese in campo contro la in una gara valida per la Coppa Internazionale, contribuendo in tal modo alla vittoria italiana del trofeo.\nTitolare con i gradi di capitano contro la nella gara valida per le qualificazioni al campionato mondiale di calcio 1934, fu convocato per partecipare alla manifestazione. Gioc\u00f2 titolare tutte e cinque gli incontri giocati dall'Italia, inclusa la finale contro la che diede agli azzurri il primo titolo mondiale.\nDall'ottobre del 1935 divenne capitano della nazionale, contribuendo alla vittoria della Coppa Internazionale 1933-1935. L'ultimo incontro in magli azzurra fu l'amichevole contro la Cecoslovacchia disputata a Genova il 13 dicembre 1936: totalizz\u00f2 cos\u00ec 24 gare in nazionale (9 delle quali con i gradi di capitano), senza mettere a segno reti.\nGioc\u00f2 inoltre due partite con la Nazionale B, debuttandovi il 3 dicembre 1933.\nAllenatore e dirigente.\nNella stagione 1938-39, dopo le due presenze da calciatore, intraprese, in coppia con il direttore tecnico argentino Alfredo Di Franco, l'esperienza di allenatore dei \"biancocelesti\" guidando la Lazio per 12 incontri, di cui 11 in campionato e uno in Coppa Italia.\nFu direttore tecnico dell'Alessandria nella stagione 1955-56, in occasione della partita Livorno-Alessandria (2-1).\nStatistiche.\nAllenatore.\nCronologia delle presenze sulla panchina della Lazio.\nEcco la cronologia completa delle presenze sulla panchina della S. S. Lazio:"}
{"id": "246243", "revid": "287204", "url": "https://it.wikipedia.org/wiki?curid=246243", "title": "Froeningen", "text": ""}
{"id": "246244", "revid": "287204", "url": "https://it.wikipedia.org/wiki?curid=246244", "title": "Knoeringue", "text": ""}
{"id": "246246", "revid": "287204", "url": "https://it.wikipedia.org/wiki?curid=246246", "title": "Koestlach", "text": ""}
{"id": "246247", "revid": "287204", "url": "https://it.wikipedia.org/wiki?curid=246247", "title": "Koetzingue", "text": ""}
{"id": "246249", "revid": "287204", "url": "https://it.wikipedia.org/wiki?curid=246249", "title": "Moernach", "text": ""}
{"id": "246250", "revid": "287204", "url": "https://it.wikipedia.org/wiki?curid=246250", "title": "Voegtlinshoffen", "text": ""}
{"id": "246254", "revid": "1877829", "url": "https://it.wikipedia.org/wiki?curid=246254", "title": "Ammeris", "text": "Il nome di Ammeris \u00e8 riportato solamente da Eusebio di Cesarea nella sua epitome di Manetone, che lo pone come primo faraone della XXVI dinastia. Questo nome non risulta collegabile con nessun nome di sovrano egizio conosciuto attraverso dati archeologici.\nIl fatto che nella lista manetoniana sia indicato come \"l'Etiope\", ha portato a ritenere che Ammeris potesse essere stato un comandante nubiano di Shabaka (XXV dinastia), che l'avrebbe posto al governo della citt\u00e0 di Sais dopo aver sconfitto Bocchoris della XXIV dinastia."}
{"id": "246255", "revid": "339392", "url": "https://it.wikipedia.org/wiki?curid=246255", "title": "C.C.I.", "text": ""}
{"id": "246258", "revid": "599013", "url": "https://it.wikipedia.org/wiki?curid=246258", "title": "Cci", "text": ""}
{"id": "246259", "revid": "2175", "url": "https://it.wikipedia.org/wiki?curid=246259", "title": "Attaques", "text": ""}
{"id": "246263", "revid": "10369", "url": "https://it.wikipedia.org/wiki?curid=246263", "title": "Mandorle dolci", "text": ""}
{"id": "246264", "revid": "533647", "url": "https://it.wikipedia.org/wiki?curid=246264", "title": "Elezione del Presidente della Repubblica Italiana del 1999", "text": "L'elezione del Presidente della Repubblica Italiana del 1999 si svolse il 13 maggio.\nIl presidente uscente \u00e8 Oscar Luigi Scalfaro; risulta eletto, al I scrutinio, Carlo Azeglio Ciampi.\nContesto.\nNell'imminenza dell'elezione il presidente del Consiglio Massimo D'Alema (centro-sinistra) e il leader del centro-destra Silvio Berlusconi si accordano per candidare al Quirinale Carlo Azeglio Ciampi, ministro del tesoro, del bilancio e della programmazione economica.\nCiampi risulta eletto al 1\u00ba scrutinio con 707 voti su 1010 aventi diritto, con 33 in pi\u00f9 del quorum dei due terzi dell'assemblea, ma con ben 180 voti in meno della somma degli elettori dei partiti che lo candidavano. La Lega Nord ha votato Luciano Gasperini. Scalfaro, il cui mandato sarebbe scaduto il 28, si dimette il 15. Ciampi presta giuramento il 18.\nL'elezione.\n13 maggio 1999.\nI scrutinio.\nPer la nomina \u00e8 richiesta una maggioranza dei due terzi dei 1010 membri dell'Assemblea.\nTra i voti dispersi: Franco Marini, Tina Anselmi, Vittorio Cecchi Gori, Achille Occhetto, Antonio Martino, Paolo Cirino Pomicino, Pietro Mitolo, Romano Misserville, Lamberto Dini, Mario Segni, Cesare Romiti, Massimo Moratti, Carlo Rossella, Pino Rauti. Tra le schede nulle sono presenti voti per: Diego Armando Maradona, Antonio Carlos Zago, Walter Veltroni, Roberto Maroni (gli ultimi due non eleggibili perch\u00e9 all'epoca avevano meno di 50 anni).\nRisulta eletto: Carlo Azeglio Ciampi."}
{"id": "246265", "revid": "14894", "url": "https://it.wikipedia.org/wiki?curid=246265", "title": "Jacopo da Varagine", "text": ""}
{"id": "246266", "revid": "79109", "url": "https://it.wikipedia.org/wiki?curid=246266", "title": "Mandorle amare", "text": ""}
{"id": "246267", "revid": "287204", "url": "https://it.wikipedia.org/wiki?curid=246267", "title": "Elliott Carter", "text": "Biografia.\nIn gran parte si form\u00f2 da autodidatta, coltivando eguali interessi sia per la musica che per la filosofia, e pervenne piuttosto tardi ad una scelta di campo. Furono sostanzialmente gli incoraggiamenti di Charles Ives, che lo condussero a studiare composizione presso l'universit\u00e0 di Harvard (Massachusetts), dove ebbe come insegnanti Walter Piston e Gustav Holst. Successivamente si rec\u00f2 a Parigi dove studi\u00f2 con Nadia Boulanger. Rientr\u00f2 negli Stati Uniti nel 1935 e divenne direttore della compagnia di balletto \"Ballet Caravan\".\nDal 1939 al 1941 insegn\u00f2 musica, ma anche fisica, matematica e greco antico al \"St. John's College\" di Annapolis (Maryland).\nDurante la seconda guerra mondiale, Carter fu impiegato presso l\"Office of War Information\", mentre in seguito fu docente di composizione presso il \"Peabody Conservatory\" (1946\u20131948), la \"Columbia University\", il \"Queens College\" di New York (1955-1956), la \"Yale University\" a New Haven (1960-1962), la \"Cornell University\" (dal 1967) e la Juilliard School (dal 1972).\nNel 1967 divenne membro dell\"American Academy of Arts and Letters\", mentre nel 1960 e nel 1973 gli venne assegnato il \"Premio Pulitzer per la musica\".\nLa musica.\nI primi lavori di Elliott Carter denotano influenze di Stravinskij e Paul Hindemith, e possono ascriversi come appartenenti all'estetica neoclassica. Carter fece lunghi e severi studi contrappuntistici, dalla polifonia medievale fino al linguaggio stravinskiano, e questo si nota particolarmente nei lavori giovanili, come ad esempio nel balletto \"Pocohontas\" (1938-1939). Alcune sue musiche del periodo della seconda guerra mondiale sono chiaramente diatoniche, e si riportano ad un lirismo melodico che pu\u00f2 far ricordare quello di autori come Samuel Barber. Curiosamente, Carter abbandon\u00f2 il neoclassicismo pi\u00f9 o meno nello stesso momento in cui l'abbandon\u00f2 pure Stravinskij.\nLa sua musica successiva al 1950 \u00e8 tipicamente atonale e ritmicamente molto complessa (fu proprio a proposito della musica di Carter che venne coniato il termine \u2018'metric modulation'\u2019 per descrivere i frequenti cambiamenti di tempo nei suoi lavori).\nTra i suoi lavori pi\u00f9 noti ci sono le \"Variations for Orchestra\" (1954-1955), il \"Double Concerto\" per clavicembalo, pianoforte e due orchestre da camera (1959-1961), il \"Piano Concerto\" (1967), il quale fu un omaggio per l'ottantacinquesimo compleanno di Igor' F\u00ebdorovi\u010d Stravinskij, il \"Concerto for Orchestra\" (1969), strettamente basato su una poesia di Saint-John Perse, e \"A Symphony of Three Orchestras\" (1976).\nCarter ha inoltre composto cinque quartetti per archi, di cui il secondo ed il terzo ottennero il \"Premio Pulitzer\".\n\"Symphonia: Sum Fluxae Pretium Spei\" (1993-1996) \u00e8 il suo pi\u00f9 grande lavoro orchestrale, di struttura molto complessa ma affascinante nel suo continuo contrastare di livelli timbrici strumentali, dai delicati assolo dei fiati fino ai laceranti \"fortissimo\" con ottoni e percussioni in primo piano.\nIl suo personale sistema compositivo (volto spesso a far derivare tutte le altezze di un brano da un solo accordo \"chiave\", o da una serie di accordi) non impedisce a Carter di muoversi in ambiti decisamente lirici, n\u00e9 di garantire una perfetta intelligibilit\u00e0 del testo cantato, talora anche in modo decisamente \"semplice\". Del resto, nonostante il suo usuale rigore compositivo, Carter occasionalmente sceglie di \"deviare\", di creare delle eccezioni al suo proprio sistema; contrariamente ad autori come Anton Webern, nella musica di Carter non \u00e8 sempre possibile spiegare e giustificare scientificamente ogni nota.\nLa maggior parte della sua musica \u00e8 pubblicata da \"G. Schirmer Inc.\" (fino al 1982), e da \"Boosey &amp; Hawkes\" (dopo il 1982)."}
{"id": "246268", "revid": "842", "url": "https://it.wikipedia.org/wiki?curid=246268", "title": "Color space", "text": ""}
{"id": "246269", "revid": "599013", "url": "https://it.wikipedia.org/wiki?curid=246269", "title": "Br\u00e9xent-Enocq", "text": ""}
{"id": "246270", "revid": "287204", "url": "https://it.wikipedia.org/wiki?curid=246270", "title": "Araneidae", "text": "Gli Araneidi (Araneidae , 1895) sono una famiglia di ragni appartenente all'infraordine Araneomorphae.\nEtimologia.\nIl nome deriva dal latino \"araneus\", cio\u00e8 \"ragno\", in quanto questa \u00e8 considerata la famiglia dei ragni per antonomasia, ed il suffisso \"-idae\", che designa l'appartenenza ad una famiglia.\nCaratteristiche.\nLa caratteristica principale di molte specie di Araneidi \u00e8 la colorazione vivace dell'addome estremamente ampio, che in alcuni ragni tropicali \u00e8 provvisto di protuberanze a spine.\nLe loro 8 zampe presentano 3 unghie appuntite e in molte specie i 4 occhi formano un macro-occhio di forma quadrata.\nComportamento.\nLa maggior parte di questi ragni tesse delle tele, alcune cos\u00ec grandi e resistenti che alcune popolazioni primitive della Papua Nuova Guinea le usano per pescare piccoli pesci. Altre specie hanno sviluppato una tecnica per rendere visibili le loro ragnatele agli uccelli, in modo da evitare che questi ci passino in mezzo distruggendole. Altri Araneidi ancora cacciano la notte senza costruire ragnatele: appesi ad un filo di seta si lasciano penzolare tenendo con le zampe una pallina di sostanza vischiosa che imprigiona gli insetti notturni (soprattutto falene) di passaggio.\nDistribuzione.\nDiffusi in tutto il mondo, anche in ambienti antropici, comprende oltre 3000 specie di piccola e media grandezza (da 0,2 a 4,6\u00a0cm).\nTassonomia.\nUn recente lavoro, Dimitrov et al., 2017, ha valutato approfonditamente i generi appartenenti all'ex-famiglia \"Nephilidae\", stabilendone il trasferimento nella famiglia Araneidae in forma di sottofamiglia: le Nephilinae.\nAttualmente, a novembre 2020, si compone di 178 generi e 3059 specie; per la suddivisione in sottofamiglie si segue quella adottata dall'entomologo Joel Hallan, rivista ed aggiornata:\nDi seguito l'elenco delle 178 specie in ordine alfabetico:"}
{"id": "246271", "revid": "533647", "url": "https://it.wikipedia.org/wiki?curid=246271", "title": "Elezione del Presidente della Repubblica Italiana del 1992", "text": "L'elezione del presidente della Repubblica Italiana del 1992 si \u00e8 svolta tra il 13 e il 25 maggio.\nIl presidente della Repubblica uscente \u00e8 Francesco Cossiga.\nIl 25 maggio risulta eletto al XVI scrutinio Oscar Luigi Scalfaro con 672 voti contro i 75 di Gianfranco Miglio. Cossiga, il cui mandato sarebbe scaduto il 3 luglio, si dimette il 28 aprile. Scalfaro presta giuramento il 28 maggio.\nContesto.\nDopo le elezioni politiche del 5 e 6 aprile 1992, che vedono il ridimensionamento della Democrazia Cristiana e degli altri partiti tradizionali (il Partito Socialista Italiano perde due deputati, ma guadagna 13 senatori), l'ingresso in Parlamento della Lega Nord e la scissione del vecchio Partito Comunista Italiano tra Partito Democratico della Sinistra e Rifondazione Comunista, il 25 aprile, prima di poter cominciare le consultazioni per la formazione del nuovo governo, il presidente Francesco Cossiga rassegna le dimissioni. Il Parlamento in seduta comune \u00e8 convocato dal presidente della Camera Scalfaro per il 13 maggio.\nNei primi tre scrutini, che richiedono la maggioranza qualificata dei due terzi dell'aula, la DC vota il candidato di bandiera Giorgio De Giuseppe, riservandosi di proporre in seguito il proprio candidato ufficiale Arnaldo Forlani; il PDS vota Nilde Iotti; il PSI Giuliano Vassalli e la Lega Nord Gianfranco Miglio. Al IV scrutinio democristiani e socialisti si astengono.\nNel corso del 5\u00ba e del 6\u00ba scrutinio, entrambi avvenuti il 16 maggio 1992, viene lanciata la candidatura di Forlani, che per\u00f2 manca l'elezione rispettivamente di 39 e di 29 voti, a causa soprattutto dei numerosi franchi tiratori democristiani, ma anche dei repubblicani, che votano Spadolini. I 29 voti dall'elezione a presidente della Repubblica mancanti a Forlani al 6\u00ba scrutinio rappresentano tuttora il minimo margine dal quorum ottenuto da un candidato alla fine non eletto. Dietro a tutto ci\u00f2 \u00e8 presente la candidatura sotterranea di Giulio Andreotti, Presidente del Consiglio dei Ministri in carica, sebbene la sua corrente non si esponga a votarlo direttamente, preferendo l'esercizio di un lavoro d'interdizione, in particolare sulla candidatura Forlani, membro del suo stesso partito.\nNegli scrutini successivi si delinea una situazione di stallo, mentre tra i votati appare il nome del presidente della Camera Scalfaro, che ottiene tra i 6 e i 27 voti. Al 9\u00ba scrutinio il PDS abbandona la candidatura di Nilde Iotti. All'11\u00ba il segretario del PSI Bettino Craxi rilancia la candidatura di Giuliano Vassalli a cui il PDS oppone per un solo scrutinio Francesco De Martino, mentre la DC non partecipa alle votazioni; il segretario del MSI Gianfranco Fini d\u00e0 indicazione ai suoi parlamentari di votare Paolo Borsellino, che ottenne in quello scrutinio 47 preferenze, risultando quarto.\nAl 14\u00ba scrutinio, la DC e i partiti laici decidono di appoggiare la candidatura Vassalli, che avrebbe i numeri per essere eletto, ma resta al di sotto del quorum di 158 voti. Contemporaneamente, il PDS tenta di guadagnarsi il favore dei democristiani contrari a Vassalli, candidando Giovanni Conso, un giurista cattolico ex presidente della Corte costituzionale, con successo insufficiente.\nDopo il 15\u00ba scrutinio, il 23 maggio arriva la notizia della strage di Capaci con l'assassinio di Giovanni Falcone e della sua scorta, per cui diviene impraticabile l'emersione della candidatura di Giulio Andreotti, prevista dopo l'affossamento di tutte le altre, essendo giudicata di scarsa presentabilit\u00e0 pubblica la figura del pi\u00f9 volte presidente del Consiglio, in una situazione di emergenza nazionale nella lotta alla mafia.\nLe forze politiche trovano quindi un accordo sull'elezione del presidente della Camera Oscar Luigi Scalfaro, che, al 16\u00ba scrutinio, con 672 voti su , \u00e8 eletto presidente della Repubblica. In previsione della sua elezione, Scalfaro aveva lasciato a presiedere l'assemblea il vicepresidente vicario Stefano Rodot\u00e0, onde evitare il ripetersi di ci\u00f2 che si verific\u00f2 durante le elezioni presidenziali del 1955 quando l'allora Presidente della Camera dei Deputati Giovanni Gronchi presiedette allo spoglio che poi effettivamente lo port\u00f2 ad essere eletto Presidente della Repubblica.\nL'elezione.\n13 maggio 1992.\nI scrutinio.\nPer la nomina \u00e8 richiesta una maggioranza dei due terzi dei 1014 membri dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza dei due terzi dei 1014 membri dell'Assemblea.\nPoich\u00e9 nessun candidato raggiunge il quorum richiesto, si procede al III scrutinio.\n14 maggio 1992.\nIII scrutinio.\nPer la nomina \u00e8 richiesta una maggioranza dei due terzi dei 1014 membri dell'Assemblea.\nPoich\u00e9 nessun candidato raggiunge il quorum richiesto, si procede al IV scrutinio.\n15 maggio 1992.\nIV scrutinio.\nPer la nomina \u00e8 richiesta una maggioranza assoluta dei 1014 membri dell'Assemblea.\nPoich\u00e9 nessun candidato raggiunge il quorum richiesto, si procede al V scrutinio.\n16 maggio 1992.\nV scrutinio.\nPer la nomina \u00e8 richiesta una maggioranza assoluta dei 1014 membri dell'Assemblea.\nPoich\u00e9 nessun candidato raggiunge il quorum richiesto, si procede al VI scrutinio.\nVI scrutinio.\nPer la nomina \u00e8 richiesta una maggioranza assoluta dei 1014 membri dell'Assemblea.\nPoich\u00e9 nessun candidato raggiunge il quorum richiesto, si procede al VII scrutinio.\n17 maggio 1992.\nVII scrutinio.\nPer la nomina \u00e8 richiesta una maggioranza assoluta dei 1014 membri dell'Assemblea.\nPoich\u00e9 nessun candidato raggiunge il quorum richiesto, si procede all'VIII scrutinio.\nVIII scrutinio.\nPer la nomina \u00e8 richiesta una maggioranza assoluta dei 1014 membri dell'Assemblea.\nPoich\u00e9 nessun candidato raggiunge il quorum richiesto, si procede al IX scrutinio.\nIX scrutinio.\nPer la nomina \u00e8 richiesta una maggioranza assoluta dei 1014 membri dell'Assemblea.\nPoich\u00e9 nessun candidato raggiunge il quorum richiesto, si procede al X scrutinio.\n19 maggio 1992.\nX scrutinio.\nPer la nomina \u00e8 richiesta una maggioranza assoluta dei 1014 membri dell'Assemblea.\nPoich\u00e9 nessun candidato raggiunge il quorum richiesto, si procede all'XI scrutinio.\nXI scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al XII scrutinio.\n20 maggio 1992.\nXII scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al XIII scrutinio.\n21 maggio 1992.\nXIII scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al XIV scrutinio.\n22 maggio 1992.\nXIV scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al XV scrutinio.\n23 maggio 1992.\nXV scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al XVI scrutinio.\n25 maggio 1992.\nXVI scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea. \u00c8 l'elezione del Presidente della Repubblica che ha avuto pi\u00f9 votanti, 1002.\nRisulta eletto: Oscar Luigi Scalfaro."}
{"id": "246273", "revid": "2175", "url": "https://it.wikipedia.org/wiki?curid=246273", "title": "Bryas", "text": ""}
{"id": "246275", "revid": "2175", "url": "https://it.wikipedia.org/wiki?curid=246275", "title": "Calotterie", "text": ""}
{"id": "246276", "revid": "125726211", "url": "https://it.wikipedia.org/wiki?curid=246276", "title": "Toy Story - Il mondo dei giocattoli", "text": "Toy Story - Il mondo dei giocattoli (\"Toy Story\") \u00e8 un film d'animazione del 1995, diretto da John Lasseter; prodotto dai Pixar Animation Studios e distribuito dalla Buena Vista International.\nPrimo lungometraggio d'animazione Pixar, nonch\u00e9 il primo film d'animazione realizzato completamente in CGI in assoluto, che fece guadagnare a Lasseter un \"Oscar Speciale\" nel 1996. Il cast vocale \u00e8 composto da Tom Hanks, Tim Allen, Annie Potts, Don Rickles, Wallace Shawn, John Ratzenberger e Jim Varney.\nBasato su una idea originale di Lasseter, Pete Docter, Andrew Stanton e Joe Ranft, la sceneggiatura \u00e8 stata scritta da Stanton stesso, Joss Whedon, Joel Cohen e Alec Sokolow. \n\"Toy Story\" \u00e8 uscito nelle sale del Nord America il 22 novembre 1995 e ha incassato oltre 373 milioni di dollari in tutto il mondo, diventando il secondo film con il maggior incasso del 1995, dietro \"Die Hard - Duri a morire\". Ha anche ricevuto il plauso della critica e detiene un raro punteggio di approvazione del 100% su Rotten Tomatoes. \u00c8 stato elogiato per l'innovazione tecnica dell'animazione 3D, l'arguzia e la raffinatezza tematica della sceneggiatura, della colonna sonora e delle esibizioni vocali (in particolare Hanks e Allen); \u00e8 considerato da molti uno dei migliori film d'animazione mai realizzati. La pellicola ha dato vita all'omonimo franchise, oltre che essere uno dei film di maggior successo mondiale.\nNel 2005 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nIl \"New York Times\" l'ha inserito nella sua lista dei 1000 migliori film di sempre. E nel 2007 l'American Film Institute l'ha inserito al novantanovesimo posto della classifica dei cento migliori film statunitensi di tutti i tempi.\nTrama.\nAndy Davis \u00e8 un bambino che sta giocando con i suoi giocattoli, mentre manca una settimana al trasloco della sua famiglia. Il suo giocattolo preferito \u00e8 Woody, un pupazzo che rappresenta uno sceriffo cowboy in vecchio stile. Il bambino viene chiamato dalla madre, con cui parla dei preparativi per la propria festa di compleanno (che \u00e8 stata anticipata per farla prima del trasloco), e poi va a rimettere Woody sul letto della cameretta; dopo che Andy se ne \u00e8 andato, Woody prende vita e convoca tutti gli altri giocattoli, cio\u00e8 il pupazzo a forma di patata Mr. Potato, il salvadanaio Hamm, il cane a molla Slinky, la pastorella di ceramica Bo Peep con le sue pecore e il dinosauro di plastica Rex, per una riunione. I giocattoli, infatti, vivono con ansia il compleanno del bambino, poich\u00e9 hanno il terrore di essere rimpiazzati da altri nuovi giocattoli. Woody, per tranquillizzare gli amici, manda una pattuglia di soldatini in salotto, dove si nascondono dentro una pianta per spiare la festa comunicando, tramite un walkie-talkie, ci\u00f2 che viene regalato ad Andy. Tutto sembra andare liscio fino a quando la madre di Andy tira fuori da un armadio un regalo a sorpresa; non si riesce a capire che cosa sia a causa prima di un bambino che si \u00e8 messo davanti al capo dei soldatini, bloccandogli la visuale, e poi di Rex che, urtando il tavolino su cui si trova il walkie-talkie, lo fa cadere rompendolo. Quando Woody riesce a sistemarlo, il capo dei soldatini annuncia che Andy sta salendo verso la camera con i propri amici: tutti i giocattoli ritornano ai loro posti immobilizzandosi, mentre Andy butta Woody gi\u00f9 dal letto, mettendo al suo posto il giocattolo misterioso.\nQuando tutti i ragazzini sono usciti dalla stanza, Woody sale sul letto per vedere chi sia il nuovo arrivato: \u00e8 Buzz Lightyear, un giocattolo spaziale super-accessoriato. Appena inizia a parlare con Buzz, Woody si rende conto che esso \u00e8 totalmente ignaro della sua vera natura ed \u00e8 convinto di essere un vero Space Ranger, la cui astronave (in realt\u00e0 la scatola che lo conteneva) sarebbe precipitata per sbaglio sulla Terra e necessiterebbe di essere riparata. Tutti i giocattoli rimangono colpiti dalle sue funzioni e accessori, ma Woody vuole far capire, sia a loro che allo stesso Buzz, che lui non \u00e8 un vero Space Ranger ma solo un giocattolo e che quindi non pu\u00f2 certo volare. Buzz accoglie la sfida: apre le ali, si lancia dal letto urlando \"Verso l'infinito e oltre!\" e comincia a rimbalzare su vari giocattoli nella stanza, dando l'impressione di poterlo fare.\nPassano i giorni e Andy preferisce sempre di pi\u00f9 Buzz a Woody, che si ingelosisce molto. Una sera, il cowboy viene a sapere che Andy andr\u00e0 a cena al Pizza Planet, un locale a tema spaziale, e che la madre gli ha concesso di portare con lui solo uno dei suoi giocattoli. Disposto a tutto pur di riconquistare il suo posto d'onore e certo che Andy prender\u00e0 Buzz, Woody decide di nascondere il rivale in modo che Andy non lo trovi, ma il suo piano va storto: lo sceriffo vorrebbe solamente far cadere Buzz dietro la scrivania, ma finisce per scaraventarlo fuori dalla finestra della camera, facendolo finire nel giardino. Gli altri giocattoli si convincono che Woody volesse eliminare il rivale e si coalizzano per aggredirlo (tutti tranne Bo, Slinky e, per codardia, Rex). L'azione viene per\u00f2 interrotta dall'arrivo di Andy che, non trovando Buzz, decide di portare con s\u00e9 Woody, salvandolo. Nel frattempo, lo Space Ranger sbuca da dove era precipitato e sale sul parafango dell'auto appena prima che parta.\nLungo la strada, Andy e la madre si fermano a fare rifornimento di carburante; in tale occasione Woody prova a chiarirsi e scusarsi con Buzz, ma tra di loro scoppia una rissa e, picchiandosi, i due finiscono fuori dalla macchina, che riparte senza di loro. I due riescono comunque ad arrivare al Pizza Planet intrufolandosi in un furgoncino diretto alla pizzeria che si \u00e8 fermato alla stessa stazione di servizio. Qui Buzz vede un distributore di giocattoli a forma di astronave e ci salta dentro credendo che sia una vera navicella. All'interno fa conoscenza con dei piccoli alieni verdi di gomma. Woody lo raggiunge per evitare che si cacci in altri guai, ma sfortunatamente i due vengono prelevati da Sid Philips, un bambino vicino di casa di Andy dal pessimo carattere che ama distruggere giocattoli per divertimento.\nArrivati a casa di Sid, cercano di fuggire dalla stanza del ragazzino, pullulante di esplosivi e di giocattoli modificati o ri-assemblati in forme grottesche. Alla fine, riescono a uscirne, ma si trovano bloccati da Scud, il feroce cane di Sid, addormentato sulle scale. Per sfuggirgli si separano e Buzz si rifugia in una stanza, dove vede su un televisore la pubblicit\u00e0 del giocattolo di Buzz Lightyear: nel disperato tentativo di capire la verit\u00e0 e di fuggire una volta per tutte dalla casa di Sid, tenta un volo lanciandosi dalla ringhiera delle scale, ma finisce per schiantarsi al suolo rompendosi il braccio sinistro. Messo di fronte alla sua vera natura, Buzz cade in una forte depressione e viene trovato da Hannah, la sorella di Sid, che lo veste con un cappellino fiorito e un grembiule rosa ricamato e lo usa per giocare insieme alle sue bambole, facendogli ricoprire il ruolo della \"signora Nesbitt\".\nWoody, dopo aver recuperato e fatto rinsavire lo Space Ranger, decide di chiamare dalla finestra i suoi vecchi amici giocattoli nella camera di Andy, ormai pronti per il trasloco, per mostrargli che Buzz \u00e8 ancora vivo ed \u00e8 con lui. Purtroppo, per un malinteso, i giocattoli di Andy credono che Woody abbia addirittura eliminato Buzz facendolo a pezzi (in quanto hanno scoperto che quello che Woody agitava dalla finestra era solo il braccio rotto di Buzz, il quale era cos\u00ec di cattivo umore che non voleva farsi vedere), quindi, inorriditi e disgustati, voltano subito le spalle al cowboy ignorando le sue suppliche e gli chiudono la finestra in faccia, impedendo cos\u00ec a lui e allo Space Ranger di tornare a casa. Woody e Buzz vengono quindi abbandonati a loro stessi.\nLa stessa sera Sid riceve per posta un grosso razzo esplosivo, che intende usare per far saltare in aria un giocattolo; non trovando Woody, il ragazzino attacca Buzz al razzo, ma fortunatamente scoppia un temporale, che lo costringe a rimandare il lancio al mattino seguente. Woody, allora, elabora un piano con i giocattoli di Sid dopo aver capito che, pur essendo orripilanti, sono di buon cuore, perch\u00e9 si sono avvicinati a Buzz e gli hanno aggiustato il braccio. Il giorno dopo Woody, sceso in giardino, viene trovato in terra da Sid, che, perplesso, lo pone su un barbecue. Mentre il ragazzino sta per accendere il razzo, Woody inizia ad animarsi e parlare, seguito dagli altri giocattoli, minacciando Sid e avvertendolo che, se da quel momento non smetter\u00e0 di maltrattare giocattoli loro lo sapranno, in quanto vedono tutto, e dicendogli di \"rigare dritto\"; il bambino fugge in preda al terrore. Buzz e Woody fuggono dall'abitazione di Sid giusto in tempo per vedere Andy\npartire verso la sua nuova casa. Woody sale sul camion del trasloco e prende Erre Ci, l'automobile telecomandata di Andy, volendo usarla per recuperare Buzz, ma gli altri giocattoli, vedendolo lanciare Erre Ci in strada, credono che voglia sbarazzarsi di lei e, arrabbiati, lo buttano gi\u00f9 dal mezzo, rendendosi conto dell'errore solo quando \u00e8 troppo tardi. Woody recupera Buzz con Erre Ci, che per\u00f2 esaurisce le batterie, allora i due accendono il razzo che Buzz porta ancora legato alla schiena e si alzano in volo, staccandosi dal razzo appena prima che esso esploda, poi Buzz apre le ali ed inizia a planare, atterrando proprio nell'auto con Andy e la madre.\nQuello stesso Natale, nella nuova casa, Buzz, Woody e tutti gli altri giocattoli si godono la festivit\u00e0, molto pi\u00f9 ottimisti riguardo ai nuovi giocattoli che Andy potrebbe ricevere. Anche questa volta, la pattuglia di soldatini viene mandata in ricognizione per indagare al riguardo; i regali saranno Mrs. Potato, la versione femminile e moglie di Mr. Potato, ed un cucciolo di cane.\nProduzione.\nOrigini.\nJohn Lasseter, animatore presso i Walt Disney Feature Animation, venne contattato nel 1986 da Steve Jobs, il quale aveva acquistato da poco una divisione artistica della LucasFilm (da lui stesso ribattezzata in seguito \"Pixar\") e che era alla ricerca di nuovi membri per dare vita allo studio d'animazione. Lasseter, consapevole dell'enorme potenziale dell'animazione in CGI, scrisse e diresse il cortometraggio \"Tin Toy\" (realizzato con tale tecnologia), premiato con l'Oscar. Ci\u00f2 gli permise di mettersi al lavoro in un lungometraggio pensato interamente in CGI con un budget adeguato.\nSceneggiatura.\nInsieme ai suoi amici/collaboratori Pete Docter, Andrew Stanton e Joe Ranft scrisse il soggetto del nuovo film, supervisionato dalla Disney che si sarebbe occupata di distribuirlo. In seguito vennero contattati Joss Whedon, Alec Sokolow e Joel Cohen per scrivere la sceneggiatura insieme a Stanton. Vennero aggiunti nuovi personaggi, come il dinosauro Rex, e ci fu un drastico cambiamento di enfasi, rendendo lo sceriffo Woody il protagonista, insieme a Buzz Lightyear, mentre all'inizio avrebbe dovuto essere l'antagonista. Prima di essere chiamato \"Buzz Lightyear\" - un'allusione a Buzz Aldrin - ottenne altri nomi come \"\"Lunar Larry\" e \"Tempues from Morph\"\". Alcuni cambiamenti fatti in questo periodo includono la crisi esistenziale di Buzz e una personalit\u00e0 pi\u00f9 \"saggia e protettiva\".\nAnimazione.\n\"Toy Story\" \u00e8 stato completato con un budget di $ 30 milioni e un team di 110 dipendenti. Il regista ha parlato delle sfide dell'animazione al computer nel film: \"Dovevamo rendere tutto pi\u00f9 organico. Ogni filo d'erba doveva essere creato da zero. Abbiamo anche deciso di dare a quell'universo un senso di realismo. Pertanto, le porte sembrano sbattute e i pavimenti sembrano consumati\". Il processo di animazione era basato sugli storyboard creati da Ralph Eggleston e da un gruppo di animatori sotto la sua responsabilit\u00e0 e digitalizzati con l'aiuto del programma \"Avid Media Composer\". In media, sono state impiegate tre ore per completare ciascuna delle 1.560 riprese che compongono l'edizione definitiva del lungometraggio, realizzata attraverso l'utilizzo di 400 modelli matematici al computer. Secondo Lasseter: \"Nell'animazione al computer \u00e8 facile far muovere le cose, ma alla fine il lavoro meticoloso \u00e8 ci\u00f2 che lo fa sembrare reale\".\nDistribuzione.\nData di uscita.\nVenne proiettato in anteprima mondiale il 19 novembre 1995 a Los Angeles. Usc\u00ec nelle sale cinematografiche degli Stati Uniti d'America nel 22 novembre 1995, mentre in Italia usc\u00ec il 22 marzo 1996.\nEdizioni home video.\nIn Italia il film \u00e8 uscito in VHS nel novembre 1996.\nEdizione italiana.\nLa direzione del doppiaggio e i dialoghi italiani sono a cura di Carlo Valli, per conto della \"Cast Doppiaggio srl\". La sonorizzazione, invece, venne affidata alla SEFIT. Il cast italiano si compone di Fabrizio Frizzi nel ruolo di Woody, Massimo Dapporto nel ruolo di Buzz, Cinzia de Carolis, Angelo Nicotra, Piero Tiberi, Renato Cecchetto e Michele Kalamera.\nAccoglienza.\nIncassi.\nAlla sua uscita il 22 novembre 1995, \"Toy Story\" \u00e8 riuscito a incassare pi\u00f9 di 350 milioni di dollari in tutto il mondo.\nAi suoi primi cinque giorni di uscita in patria (nel fine settimana del Ringraziamento) ha guadagnato $ 39,1 milioni. Il film si \u00e8 piazzato al primo posto al botteghino del fine settimana con $ 29,1 milioni e ha mantenuto la posizione numero uno al botteghino nazionale per i due fine settimana successivi. \"Toy Story\" \u00e8 diventato il film con l'incasso pi\u00f9 alto nel Nord America del 1995, battendo \"Batman Forever\", \"Apollo 13\" (interpretato anche da Tom Hanks), \"Pocahontas\", \"Casper\", \"Waterworld\" e \"GoldenEye\". Al momento della sua uscita, era il terzo film d'animazione con il maggior incasso di tutti i tempi, dopo \"Il re leone\" (1994) e \"Aladdin\" (1992). \"Toy Story\" \u00e8 diventato il secondo film con il maggior incasso del 1995, a soli 3 milioni di dollari dietro \"Die Hard - Duri a morire\". Il film ha avuto un incasso lordo di $ 192,5 milioni negli Stati Uniti e in Canada e $ 181,8 milioni nei mercati internazionali dalla sua uscita originale nel 1995 e due riedizioni per un totale di $ 374,4 milioni in tutto il mondo.\nCritica.\n\"Toy Story\" ha un indice di gradimento del 100% basato su 92 recensioni professionali sul sito web Rotten Tomatoes, con una valutazione media di 9/10. Il suo consenso critico recita: \"Divertente in quanto innovativo, \"Toy Story\" ha rinvigorito l'animazione mentre annunciava l'arrivo della Pixar come una forza adatta alle famiglie da non sottovalutare\". Metacritic (che utilizza una media ponderata) ha assegnato a \"Toy Story\" un punteggio di 95 su 100 basato su 26 critici, indicando \"un plauso universale\". Il pubblico intervistato da CinemaScore ha assegnato al film un voto medio \"A\" su una scala da A+ a F.\nParticolare elogio \u00e8 stato offerto per l'animazione 3D del film. Leonard Klady di \"Variety\" ha elogiato la sua \"tecnica sbalorditiva e l'aspetto insolito\" e ha affermato che \"la telecamera gira e zooma in modo vertiginoso che toglie il fiato\". Roger Ebert del \"Chicago Sun-Times\" ha paragonato l'animazione con quella de \"Chi ha incastrato Roger Rabbit\", dicendo che \"entrambi i film smontano l'universo delle immagini cinematografiche e lo rimettono insieme, permettendoci di vedere in un modo nuovo\". A causa dell'animazione creativa del film, Richard Corliss di \"Time\" ha affermato che era \"la commedia pi\u00f9 creativa dell'anno\".\nAnche il cast vocale \u00e8 stato elogiato da vari critici. Susan Wloszczyna di \"USA Today\" ha approvato la selezione di Tom Hanks e Tim Allen per i ruoli principali. Kenneth Turan del \"Los Angeles Times\" ha dichiarato che \"A partire da Tom Hanks, che porta un peso e una credibilit\u00e0 inestimabili a Woody, \"Toy Story\" \u00e8 uno dei film d'animazione con la migliore voce in memoria, con tutti gli attori ... che fanno le loro presenze fortemente sentite\".\nDiversi critici hanno anche riconosciuto la capacit\u00e0 del film di attrarre vari gruppi di et\u00e0. Owen Gleiberman di \"Entertainment Weekly\" ha scritto \"Ha la purezza, l'estatica libera dell'immaginazione, questo \u00e8 il segno distintivo dei pi\u00f9 grandi film per bambini. Ha anche quel tipo di scherzo allusivo caricato a molla che, a volte, solleticano gli adulti ancor pi\u00f9 di quanto non facciano i bambini\".\nNel 1995, \"Toy Story\" si \u00e8 classificato all'ottavo posto nella lista dei \"10 migliori film del 1995\" di \"Time\". Nel 2011, \"Time\" lo ha nominato uno dei \"25 migliori film d'animazione di tutti i tempi\". Si colloca anche al numero 99 nell'elenco della rivista \"Empire\" dei \"500 migliori film di tutti i tempi\" e come \"film d'animazione con il punteggio pi\u00f9 alto\".\nNel 2003, la \"Online Film Critics Society\" ha classificato il film come il pi\u00f9 grande film d'animazione di tutti i tempi. Nel 2007, la \"Visual Effects Society\" ha nominato il film 22\u00b0 nella sua lista dei \"50 film con effetti visivi pi\u00f9 influenti di tutti i tempi\". Il film \u00e8 classificato al 99\u00b0 posto nell'elenco dell\"'American Film Institute\" dei \"100 pi\u00f9 grandi film americani di tutti i tempi\".\n Era uno degli unici due film d'animazione in quella lista, l'altro era \"Biancaneve e i sette nani\" (1937). \u00c8 stato anche il sesto migliore nel genere di animazione nella Top 10 dell\"'American film Institute\".\nIn anni pi\u00f9 recenti, il regista Terry Gilliam ha elogiato il film come \"un'opera geniale. Ha permesso alle persone di capire di cosa trattano i giocattoli. Sono fedeli al proprio personaggio. Ed \u00e8 semplicemente fantastico. Ha una ripresa che \u00e8 sempre bloccata con me quando Buzz Lightyear scopre di essere un giocattolo. \u00c8 seduto su questo pianerottolo in cima alle scale e la telecamera si ritrae e lui \u00e8 una piccola figura minuscola. Due secondi prima era questo ragazzo con un enorme ego... ed \u00e8 sbalorditivo. Lo metterei come uno dei miei primi dieci film, punto\".\nAltri media.\nVideogame.\nEsistono tre videogiochi basati sul film, per le console Sega Mega Drive, Super Nintendo, Game Boy, PlayStation e per il sistema operativo Microsoft Windows. Inoltre, come avviene in molti altri film Disney, anche da questo film \u00e8 stato tratto un \"Libro animato interattivo\" per Microsoft Windows.\nSistemi operativi Linux.\nLa distro del sistema operativo GNU/Linux Debian basa i nomi delle proprie versioni sui nomi dei personaggi di Toy Story. La prima versione rilasciata, \"Buzz\", venne rilasciata il 17 giugno 1996. La decisione di utilizzare tali nomi venne presa da Bruce Perens che, all'epoca, era il Debian Project Leader e stava contemporaneamente lavorando alla Pixar.\nSequel.\n\u00c8 il primo film della serie di \"Toy Story\" e ha dato origine a tre sequel, \"Toy Story 2 - Woody e Buzz alla riscossa\" nel 1999, \"Toy Story 3 - La grande fuga\" nel 2010, e \"Toy Story 4\" nel 2019, oltre a diversi special televisivi e cortometraggi.\n\u00c8 stato inoltre realizzato un film basato sul personaggio di Buzz Lightyear, intitolato \"Buzz Lightyear da Comando Stellare - Si parte!\" (2000), episodio pilota della serie televisiva d'animazione \"Buzz Lightyear da Comando Stellare\" (2000-2001).\nIl 10 dicembre 2020, Disney e Pixar hanno annunciato il film \"Lightyear - La vera storia di Buzz\", un prequel del film che narrer\u00e0 le immaginarie origini dell'umano che ha ispirato la linea di giocattoli di Buzz Lightyear. Il personaggio sar\u00e0 doppiato da Chris Evans e il film uscir\u00e0 il 17 giugno 2022.\nSerie televisiva.\nDopo l'uscita del film a episodio pilota in tre parti del 2000, \u00e8 stata realizzata una serie televisiva d'animazione sul personaggio di Buzz Lightyear, intitolata \"Buzz Lightyear da Comando Stellare\" (2000-2001)."}
{"id": "246277", "revid": "533647", "url": "https://it.wikipedia.org/wiki?curid=246277", "title": "Elezione del Presidente della Repubblica Italiana del 1985", "text": "L'elezione del Presidente della Repubblica Italiana del 1985 si svolse il 24 giugno.\nIl presidente uscente \u00e8 Sandro Pertini; risulta eletto, al I scrutinio, Francesco Cossiga.\nContesto.\nOnde evitare spiacevoli situazioni di stallo gi\u00e0 avvenute in passato, il segretario della DC Ciriaco De Mita avvia le consultazioni tra i partiti prima che il Parlamento in seduta comune si riunisca per l'elezione del presidente della Repubblica. In breve si giunge all'accordo con il segretario del PCI Alessandro Natta sul nome di Francesco Cossiga. Tale candidatura \u00e8 accettata anche dal PSI e dagli altri partiti del \"fronte costituzionale\".\nIl 24 giugno Francesco Cossiga risulta eletto al I scrutinio con 752 voti su 977 (74,3%). Pertini, il cui mandato sarebbe scaduto il 9 luglio, si dimette il 29 giugno e Cossiga presta giuramento il successivo 3 luglio.\nL'elezione.\n24 giugno 1985.\nI scrutinio.\nPer la nomina \u00e8 richiesta una maggioranza dei due terzi dei 1011 membri dell'Assemblea.\nRisulta eletto: Francesco Cossiga."}
{"id": "246278", "revid": "1318658", "url": "https://it.wikipedia.org/wiki?curid=246278", "title": "Nuova congettura di Mersenne", "text": "In matematica, la nuova congettura di Mersenne (o congettura di Bateman, Selfridge e Wagstaff) \u00e8 una congettura riguardante i numeri primi; afferma che per ogni numero naturale dispari \"p\", se almeno due delle seguenti affermazioni sono vere, allora lo sar\u00e0 anche la terza:\nSe \"p\" \u00e8 un numero dispari composto, allora, anche \"2p \u2212 1\" e \"(2p+1)/3\" lo sono. Questa dunque \u00e8 l'unica condizione necessaria per testare valori primi che soddisfino la congettura.\nLa nuova congettura di Mersenne pu\u00f2 essere vista come un tentativo di salvare la congettura di Mersenne (vecchia di oltre un secolo) che si era dimostrata falsa.\nRenaud Lifchitz ha dimostrato che la nuova congettura di Mersenne \u00e8 vera fino a \"12.441.900\" testando sistematicamente tutti i numeri primi per cui \u00e8 noto che vale almeno una delle condizioni. Il suo sito documenta la verifica dei risultati fino a questo numero."}
{"id": "246279", "revid": "533647", "url": "https://it.wikipedia.org/wiki?curid=246279", "title": "Elezione del Presidente della Repubblica Italiana del 1978", "text": "L'elezione del presidente della Repubblica Italiana del 1978 si \u00e8 svolta tra il 29 giugno e l'8 luglio dello stesso anno.\nIl presidente della Repubblica uscente \u00e8 Giovanni Leone, dimessosi il 15 giugno 1978, travolto da accuse poi rivelatesi infondate riguardanti lo scandalo Lockheed (illeciti nell'acquisto da parte dello Stato italiano di velivoli dagli USA) e il cui mandato sarebbe scaduto il 29 dicembre.\nL'elezione del presidente della Repubblica Italiana del 1978, si svolge dal 29 giugno all'8 luglio; \u00e8 l'ottava elezione del capo dello Stato.\nInformazioni generali.\nAl I scrutinio, i partiti maggiori votano i loro candidati di bandiera: la Democrazia Cristiana Guido Gonella, il Partito Socialista Pietro Nenni e il Partito Comunista Giorgio Amendola. Al IV scrutinio, quando \u00e8 sufficiente la met\u00e0 pi\u00f9 uno dei suffragi per risultare eletti, resta in corsa il solo Amendola, mentre democristiani, socialisti, socialdemocratici e repubblicani decidono di astenersi.\nIl 2 luglio il segretario socialista Bettino Craxi propone ufficialmente Sandro Pertini alla DC, che risponde di indicare un nome del partito di maggioranza relativa. Il 3 luglio i repubblicani candidano Ugo La Malfa, senza successo. Il 3 luglio Craxi torna alla carica con la DC per un presidente socialista, indicando altri due nomi (Antonio Giolitti e Giuliano Vassalli).\nSolo dopo quindici scrutini andati a vuoto, di cui dodici con la maggioranza dei parlamentari che si astengono o votano scheda bianca, la pressione dell'opinione pubblica spinge il segretario della DC Benigno Zaccagnini ad accettare la candidatura di Sandro Pertini. Su tale nome si accodano anche gli altri partiti del cosiddetto \"fronte costituzionale\" (PCI, PSDI, PRI, PLI) e Pertini risulta eletto l'8 luglio 1978, al 16\u00ba scrutinio, con 832 voti su 995, corrispondenti all'82,3%, la pi\u00f9 larga maggioranza nella storia della Repubblica Italiana. Pertini presta giuramento il 9 luglio.\nL'elezione.\nI scrutinio.\nPer la nomina \u00e8 richiesta una maggioranza di due terzi dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nTra i voti dispersi sono presenti voti per Giorgio Almirante, Giulio Andreotti, Ines Boffardi, Bernardo D'Arezzo, Francesco De Martino e Amintore Fanfani.\nII scrutinio.\nPer la nomina \u00e8 richiesta una maggioranza di due terzi dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al III scrutinio.\nTra i voti dispersi \u00e8 presente un voto per Giuliano Vassalli.\nIII scrutinio.\nPer la nomina \u00e8 richiesta una maggioranza di due terzi dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al IV scrutinio.\nIV scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al V scrutinio.\nV scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al VI scrutinio.\nVI scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al VII scrutinio.\nVII scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede all'VIII scrutinio.\nVIII scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al IX scrutinio.\nIX scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al X scrutinio.\nX scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede all'XI scrutinio.\nXI scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al XII scrutinio.\nXII scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al XIII scrutinio.\nXIII scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al XIV scrutinio.\nXIV scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al XV scrutinio.\nXV scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nPoich\u00e9 nessun candidato raggiunge il quorum richiesto, si procede al XVI scrutinio.\nXVI scrutinio.\nPer la nomina \u00e8 richiesta una maggioranza assoluta dei 1011 membri dell'Assemblea.\nRisulta eletto: Sandro Pertini."}
{"id": "246280", "revid": "2175", "url": "https://it.wikipedia.org/wiki?curid=246280", "title": "Capelle-l\u00e8s-Boulogne", "text": ""}
