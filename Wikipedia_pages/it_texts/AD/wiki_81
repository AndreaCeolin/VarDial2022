{"id": "244958", "revid": "3732", "url": "https://it.wikipedia.org/wiki?curid=244958", "title": "Bruno Leoni", "text": "Nel campo della filosofia del diritto del XX secolo, Bruno Leoni si inserisce nella tradizione del liberalismo classico. Per le sue idee, il suo nome viene associato ad un modello anti-statalista della societ\u00e0.\nBruno Leoni era il padre della giornalista televisiva Didi Leoni.\nBiografia.\nNato ad Ancona il 26 aprile 1913, Leoni trascorse la sua vita tra Torino (dove visse ed esercit\u00f2 la professione di avvocato), Pavia (nella cui universit\u00e0 insegn\u00f2 dal 1945 sino alla tragica scomparsa, assassinato da un truffatore nel novembre del 1967) e la Sardegna (regione con la quale ebbe profondi legami familiari ed affettivi).\nAllievo di Gioele Solari, di cui fu pure assistente volontario, e collega di Luigi Firpo, nel 1942 divenne professore straordinario di Dottrina dello Stato presso l'ateneo pavese, ma la guerra per qualche anno lo tenne lontano dagli studi e dall'insegnamento. Nel corso del conflitto fece parte di \"A Force\", un'organizzazione segreta alleata incaricata di liberare prigionieri e salvare soldati.\nNel 1945, a guerra finita, Bruno Leoni inizi\u00f2 la sua attivit\u00e0 accademica, insegnando Filosofia del diritto e ricoprendo l'incarico di preside della Facolt\u00e0 di Scienze Politiche (dal 1948 al 1960). Diventa membro della Mont Pelerin Society, un'associazione internazionale di studiosi liberali all'interno della quale ricopre l'incarico di segretario (tra il 1961 e il 1966) e di presidente (nel 1967).\nL'omicidio.\nMor\u00ec prematuramente (a 54 anni) ad Alpignano (Torino), in circostanze tragiche, ucciso nel 1967: un collaboratore del suo studio legale, Osvaldo Quero, di professione tipografo ma che svolgeva amministrazioni di condomini e palazzi, aveva perpetrato truffe e sottrazioni di denaro; quando Leoni se ne accorse e minacci\u00f2 di denunciarlo, l'uomo lo assassin\u00f2 colpendolo ripetutamente alla testa e nascose poi il corpo in un garage, inscenando un sequestro di persona, ma venne subito scoperto. Braccato dalla polizia, cerc\u00f2 di avvelenarsi ingerendo della candeggina a Roma. Sopravvissuto, venne infine condannato a 24 anni di carcere e mor\u00ec nel 1997.\nAlla commemorazione di Leoni, a Pavia, intervenne anche Friedrich von Hayek.\nIntitolazioni.\nAlla sua memoria \u00e8 intitolato l'Istituto Bruno Leoni, centro studi che in occasione del centesimo anniversario della nascita di Bruno Leoni ha proposto l'edizione critica dell'opera omnia.\nPensiero.\nNel secondo dopoguerra, mentre nel mondo intellettuale prevaleva il cosiddetto consenso keynesiano, Leoni criticava la logica dell'intervento pubblico mentre esaltava la superiore razionalit\u00e0 e legittimit\u00e0 degli ordini che emergono dal basso, per effetto del concorso delle volont\u00e0 dei singoli individui.\nFondatore nel 1950 della rivista \"Il Politico\", Leoni svolse ugualmente un'intensa attivit\u00e0 pubblicistica, soprattutto scrivendo corsivi per il quotidiano economico \"Il Sole 24 ORE\". Membro della \u00abMont Pelerin Society\u00bb (di cui fu segretario e poi presidente), lo studioso torinese fu pure molto impegnato nel Centro di Studi Metodologici della citt\u00e0 piemontese e, in seguito, nel Centro di Ricerca e Documentazione \u201cLuigi Einaudi\u201d.\nStudioso poliedrico (giurista e filosofo, ma anche appassionato cultore della scienza politica e della teoria economica, oltre che della storia delle dottrine politiche), nel corso degli anni cinquanta e sessanta Leoni promosse le idee liberali all'interno della cultura italiana: proponendo temi ed autori del liberalismo contemporaneo, ma soprattutto aprendo prospettive ad una concezione della societ\u00e0 centrata sulla propriet\u00e0 privata e il libero mercato. Per comprendere quanto sia stata importante la sua azione tesa a favorire una migliore conoscenza delle tesi pi\u00f9 innovative, \u00e8 sufficiente scorrere l'indice della rivista da lui diretta per molti anni, \"Il Politico\", in cui diede spazio ad autori spesso a quel tempo poco noti, ma destinati a segnare le scienze economiche.\nCon i suoi studi, inoltre, Leoni ha aperto la strada a molti orientamenti: dalla Teoria della scelta pubblica all'Analisi economica del diritto (filoni di ricerca che esaminano la politica ed il diritto con gli strumenti dell'economia), fino all'indagine interdisciplinare di quelle istituzioni \u2013 tra cui il diritto \u2013 che si sviluppano non gi\u00e0 sulla base di decisioni imposte dall'alto, ma grazie ad un'intrinseca capacit\u00e0 di autogenerarsi ed evolvere dal basso.\nDopo la morte, per lungo tempo Bruno Leoni \u00e8 stato quasi dimenticato: soprattutto in Italia. La sua opera pi\u00f9 conosciuta, \"Freedom and the Law\" (pubblicato in lingua inglese nel 1961, ma frutto di lezioni tenute in California nel 1958), \u00e8 stato tradotto in lingua italiana con pi\u00f9 di trent'anni di ritardo. Per alcuni decenni, d'altra parte, il suo pensiero ha suscitato pi\u00f9 attenzioni ed interessi al di l\u00e0 dell'Oceano Atlantico che non nel suo Paese d'origine.\nCi\u00f2 non sorprende se si considera che l'individualismo integrale di Leoni risulta ben poco in sintonia con la cultura europea del suo tempo, mentre al contrario appare vicino alla tradizione civile degli Stati Uniti e soprattutto delle sue correnti pi\u00f9 \"libertarian\". Il liberalismo dell'autore di \"Freedom and the Law\" \u00e8 pervaso da quella cultura anglosassone che egli assimil\u00f2 in profondit\u00e0 grazie all'intensa frequentazione di alcuni tra i maggiori studiosi di quell'universo intellettuale.\nInoltre, egli segu\u00ec sempre con il massimo interesse i protagonisti della Scuola austriaca (Ludwig von Mises e Friedrich von Hayek, soprattutto) che \u2013 anche se europei \u2013 proprio in America hanno scritto alcuni dei loro maggiori contributi e in quel contesto hanno trovato folte schiere di allievi, tra cui bisogna menzionare Murray Rothbard e Israel Kirzner.\nUna filosofia del diritto di taglio individualista.\nIn questo senso, bisogna rilevare che il percorso intellettuale di Bruno Leoni sarebbe stato molto differente senza la Mont Pelerin Society, nei cui convegni egli ebbe l'opportunit\u00e0 di entrare in contatto con intellettuali e scuole di pensiero estranei al clima dominante nell'Italia di allora. Per molti decenni, in effetti, l'associazione fondata da Hayek ha rappresentato un'occasione di scambi e approfondimenti per quanti cercavano interlocutori radicati nella cultura del liberalismo classico.\nPer alcuni decenni dimenticato o quasi in Italia, il pensiero di Leoni ha continuato a vivere \u2013 fuori dei nostri confini \u2013 grazie alle iniziative, ai libri e agli articoli dei suoi amici americani e, oltre a loro, all'interesse che i suoi lavori hanno saputo suscitare nelle nuove generazioni di studiosi liberali.\nA partire dalla met\u00e0 degli anni novanta, per\u00f2, la situazione \u00e8 cambiata sotto pi\u00f9 punti di vista. Grazie soprattutto alla pubblicazione in lingua italiana de \"La libert\u00e0 e la legge\", studiosi di vario orientamento sono tornati a riflettere sulle pagine del giurista torinese, dando vita ad una vera e propria \"riscoperta\" che sta producendo numerosi frutti e grazie alla quale si va finalmente riconoscendo a tale pensatore la sua giusta posizione tra i maggiori scienziati sociali del XX secolo. Oggi in Italia Bruno Leoni non \u00e8 pi\u00f9 considerato semplicisticamente un epigono di Friedrich von Hayek o un semplice ripetitore delle sue tesi.\nIn questo senso, \u00e8 interessante rilevare che perfino intellettuali lontani dalle posizioni liberali e \"libertarian\" di Leoni avvertano sempre pi\u00f9 il carattere innovativo del suo pensiero, che nell'ambito della filosofia del diritto ha saputo offrire una prospettiva alternativa ai modelli kelseniani del normativismo dominante e all'ispirazione socialdemocratica che ancora prevale all'interno delle scienze sociali.\nLa critica a Kelsen.\nIn particolare, mentre nel corso degli ultimi due secoli il diritto \u00e8 stato ripetutamente identificato con la semplice volont\u00e0 degli uomini al potere, uno dei contributi maggiori di Leoni \u00e8 quello di aver indicato un altro modo di guardare alle norme, sforzandosi di cogliere ci\u00f2 che vi \u00e8 oltre la volont\u00e0 dei politici e ben oltre la stessa legislazione. Per questa ragione, oggi si guarda alla teoria di Leoni come ad una radicale alternativa rispetto al normativismo formulato da Hans Kelsen, pi\u00f9 volte criticato dal pensatore torinese.\nQuella di Leoni, per giunta, \u00e8 ancora oggi una proposta teorica talmente liberale da indurre pi\u00f9 di uno studioso a parlare di \"Freedom and the Law\" come di un classico della tradizione \"libertarian\", al cui interno sono racchiuse idee e intuizioni che restiamo ben lontani dall'aver compreso e sviluppato in tutte le loro potenzialit\u00e0.\nAl fine di tenere viva la lezione dell'autore di \"Freedom and the Law\", nel 2003 \u00e8 stato fondato l'Istituto Bruno Leoni, con sedi a Torino e a Milano (animato da Carlo Lottieri, Alberto Mingardi e Carlo Stagnaro), che si propone di affermare, all'interno del dibattito politico-economico, i principii liberali difesi da Leoni stesso e di promuovere la conoscenza del pensiero di Leoni e, in generale, delle teorie liberali e \"libertarian\"."}
{"id": "244961", "revid": "254059", "url": "https://it.wikipedia.org/wiki?curid=244961", "title": "Atollo Gaafu Alif", "text": "L'atollo Gaafu Alif \u00e8 un atollo delle Maldive. \nIsole abitate.\nDhaandhoo, Dhevvadhoo, Dhiyadhoo, Gemanafushi, Kanduhulhudhoo, Kolamaafushi, Kondey, Maamendhoo, Nilandhoo, Vilingili.\nIsole disabitate.\nAraigaiththaa, Baavandhoo, Baberaahuttaa, Bakeiththaa, Beyruhuttaa, Beyrumaddoo, Bihur\u00e9haa, Boaddoo, Bod\u00e9huttaa, Budhiyahuttaa, Dhevvalaabadhoo, Dhevvamaagalaa, Dhig\u00e9maahuttaa, Dhigudhoo, Dhigurah, Dhonhuseenahuttaa, Falhumaafushi, Falhuverrehaa, Farudhulhudhoo, F\u00e9n\u00e9huttaa, Fenrahaa, Fenrahaahuttaa, Funadhoovillingili, Funamaddoo, Galamadhoo, Haagevillaa, Hadahaa, Hagedhoo, Heenamaagalaa, Hirihuttaa, Hithaadhoo, Hithaadhoogalaa, Hulhimendhoo, Hunadhoo, Hurendhoo, Idimaa, Innar\u00e9haa, Kalhehuttaa, Kalhudhir\u00e9haa, Kanduvillingili, Keesseyr\u00e9haa, Kendheraa, Koduhuttaa, Kondeymatheelaabadhoo, Kondeyvillingili, Kudalafari, Kuddoo, Kudh\u00e9bondeyyo, Kudh\u00e9feh\u00e9laa, Kudh\u00e9huttaa, Kureddhoo, Lhossaa, Maadhiguvaru, Maaf\u00e9h\u00e9laa, Maagehuttaa, Maakanaarataa, Maamutaa, Maarandhoo, Maar\u00e9haa, Mahaddhoo, Maththidhoo, Maththur\u00e9haa, M\u00e9dhuburiyaa, M\u00e9dhuhuttaa, Medhur\u00e9haa, Melaimu, Meradhoo, Minimensaa, Munaagala, Munandhoo, Odagallaa, Raaverrehaa, Rinbidhoo, Thinruk\u00e9r\u00e9haa, Uh\u00e9r\u00e9haa, Viligillaa, Vodamulaa.\nIsole turistiche, aeroporti e isole industriali sono considerate disabitate."}
{"id": "244962", "revid": "767487", "url": "https://it.wikipedia.org/wiki?curid=244962", "title": "Skye Sweetnam", "text": "Ha debuttato giovanissima, nel 2003, col primo singolo \"Billy S.\", seguito dall'album d'esordio \"Noise from the Basement\". Tre anni dopo il primo, nel 2007, ne \u00e8 stato pubblicato un secondo, intitolato \"Sound Soldier\". Tutte le sue pubblicazioni sono pubblicate e diffuse dalla Capitol e EMI.\nBiografia.\nNata a Bolton il 5 maggio 1988, un sobborgo della periferia di Toronto, nello stato canadese dell'Ontario, il suo nome \u00e8 stato ispirato dall'isola di Skye in Scozia, dalla quale provengono i suoi antenati. Si \u00e8 fatta notare fin da piccola, prendendo lezioni di danza e canto, imparando a suonare la chitarra e il pianoforte e partecipando a recite scolastiche: a 9 anni ha cominciato a scrivere le sue prime canzoni ed a 12 ha inciso i primi demo.\nLa svolta avviene quando una di queste \u00e8 finita nelle mani di James Robertson, con il quale l'artista ha iniziato a sperimentare e creare nuovi tipi di musica. L'unico obiettivo dei due era di suonare ed essere spontanei, cos\u00ec da questa collaborazione nasce una musica che prende spunto dai pi\u00f9 svariati generi come rock collegiale, pop, una spruzzata di punk, elettronica e colonne sonore di film horror. Questa miscela ha fruttato a Skye un contratto con la Capitol Records, permettendole cos\u00ec nel 2003 di pubblicare il suo singolo d'esordio \"Billy S.\". Il 2004 ha visto la pubblicazione del suo primo album di inediti, \"Noise from the basement\", uscito precisamente il 21 settembre (il 29 ottobre in Italia), anticipato dal singolo \"Tangled Up in Me\".\nDopo aver presentato alcuni brani inediti, tra cui \"Boyhunter\", \"Maekout Song\", \"Ghosts\" e \"Music Is My Boyfriend\", ha registrato il suo secondo album, \"Sound Soldier\", pubblicato il 30 ottobre 2007. Il primo singolo estratto dall'album \u00e8 stato \"Human\", seguito da \"(Let's Get Movin') Into Action\", duetto con Tim Armstrong.\nHa inoltre fatto alcune apparizioni in telefilm come \"Radio Free Rescoe\", \"Switched!\" e \"Il diario di Barbie\"."}
{"id": "244964", "revid": "1776051", "url": "https://it.wikipedia.org/wiki?curid=244964", "title": "Farvagny", "text": "Farvagny (toponimo francese) \u00e8 stato un comune svizzero del Canton Friburgo, nel distretto della Sarine.\nStoria.\nIl comune di Farvagny \u00e8 stato istituito il 1\u00ba gennaio 1996 con la fusione dei comuni soppressi di Farvagny-le-Grand, Farvagny-le-Petit, Grenilles e Posat; il 1\u00ba gennaio 2016 \u00e8 stato accorpato agli altri comuni soppressi di Corpataux-Magnedens, Le Gl\u00e8be, Rossens e Vuisternens-en-Ogoz per formare il nuovo comune di Gibloux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "244971", "revid": "125025747", "url": "https://it.wikipedia.org/wiki?curid=244971", "title": "Montecatini Val di Cecina", "text": "Montecatini Val di Cecina (\"Castrum Montis Leonis\" in Latino) \u00e8 un comune italiano di abitanti della provincia di Pisa in Toscana.\nStoria.\nDalla documentazione storiografica risulta che prima del secolo XI il borgo era chiamato \"Monte Leone\" (\"Castrum Montis Leonis\"), con tale nome compare su una bolla di Pietro, Vescovo di Volterra nel 1099, tale atto rivela che egli esercitava l'autorit\u00e0 civile sul borgo, mentre per quanto riguarda l'ordinamento religioso era soggetto al borgo di Gabbreto.\nNel 1316 a Montecatini Val di Cecina fu combattuta una battaglia tra Pisa e Volterra, in conseguenza della quale i pisani vincitori, imposero ai vinti una convenzione. Nel 1350 Montecatini Val di Cecina \u00e8 dei Belforti, signori di Volterra, che installarono nel castello una forte guarnigione. Nel 1361 Montecatini fu occupato da truppe fiorentine, ma fu restituito a Volterra l'anno seguente, che riprese il borgo con la forza a causa dell'opposizione dei Belforti. Nel 1472 pass\u00f2 sotto il diretto dominio fiorentino, sotto il vicariato della Val di Cecina, con sede a Pomarance. Durante tutto il periodo granducale non emergono eventi di rilievo.\nPare che il borgo seppe evitare la pestilenza del 1630-32, grazie a provvedimenti tempestivi come la chiusura delle mura e l'ingaggio di un cerusico, fu colpita per\u00f2 dai gravi danni economici che derivarono dall'epidemia, che costrinsero alla chiusura delle miniere. Durante il XIX secolo l'attivit\u00e0 di estrazione del rame, praticata fin dall'epoca etrusca, conobbe una forte espansione, quella di Montecatini Val di Cecina divent\u00f2 la pi\u00f9 grande miniera di rame d'Europa. L'attivit\u00e0 mineraria cess\u00f2 comunque nel 1907. Nel 1911 inizi\u00f2 lo sfruttamento dei giacimenti di salgemma da parte della societ\u00e0 belga Solvay, necessario per le produzioni chimiche di Rosignano Solvay.\nNel 1943-44 durante l'occupazione nazista, per la particolare configurazione geografica del suo territorio, molto accidentata e quasi tutta boschiva, il comune Montecatini Val di Cecina fu teatro di significativi episodi della lotta partigiana. Operava in zona la brigata partigiana \u201c\"Otello Gattoli\"\u201d.\nNel referendum del 1946 votarono per la Repubblica 2177 elettori, per la Monarchia 659, e 298 furono le schede bianche. Da segnalare che nelle immediate vicinanze dell'abitato di Montecatini Val di Cecina, si trova una localit\u00e0 detta Camporomano, dove nell'anno 453 dalla fondazione di Roma (301 a.C.) fu combattuta una battaglia che permise ai romani di occupare la citt\u00e0 etrusca di Volterra.\nCultura.\nCinema e teatro.\nNel territorio del Comune di Montecatini Val di Cecina, per il suo paesaggio tipicamente toscano, sono stati girati alcuni film, tra questi:\nGeografia antropica.\nIl comune di Montecatini Val di Cecina \u00e8 composto, oltre dal capoluogo comunale, da numerose frazioni e borgate che popolano la campagna circostante.\nLe frazioni del comune sono:\nI sobborghi La Miniera, Ligia e San Michele costituiscono un'unica entit\u00e0 urbana con il capoluogo comunale.\nEconomia.\nIl territorio di Montecatini Val di Cecina ha avuto fin dall'antichit\u00e0 una forte vocazione mineraria. Con la crisi delle attivit\u00e0 estrattive (soprattutto rame ed alabastro volterrano) ha attraversato un lungo periodo di declino economico e demografico. Oggi le attivit\u00e0 industriali sono legate quasi esclusivamente all'estrazione del salgemma, un settore che ha comunque conosciuto, a partire dagli anni '80, una forte contrazione degli addetti. Registra un stasi il settore dell'agricoltura tradizionale, mentre sono in espansione le produzioni agricole di qualit\u00e0 ed il turismo, in particolare nella formula dell'agriturismo. Nella zona della miniera sono stati installati 11 aerogeneratori da 1500\u00a0kW ciascuno per una potenza totale di 16,5 MW.\nAmministrazione.\nLista Socialista\nAltre informazioni amministrative.\nFino al 1\u00ba marzo 2012 ha fatto parte della Comunit\u00e0 Montana Alta Val di Cecina. Con lo scioglimento di quest'ultima, ha fondato con i comuni di Pomarance e Monteverdi Marittimo l'Unione Montana Alta Val di Cecina."}
{"id": "244978", "revid": "536103", "url": "https://it.wikipedia.org/wiki?curid=244978", "title": "Barocco", "text": "Il Barocco \u00e8 stato un movimento estetico, ideologico e culturale sorto in Italia tra la fine del XVI e l'inizio del XVII secolo, e dall'Italia propagatosi in tutta Europa nel mondo delle arti, della letteratura, della musica, e in numerosi altri ambiti, fino alla met\u00e0 del XVIII secolo. In senso stretto l'espressione viene riferita a una specifica corrente artistica fiorita a Roma tra il terzo e il quarto decennio del XVII secolo e rappresentata in modo eminente dall'opera di Gian Lorenzo Bernini, Francesco Borromini e Pietro da Cortona, con cospicui antefatti nell'opera di alcuni autori tardo-cinquecenteschi, come il Veronese, il Tintoretto e soprattutto i Carracci. Ma lo snodo fondamentale \u00e8 costituito dall'opera di Caravaggio In senso generale il Barocco \u00e8 stato definito una \u201cdenominazione e qualifica dello stile secentesco: dapprima con senso dispregiativo, a indicare opera o forma goffa, pesante, strampalata, soprattutto artificiosa e involuta; oggi come designazione positiva e storica di quella civilt\u00e0 letteraria e artistica (compresa tra il Rinascimento e l\u2019Illu\u00adminismo)\u201d.\nLo storico francese Fernand Braudel individua nell'epoca barocca il punto di massimo irradiamento della civilt\u00e0 italiana, indicando nel Barocco \u201cuna nuova forma di gusto e di cultura, una \u2018civilt\u00e0\u2019 che rivestir\u00e0 l\u2019intera Europa\u201d e dar\u00e0 vita a \u201cuna serie di creazioni moderne\u201d, come l\u2019opera, il teatro moderno e la scienza moderna.\nOrigine del termine.\nIl termine \"barocco\" si riconduce a una duplice origine. Per un verso deriva dal francese \"baroque\", che ricalca il portoghese \"barroco\" e lo spagnolo \"barrueco\", i quali stanno a designare la perla di forma irregolare. In quest'accezione il termine \u00e8 quindi usato per connotare anzitutto una realt\u00e0 fisica e in seconda battuta le sue ricadute estetiche e psicologiche. Fra coloro che impiegarono \"baroque\" in questo senso, si pu\u00f2 ricordare Charles de Brosses, che intorno al 1739 se ne serve per stigmatizzare alcuni innovativi \u2212 e a suo giudizio bizzarri \u2212 elementi architettonici di palazzo Pamphili. \nLe sue prime attestazioni in italiano si riallacciano per\u00f2 a un termine della sillogistica scolastica, \"bar\u00f2co\u201d. In quest'accezione la voce \u00e8 di estrazione colta ed \u00e8 impiegata per designare una realt\u00e0 intellettuale, logica e metafisica. Nel linguaggio della scolastica \u201cbaroco\u201d non \u00e8 che un artificio per memorizzare un modo della seconda figura sillogistica, quello nel quale la premessa maggiore (indicata con la A di \u201cba\u201d) \u00e8 universale affermativa, mentre la premessa minore (indicata con la O di \u201cro\u201d) e la conclusione (indicata con la O di \u201cco\u201d) sono particolari negative. Tale struttura d\u00e0 vita a un ragionamento che pur non essendo falso risulta tuttavia astruso e stravagante (per esempio: tutti gli uomini sono razionali; alcuni animali non sono razionali; alcuni animali non sono uomini). \u201cBaroco\u201d diventa quindi emblema di ragionamento rigoroso nella forma, ma fragile nel contenuto logico, e l\u2019espressione \u201cargomento in baroco\u201d fa il suo ingresso nell'uso italiano come sinonimo di bizzarria logica, tortuoso ragionamento fine a s\u00e9 stesso. \nIn Italia il contatto fra le due accezioni, vale a dire l\u2019applicazione del concetto di \u201c(argomento in) baroco\u201d all'ambito dello stile, si deve a Francesco Milizia, che nel suo \"Dizionario delle belle arti e del disegno\" (1797) scrive: \u201cBarocco \u00e8 il superlativo del bizzarro, l\u2019eccesso del ridicolo. Borromini diede in delirii, ma Guarini, Pozzi, Marchione nella sagrestia di S. Pietro ecc. in barocco\u201d.\nIn ogni caso \u2212 sia che si faccia riferimento alle tre sillabe ba-ro-co usate nella scolastica medievale per indicare un sillogismo della \"seconda figura\" sia che si guardi al francese \"baroque\" (cfr.Dictionnaire de l'Acad\u00e9mie fran\u00e7aise, edizione del 1694) con riferimento ad una perla irregolare (l'italiana \"scaramazza\"), dallo spagnolo \"barueco\" o dal portoghese \"barroco \u2212\" resta evidente l'originario significato derisorio con cui il termine veniva utilizzato. \nL'uso del vocabolo da parte dei critici e degli storici dell'arte risale comunque alla seconda met\u00e0 del Settecento (si veda il gi\u00e0 citato Francesco Milizia). Riferita inizialmente alle arti figurative, l'espressione viene successivamente applicata anche alla letteratura e ad altri ambiti, e verso la fine dell'Ottocento inizia a perdere, almeno parzialmente, la sua connotazione negativa.\nL'elaborazione del concetto.\nLa messa a fuoco della categoria estetico-stilistica e storico-culturale di \u201cbarocco\u201d \u00e8 il frutto di un laborioso processo critico. Il significato di \"barocco\" \u00e8 stato a lungo caratterizzato in senso svalutativo. Ancora agli inizi del Novecento Benedetto Croce asseriva che, a rigore, l'espressione \"arte barocca\" doveva ritenersi contraddittoria. Dell'arte barocca si sottolineava pressoch\u00e9 esclusivamente \"l'esaltazione dei moti fisici e spirituali oltre ogni norma di classica contenutezza, l'ampollosit\u00e0, il desiderio di meravigliare con spettacolose, illusive scenografie e invenzioni stravaganti e inattese\", caratteri che indubbiamente le competono, ma che sono ben lungi dall'esaurirne la natura e la portata. Fra i primi a proporre una decisa rivalutazione del Seicento artistico e delle sue propaggini settecentesche, va segnalato Heinrich W\u00f6lfflin, che gi\u00e0 sul finire del XIX secolo cerc\u00f2 di isolare i caratteri propri del barocco attraverso la loro contrapposizione agli stilemi dell\u2019arte rinascimentale: forme aperte nell\u2019arte barocca contro forme chiuse in quella rinascimentale, profondit\u00e0 contro superficie, dinamismo contro staticit\u00e0, ecc. Non molto pi\u00f9 tardi Werner Weisbach individuava nella sensibilit\u00e0 barocca una nuova, inquieta, visione del mondo, legata ai rivolgimenti religiosi del XVI secolo, Riforma protestante e soprattutto Controriforma cattolica (Giulio Carlo Argan arriver\u00e0 a definire il Barocco \u201cuna rivoluzione culturale in nome dell\u2019ideologia cattolica\u201d); non solo uno stile artistico, dunque, ma un'autentica fase della civilt\u00e0. \nNon \u00e8 mancato chi, come Eugenio d\u2019Ors, ha assegnato all\u2019idea di \u201cbarocco\u201d valore metastorico, ravvisandovi una ricorsiva fase di reazione imaginifica ai periodi di chiaro e razionale equilibrio classico. Quando si usa il termine \"barocco\" per indicare il gusto delle manifestazioni artistiche seicentesche si tende peraltro a porre l'accento su quelle caratterizzate da un'estrosit\u00e0 eccentrica e compiaciuta, spesso ai limiti della bizzarria: non va per\u00f2 dimenticato come anche in tale epoca siano presenti espliciti richiami ai moduli classici e come il linguaggio classico rimanga pur sempre per gli artisti un termine di riferimento.\nMerita poi rilievo l'acquisizione critica secondo cui gli esponenti del mondo barocco, \"in primis\" di quello letterario, avevano piena coscienza del carattere \"moderno\" e innovativo dell'orizzonte stilistico e ideologico che alimentavano, o cui comunque appartenevano. Come scrive Franco Croce, anche se \"nei primi anni del Seicento [...] non assistiamo [...] a una netta contrapposizione tra amanti del presente da un lato [...] e \"laudatores temporis acti\" dall'altro\", in quegli stessi anni \u00e8 tuttavia \"costante la coscienza delle particolari qualit\u00e0 dell'et\u00e0 moderna (siano esse giudicate positive o negative) e differenti sono poi le conseguenze, le scelte del gusto che di volta in volta se ne traggono\".\nLa poetica del Barocco.\nIl Barocco si presenta come affermazione di valori etici ed estetici ben definiti e agevolmente riconoscibili, legati apparentemente in modo eminente, anche se non esclusivo, alla Controriforma cattolica. Si registra, per esempio, una decisa rivalutazione degli elementi realistici, istantanei e particolari nella rappresentazione, ma anche l'attribuzione di uno statuto di dignit\u00e0 e autonomia alla facolt\u00e0 immaginativa, nonch\u00e9 il riconoscimento di un ruolo centrale alla capacit\u00e0 di persuadere. Nell'elaborazione teorica del Barocco grande rilevo viene ad assumere la riflessione sulla \"Poetica\" di Aristotele, che suggerisce nuovi modi di intendere il concetto di imitazione, fino ad assimilarlo a quello di \u201cfinzione\u201d. L'attenzione agli intenti persuasivi dell'attivit\u00e0 creativa conduce inoltre all'affermarsi di un ideale retorico dell'arte, al quale viene informata la ricerca dei pi\u00f9 svariati elementi espressivi e stilistici: l'efflorescenza decorativa, i giochi di luce, l'amplificazione, la torsione, la ricerca dell'arguzia, della sorpresa, la lievitazione del piano semantico e simbolico, ecc.\n\u00c8 stato osservato da pi\u00f9 parti, a partire da Heirich W\u00f6lfflin, come la cultura barocca sia portatrice di un'innovativa apertura al concetto di infinito. Un'infinit\u00e0 positiva (cio\u00e8 non pura e semplice negazione del finito) e posta in stretta relazione con l'intimo dinamismo della realt\u00e0 creativa. Si \u00e8, al riguardo, chiamata in causa l'infinit\u00e0 dei mondi teorizzata da Giordano Bruno: \"Movimento e mutamento non sono segni di imperfezione, perch\u00e9 un universo vivente deve potersi muovere e mutare\"; come scriveva Bruno nel suo \"Dell'infinito, universo e mondi\": \"Non sono fini, termini, margini, muraglia che ne defrodino e suttraggano la infinita copia delle cose... perch\u00e9 dall'infinito sempre nuova copia di materia sottonasce\".\nLa temperie barocca pone \u2212 e si pone \u2212 altres\u00ec angosciosi interrogativi sull'autentico senso dell'esistenza umana, avverte e trasmette l'inquietudine delle cose, un profondo e spesso oscuro senso di instabilit\u00e0, a dispetto della programmatica finalizzazione di ogni aspetto dell'attivit\u00e0 umana, inclusa ogni forma di creativit\u00e0, \"ad maiorem Dei gloriam\", secondo i dettami del Concilio di Trento. L'epoca del Barocco vede agitarsi in s\u00e9 anche le istanze del nuovo sapere scientifico e della sua ricerca, alle cui suggestioni il mondo dell'arte e delle lettere restano tutt'altro che insensibili. N\u00e9 va dimenticata l'elaborazione di nuove, ingegnose, prospettive in campo filosofico e politico.\nIl Barocco si realizza come uno degli ultimi grandi stili unitari europei, pur con le cospicue variazioni che ne caratterizzano il declinarsi all'interno dei diversi paesi.\nArte barocca.\nCome accennato, la nozione di \"barocco\" viene anzitutto applicata all'ambito delle arti figurative, a partire dalle grandi opere architettoniche, scultoree e pittoriche realizzate nella Roma di Urbano VIII da Bernini, Borromini, Pietro da Cortona e numerosi altri artisti loro affini. Uno dei fattori all'origine del linguaggio artistico barocco \u00e8 spesso individuato nel rifiuto delle forme, ormai estenuate, del Manierismo. In tal senso possono essere indicati fra i precursori della sensibilit\u00e0 barocca figure come gli emiliani Annibale, Agostino e Ludovico Carracci o come il lombardo Michelangelo Merisi da Caravaggio.\nNucleo pulsante della nuova sensibilit\u00e0 \u00e8 la tensione dinamica, che si esprime in una ricca gamma di soluzioni stilistiche, vere e proprie costanti della sintassi artistica barocca: l'andamento curvilineo dei corpi architettonici, il sistematico ricorso alla figura bifocale dell'ellisse (contro alla figura monofocale e statica del cerchio), l'adozione della colonna tortile e del frontone \"rotto\", la plastica concitazione delle figure, il rigoglio vaporoso dei drappeggi, la proliferazione dell'ornamento, la dilatazione pittorica delle superfici ecc.\nL'acuto senso della teatralit\u00e0 (come si \u00e8 detto, il teatro moderno vede la luce proprio in quest'epoca) spinge gli artisti a concepire le proprie opere come scenografie drammatiche, ricorrendo a tutti gli espedienti necessari per creare il necessario pathos e suscitare lo stupore del pubblico. Di qui l'immenso repertorio di inganni prospettici e aperture fittizie dello spazio (celeberrimi quelli del Pozzo), moltiplicazioni dei punti di fuga, giochi chiaroscurali, policentrismi della composizione, sia essa architettonica, plastica o pittorica, ecc.\nCon l'irrompere del XVIII secolo il linguaggio stilistico barocco si trasporr\u00e0 nelle forme pi\u00f9 leggere e vaporose (talora anche frivole e leziose) del cosiddetto Barocchetto o Rococ\u00f2.\nLetteratura barocca.\nIn ambito letterario il Barocco si connota soprattutto per la ricerca, ora freddamente intellettualistica ora emotivamente partecipe, dello stupefacente, dell\u2019arguzia concettuale, dell\u2019immagine singolare e dell\u2019analogia inusitata, proposti in un\u2019ardita commistione di sensualismo e ingnegnosit\u00e0 (secondo la celebre formula del Croce).\nGli autori barocchi frequentano con disinvoltura tutti i generi letterari, dal poema alla lirica, dal dramma al romanzo, dalla cronaca di viaggio al saggio erudito, dalla prosa devozionale al trattato teorico, opponendo al contegno tematico e stilistico della letteratura rinascimentale, un coraggioso sperimentalismo. In ambito poetico, per esempio, la rigorosa canonica della tradizione petrarchista, che aveva segnato la produzione lirica del Cinquecento, viene rimodulata, dilatata e infine respinta e trascesa con il disinvolto ampliamento della materia trattata (accanto all'armonia della bellezza si canta il brutto, il deforme, il macabro) e con l\u2019arricchimento degli strumenti espressivi (a partire dalla dilatazione del patrimonio iconico e del repertorio lessicale). Rispetto ai modelli del secolo precedente, la letteratura barocca presenta quindi un\u2019assai maggiore variet\u00e0 nei temi e una pi\u00f9 ampia libert\u00e0 nelle forme.\nLa teoria letteraria barocca sancisce poi l\u2019emancipazione dell\u2019attivit\u00e0 creativa da ogni vincolo di natura estrinseca, non ascrivibile cio\u00e8 alla pura e semplice dimensione estetica. Il primato dell\u2019immaginazione riceve cos\u00ec una formale consacrazione, che dota di solide basi il gusto della meraviglia, dell\u2019arguzia concettuale, della metafora funambolica, della deviazione dalla norma, e gran parte degli altri elementi distintivi della produzione letteraria barocca. Accanto a tali aspetti, e con essi in stretta connessione, la letteratura barocca coltiva un acceso interesse per l\u2019illusorio, il sogno, la metamorfosi, nonch\u00e9 il senso di una studiata teatralit\u00e0, che trova esemplificazione nella figura della \u201cmacchina\u201d (intesa come mirabolante costrutto dell\u2019ingegno).\nPer indicare gli accessi parossistici del concettismo viene a talvolta utilizzato il termine \"barocchismo\".\nMusica barocca.\nCon la formula \"musica barocca\" si fa riferimento a un periodo della storia musicale che oltrepassa in misura notevole i limiti cronologici dell'arte e della letteratura propriamente barocche. L'attivit\u00e0 di molti dei pi\u00f9 celebri musicisti ordinariamente classificati come \"barocchi\" \u2212 da Vivaldi a Bach, da Rameau a Domenico Scarlatti \u2212 si svolge interamente nel XVIII secolo. Altri operano fra la fine del XVII e l'inizio del XVIII. E per converso i compositori attivi nel pieno del Seicento vengono spesso classificati come tardo-rinascimentali o protobarocchi. Fra il fenomeno del Barocco musicale e quello del Barocco artistico e letterario non sussiste pertanto una piena corrispondenza temporale. Del resto, nonostante persista con tenacia nell'uso corrente, l'espressione \"musica barocca\" \u00e8 stata progressivamente accantonata dalla manualistica musicologica in favore di soluzioni pi\u00f9 neutre come, \"musica dell'et\u00e0 barocca\", \"Seicento (o Settecento) musicale\", \"musica del Seicento (o del Settecento)\" e simili.\nLa musica dell'et\u00e0 barocca si articola in un'enorme variet\u00e0 di generi, scuole e correnti, una polivocit\u00e0 che rende alquanto difficile tracciarne un profilo unitario. Un elemento comune si pu\u00f2 indicare nel dominio, pressoch\u00e9 incontrastato, della scrittura contrappuntistica. Sebbene il contrappunto non possa definirsi una tecnica compositiva di ideazione barocca, in tale epoca esso raggiunge le sue espressioni pi\u00f9 ricche e rigorose, culminanti nell\u2019opera di Johann Sebastian Bach. Il gusto barocco della costruzione ingegnosa trova innumerevoli campi d\u2019applicazione anche in ambito musicale. Fra la seconda met\u00e0 del Seicento e la prima met\u00e0 del Settecento giunge, per esempio, a compiuta perfezione il sofisticato meccanismo compositivo della fuga, viene fissata la forma canonica del concerto, vengono poste le basi per lo sviluppo della sonata, ecc.\nTra la fine del Cinquecento e l\u2019inizio del Seicento prende poi forma l\u2019opera, che dalla nativa Italia si propagher\u00e0 rapidamente al resto d\u2019Europa. Nell\u2019opera poesia, musica, danza e arti figurative si danno convegno, animando uno spettacolo totale basato su \u201cdue presupposti imperiosi e tenaci: la dottrina degli affetti e l\u2019idea del meraviglioso\u201d, l\u2019una e l\u2019altra solidi capisaldi della poetica barocca. All\u2019Italia barocca si deve l\u2019invenzione stessa dell\u2019ambiente teatrale moderno, con la sua struttura a emiciclo, i suoi fondali, il sipario, le macchine, ecc.\nAccanto all'opera nasce, ancora una volta in Italia, il genere musicale drammatico dell'oratorio, che conoscer\u00e0 notevole fortuna anche nei principali paesi Europei.\nL\u2019et\u00e0 barocca fu un ricco campo di sperimentazione anche per quanto riguarda gli strumenti musicali: si fissano i principi costruttivi dei moderni strumenti ad arco, si perfezionano strumenti a tastiera come l\u2019organo e il clavicembalo, si realizzano i primi pianoforti.\nTra i portati musicali di primaria importanza dell\u2019et\u00e0 barocca va menzionata la definitiva adozione del temperamento equabile, che segna una svolta decisiva per lo sviluppo del linguaggio musicale occidentale."}
{"id": "244981", "revid": "767487", "url": "https://it.wikipedia.org/wiki?curid=244981", "title": "Marco Masini (album)", "text": "Marco Masini \u00e8 l'album di esordio dell'omonimo cantante italiano, pubblicato nel 1990.\nIl disco contiene la canzone \"Disperato\", vincitrice della sezione \"Novit\u00e0\" del Festival di Sanremo 1990."}
{"id": "244984", "revid": "171091", "url": "https://it.wikipedia.org/wiki?curid=244984", "title": "Riserva naturale Marais", "text": "La riserva naturale del Marais (pron. fr. : - in francese, R\u00e9serve naturelle de Marais) \u00e8 un'area naturale protetta ubicata in Valle d'Aosta, creata nel 1992 e vicina ai comuni di Morgex e di La Salle .\nStoria.\nLa riserva \u00e8 stata istituita con decreto del Presidente della Giunta Regionale n. 156 del 13 febbraio 1992.\nNel 1999 una legge regionale per la valorizzazione dell'area ha stabilito alcune azioni di intervento, poi sottoscritte in un accordo di programma dai comuni di La Salle e Morgex, dalla Comunit\u00e0 montana Valdigne Mont Blanc e dalla Regione Valle d'Aosta: nel 2010 \u00e8 stato realizzato un centro di ricerca concesso al museo regionale di scienze naturali Efisio Noussan, mentre nel 2013 sono stati soppressi con delibera altri interventi ancora da realizzare, tra cui la creazione di un ecomuseo, degli stagni e del centro didattico-ricreativo, del rospodotto, dell'osservatorio subacqueo, nonch\u00e9 degli impianti di fitodepurazione e compostaggio.\nDal 1\u00ba luglio 2015, per effetto della legge regionale 25 maggio 2015, n. 12, le funzioni del Museo regionale di scienze naturali sono state trasferite alla struttura Aree protette dell'Assessorato agricoltura e risorse naturali: da tale data il museo \u00e8 costituito dalla sede espositiva presso il castello di Saint-Pierre e dalla sede operativa presso il centro di ricerca scientifico-naturalistico del Marais.\nTerritorio.\nIl sito comprende un breve tratto di Dora Baltea e della relativa piana alluvionale.\nFauna.\n\u00c8 un'area di sosta per numerose specie di uccelli migratori.\nVi nidificano il germano reale, la gallinella d'acqua e la cannaiola verdognola; tra le specie di passo si segnalano l'airone rosso, l'airone cenerino, il tarabuso."}
{"id": "244986", "revid": "2083096", "url": "https://it.wikipedia.org/wiki?curid=244986", "title": "InCanto tra pianoforte e voce", "text": "InCanto tra pianoforte e voce \u00e8 il settimo album dal vivo del cantautore italiano Claudio Baglioni, pubblicato nel 2001 dalla Cosa edizioni Srl e dalla Pick-Up Produzioni.\nDescrizione.\nAcquistabile inizialmente attraverso lo store on line del cantautore nel corso del 2001, il disco documenta la sua omonima e fortunata tourn\u00e9e nei teatri, dove si \u00e8 esibito con il solo ausilio del pianoforte. Il titolo spezza l'abitudine (non si sa se fosse stata voluta) dei precedenti album dal vivo (compresa la raccolta \"A-Live\"), di intitolarli con la A iniziale.\nTracce.\nTesti di Claudio Baglioni e Antonio Coggio, musiche di Claudio Baglioni.\nCD 2"}
{"id": "244996", "revid": "163662", "url": "https://it.wikipedia.org/wiki?curid=244996", "title": "Dallas", "text": "Dallas \u00e8 una citt\u00e0 dello Stato del Texas. \u00c8 la citt\u00e0 pi\u00f9 popolosa della Dallas-Fort Worth Metroplex, che risulta essere la quarta area metropolitana pi\u00f9 popolosa degli Stati Uniti. La popolazione della citt\u00e0 \u00e8 al nono posto negli Stati Uniti e la terza nel Texas dopo Houston e San Antonio. La maggior parte della citt\u00e0 si trova nella contea di Dallas, di cui \u00e8 capoluogo; tuttavia, alcune sezioni della citt\u00e0 si trovano nelle contee di Collin, Denton, Kaufman e Rockwall. Secondo il censimento del 2018, la citt\u00e0 aveva una popolazione di 1.345.047 abitanti. Le stime dello United States Census Bureau per la popolazione della citt\u00e0 sono aumentate a circa 1.345.000 abitanti a partire dal 1\u00ba luglio 2018.\nDallas \u00e8 una delle citt\u00e0 in pi\u00f9 rapida crescita negli Stati Uniti. Dal 2010 al 2016, Dallas ha registrato la migrazione nazionale netta pi\u00f9 elevata nel paese, superiore a 300.000. Nel complesso, l'area metropolitana di Dallas-Fort Worth ha avuto il secondo pi\u00f9 grande aumento di popolazione tra le aree metropolitane degli Stati Uniti, che ha registrato una popolazione di 7.846.293 unit\u00e0 a partire dal 1\u00ba luglio 2018, con un aumento di 807.000 persone rispetto al censimento del 2010. Situata nel Texas settentrionale, Dallas \u00e8 il nucleo principale della pi\u00f9 grande area metropolitana del Sud e della pi\u00f9 grande area metropolitana interna degli Stati Uniti che non ha collegamenti navigabili con il mare.\nDallas e la vicina Fort Worth si sono sviluppate a causa della costruzione di importanti linee ferroviarie attraverso l'area per consentire l'accesso a cotone, bovini e successivamente petrolio nel Texas settentrionale e orientale. La costruzione dell'Interstate Highway System rafforz\u00f2 l'importanza di Dallas come nodo di trasporto con quattro principali autostrade interstatali convergenti nella citt\u00e0 e un quinto anello interstatale attorno ad esso. Dallas si \u00e8 sviluppata come forte centro industriale e finanziario, nonch\u00e9 importante porto interno, grazie alla convergenza delle principali linee ferroviarie, autostrade interstatali e alla costruzione dell'Aeroporto Internazionale di Dallas-Fort Worth, uno degli aeroporti pi\u00f9 grandi e pi\u00f9 trafficati del mondo.\nDallas \u00e8 classificata come citt\u00e0 globale \"beta (+)\". L'economia di Dallas \u00e8 considerata diversa, con settori dominanti tra cui la difesa, i servizi finanziari, l'informatica, le telecomunicazioni e i trasporti. Serve come quartier generale per 9 aziende di Fortune 500 entro i confini della citt\u00e0. La Dallas-Fort Worth Metroplex ospita altre aziende di Fortune 500 tra cui ExxonMobil (Irving), J. C. Penney (Plano) e American Airlines (Fort Worth). La citt\u00e0 ha una popolazione da una miriade di origini etniche e religiose ed \u00e8 riconosciuta per avere la sesta pi\u00f9 grande popolazione LGBT negli Stati Uniti.\nGeografia fisica.\nTerritorio.\nDallas \u00e8 il capoluogo della contea di Dallas. Parti della citt\u00e0 si estendono nelle vicine contee di Collin, Denton, Kaufman e Rockwall. Secondo lo United States Census Bureau, la citt\u00e0 ha un'area totale di 999.3 km\u00b2, 881.9 km\u00b2 di Dallas sono costituiti da terreno mentre i restanti 117.4 km\u00b2 di cui soni costituiti da acqua. Dallas costituisce un quinto dell'area urbanizzata molto pi\u00f9 grande conosciuta come Dallas-Fort Worth Metroplex, in cui vive un quarto di tutti i texani.\nClima.\nDallas ha un clima subtropicale umido (classificazione dei climi di K\u00f6ppen: Cfa) caratteristico delle Southern Plains degli Stati Uniti. \u00c8 anche continentale, caratterizzato da un intervallo di temperatura annuale relativamente ampio. Situato all'estremit\u00e0 inferiore del Tornado Alley, \u00e8 soggetto a condizioni meteorologiche estreme, tornado e grandinate.\nLe estati a Dallas sono molto calde e umide. Luglio e agosto sono in genere i mesi pi\u00f9 caldi, con un picco medio di 36 \u00b0C e un minimo medio di 25 \u00b0C. Il record assoluto di tutti i tempi \u00e8 di 45 \u00b0C, fissato il 26 e il 27 giugno 1980 durante l'ondata di caldo del 1980 nel vicino Aeroporto Internazionale di Dallas-Fort Worth.\nGli inverni a Dallas sono miti o freschi, con occasionali periodi di freddo. Il mese di gennaio \u00e8 in genere il mese pi\u00f9 freddo, con un picco medio diurno di 14 \u00b0C e un minimo notturno medio di 3 \u00b0C. La normale temperatura media giornaliera a gennaio \u00e8 di 8,3 \u00b0C, ma si possono verificare bruschi cambiamenti di temperatura, poich\u00e9 i forti fronti freddi noti come \"Blue Northers\" attraversano la regione di Dallas, costringendo i massimi diurni sotto i 10 \u00b0C segnare per diversi giorni alla volta e spesso tra giorni con temperature superiori a 27 \u00b0C. L'accumulo di neve \u00e8 visto in citt\u00e0 in circa il 70% delle stagioni invernali, e le nevicate si verificano generalmente 1-2 giorni all'anno per una media stagionale di 3,8 cm. Alcune aree della regione, tuttavia, ricevono pi\u00f9 di questo, mentre altre aree ricevono nevicate trascurabili o del tutto assenti. La temperatura minima record di tutti i tempi all'interno della citt\u00e0 \u00e8 di -19 \u00b0C, impostata il 18 gennaio 1930.\nLa primavera e l'autunno sono stagioni di transizione con clima moderato e piacevole. I fiori selvatici vibranti (come \"lupinus\", \"castilleja\" e altra flora) fioriscono in primavera e vengono piantati lungo le autostrade del Texas. Il tempo di primavera pu\u00f2 essere piuttosto volatile, ma le temperature sono miti. Anche il tempo a Dallas \u00e8 generalmente piacevole da fine settembre a inizio dicembre e in molti giorni invernali. L'autunno porta spesso pi\u00f9 tempeste e minacce a tornado, ma in genere meno numerose e meno severe rispetto a quelle primaverili.\nOgni primavera, i fronti freddi che si spostano a sud dal nord entrano in collisione con l'aria calda e umida che scorre dalla costa del golfo, portando a forti temporali con fulmini, torrenti di pioggia, grandine e, occasionalmente, tornado. Nel corso del tempo, i tornado sono stati probabilmente la pi\u00f9 grande minaccia naturale per la citt\u00e0, in quanto \u00e8 vicino al cuore di Tornado Alley.\nQualche volta ogni inverno a Dallas, l'aria calda e umida proveniente da sud superer\u00e0 l'aria fredda e secca, causando pioggia sopraffusa e interruzioni nella citt\u00e0 se le strade e le autostrade diventano scivolose. Le temperature che raggiungono i 21 \u00b0C si verificano in media per almeno 4 giorni ogni mese invernale. Dallas ha una media di 26 notti all'anno a temperature sotto lo zero, con l'inverno 1999-2000 che ha il record di tutti i tempi con il minor numero di notti gelide, con 14. Durante questo stesso intervallo di 15 anni, la temperatura nella regione \u00e8 scesa solo due volte sotto i -9 \u00b0C, anche se generalmente scender\u00e0 sotto i -7 \u00b0C nella maggior parte (67%) anni. In sintesi, gli estremi e le variazioni del clima invernale sono pi\u00f9 facilmente visibili a Dallas e nel Texas nel suo insieme che lungo le coste del Pacifico e dell'Atlantico, a causa della posizione dello stato all'interno del continente nordamericano. La mancanza di qualsiasi terreno montuoso a nord lo lascia aperto alla spazzata dei sistemi atmosferici artici.\nIl Dipartimento dell'agricoltura degli Stati Uniti colloca Dallas nella Plant Hardiness Zone 8a. Tuttavia, le temperature invernali miti negli ultimi 15-20 anni hanno incoraggiato l'orticoltura di alcune piante sensibili al freddo come le palme \"Washingtonia filifera\" e \"Washingtonia robusta\". Secondo l'American Lung Association, Dallas ha il 12\u00ba inquinamento atmosferico pi\u00f9 alto tra le citt\u00e0 degli Stati Uniti, posizionandosi dietro a Los Angeles e Houston. Gran parte dell'inquinamento atmosferico a Dallas e nell'area circostante proviene da un impianto di incenerimento di materiali pericolosi nella cittadina di Midlothian e da installazioni di cemento nella vicina contea di Ellis.\nIl minimo giornaliero giornaliero a Dallas \u00e8 di 14,1 \u00b0C e il picco medio giornaliero \u00e8 di 24,9 \u00b0C. Dallas riceve circa 955 mm di pioggia all'anno. L'innevamento record per Dallas \u00e8 stato di 28 cm l'11 febbraio 2010.\nStoria.\nPreceduto da migliaia di anni di culture diverse, il popolo Caddo abit\u00f2 l'area di Dallas prima che i coloni spagnoli reclamassero il territorio del Texas nel XVIII secolo come parte del Vicereame della Nuova Spagna. Pi\u00f9 tardi, anche la Francia rivendic\u00f2 l'area, ma non fond\u00f2 mai molti insediamenti.\nNel 1819, il trattato Adams-On\u00eds tra Stati Uniti e Spagna defin\u00ec il Red River come il confine settentrionale della Nuova Spagna, collocando ufficialmente la futura posizione di Dallas all'interno del territorio spagnolo. L'area rimase sotto il dominio spagnolo fino al 1821, quando il Messico dichiar\u00f2 l'indipendenza dalla Spagna e l'area fu considerata parte dello stato messicano di Coahuila y Tejas. Nel 1836, i texani, con una maggioranza di coloni angloamericani, ottennero l'indipendenza dal Messico e formarono la Repubblica del Texas.\nNel 1839, Warren Angus Ferris mapp\u00f2 l'area intorno all'odierna Dallas. John Neely Bryan fond\u00f2 un insediamento permanente vicino al fiume Trinity chiamato Dallas nel 1841. L'origine del nome \u00e8 incerta. Il consenso generale \u00e8 che la citt\u00e0 prende il nome da Dallas, in Scozia, o dal senatore George Mifflin Dallas di Filadelfia, Pennsylvania. Altre teorie potenziali per l'origine includono suo fratello, il commodoro Alexander James Dallas, cos\u00ec come i fratelli Walter R. Dallas o James R. Dallas. La Repubblica del Texas fu annessa dagli Stati Uniti nel 1845 e la contea di Dallas fu istituita l'anno successivo. Dallas \u00e8 stata formalmente incorporata come citt\u00e0 il 2 febbraio 1856.\nCon la costruzione di ferrovie, Dallas divenne un centro commerciale e fu in piena espansione alla fine del XIX secolo. Divenne una citt\u00e0 industriale, attraendo lavoratori dal Texas, dal Sud e dal Midwest. Il Praetorian Building di 15 piani, costruito nel 1909, fu il primo grattacielo a ovest del Mississippi e l'edificio pi\u00f9 alto del Texas per qualche tempo. Ha segnato l'importanza di Dallas come citt\u00e0. Fu costruita una pista per i purosangue e i loro proprietari fondarono il Dallas Jockey Club. I trottatori correvano su una pista a Fort Worth, dove era basato un club di piloti simile. La rapida espansione della popolazione aument\u00f2 la competizione per posti di lavoro e alloggi.\nNel 1921, il presidente messicano \u00c1lvaro Obreg\u00f3n insieme all'ex generale rivoluzionario visit\u00f2 il Mexican Park a Little Mexico nel centro di Dallas; il piccolo parco era all'angolo tra le strade di Akard e Caruth, sito dell'attuale Fairmount Hotel. Il piccolo quartiere di Little Mexico ospitava la popolazione ispanica che era venuta a Dallas a causa di fattori come il sogno americano, migliori condizioni di vita o la rivoluzione messicana.\nIl 22 novembre 1963, il presidente John Fitzgerald Kennedy fu assassinato su Elm Street mentre il suo corteo automobilistico passava attraverso Dealey Plaza, nel centro di Dallas. I due piani superiori dell'edificio da cui il presunto assassino Lee Harvey Oswald spar\u00f2 a Kennedy, il Texas School Book Depository, sono stati trasformati in un museo storico che copre la vita e le realizzazioni dell'ex presidente.\nIl 7 luglio 2016 sono stati sparati diversi colpi a una protesta pacifica nel centro di Dallas, trattenuta contro gli omicidi di due uomini di colore provenienti da altri stati. Il sicario, in seguito identificato come Micah Xavier Johnson, inizi\u00f2 a sparare contro gli agenti di polizia alle 8:58, uccidendo cinque ufficiali e ferendone nove. Anche due passanti rimasero feriti. Questo segn\u00f2 il giorno pi\u00f9 letale per le forze dell'ordine statunitensi dagli attacchi dell'11 settembre. Johnson disse alla polizia durante una situazione di stallo che era arrabbiato per le recenti sparatorie della polizia di uomini di colore e voleva uccidere i bianchi, specialmente gli ufficiali bianchi. Dopo ore di trattative fallite, la polizia fece ricorso a una bomba consegnata da un robot, uccidendo Johnson all'interno dell'El Centro College. La sparatoria accade in un'area degli hotel, ristoranti, aziende e appartamenti residenziali a pochi isolati da Dealey Plaza.\nSociet\u00e0.\nEvoluzione demografica.\nSecondo il censimento del 2010, la popolazione era di 1.197.816 abitanti.\nSecondo gli ultimi dati disponibili del 2018, la citt\u00e0 ha una popolazione di 1.345.047 persone.\nEtnie.\nSecondo il censimento del 2010, la composizione etnica della citt\u00e0 era formata dal 50,7% di bianchi, il 25,0% di afroamericani, lo 0,7% di nativi americani, il 2,9% di asiatici, lo 0,0% di oceaniani, il 18,1% di altre etnie, e il 2,6% di due o pi\u00f9 etnie. Ispanici o latinos di qualunque etnia erano il 42,4% della popolazione.\nCultura.\nIstruzione.\nNella citt\u00e0 sono presenti 337 scuole pubbliche, 89 scuole private, 38 college e 32 biblioteche.\nBiblioteche.\nDallas \u00e8 servita dal sistema dal Dallas Public Library. Esso \u00e8 stato originariamente creato dalla Dallas Federation of Women's Clubs, in particolare dalla Presidente, la signora Henry (May Dickson) Exall. Oggi la biblioteca dispone di 27 sedi in tutta la citt\u00e0, tra cui la J. Erik Jonsson Central Library del Distretto governativo della Downtown.\nScuole.\nLa maggior parte delle persone della citt\u00e0 vivono all'interno del Distretto Scolastico Indipendente di Dallas (Dallas Independent School District), il 12\u00ba distretto scolastico per dimensioni degli Stati Uniti e il secondo (sempre per dimensioni) del Texas. \u00c9 frequentato da 161 000 studenti. Nel 2006 una delle principali scuole del distretto, la School for the Talented and Gifted di Oak Cliff (un borgo di Dallas), \u00e8 stata nominata la migliore scuola pubblica degli Stati Uniti da Newsweek, mantenendo la posizione nel 2007 e nel 2009. Un'altra scuola appartenente al distretto, il Science and Engineering Magnet, ha raggiunto l'ottavo posto nello stesso sondaggio del 2006 e ha raggiunto il secondo posto nella classifica dell'anno successivo.\nMedia.\nDallas possiede numerosi giornali locali, riviste, stazioni televisive e stazioni radio che servono l'agglomerato di Dallas-Fort Worth, il 5 \u00b0 mercato mediatico pi\u00f9 grande degli Stati Uniti. L'Hispanic Broadcasting Corporation (HBC), la pi\u00f9 grande societ\u00e0 del settore delle stazioni radio in lingua spagnola, ha sede a Dallas. Nel 2003 la HBC \u00e8 stata acquistata dalla Univision e cambia nome in Univision Radio Inc.; nonostante questo, le stazioni radio rimangono comunque nella citt\u00e0.\nArte.\nIl distretto artistico nel nord della Downtown \u00e8 sede di diversi incontri ed \u00e8 il pi\u00f9 grande quartiere artistico degli USA.\nCucina.\nDallas \u00e8 nota per il suo barbecue, la cucina autentica messicana e quella Tex-Mex. Un famoso prodotto consumato a Dallas \u00e8 il Margarita.\nEconomia.\nAll'inizio l'economia di Dallas si basava sull'agricoltura e sulla sua posizione privilegiata nelle rotte commerciali dei nativi americani. Nel 1873 vennero costruite pi\u00f9 linee ferroviarie attraverso la citt\u00e0. Nel 1900 la citt\u00e0 divenne il pi\u00f9 grande mercato interno del cotone nel mondo, diventando il leader nel settore della produzione di sgranatrici di cotone. Nel 1930 venne scoperta la presenza di petrolio ad est di Dallas, vicino a Kilgore, in Texas, inserendo la citt\u00e0 al centro del mercato petrolifero della nazione. La scoperta della presenza del petrolio nel Bacino Permiano, nel Panhandle, nella costa del golfo e nell'Oklahoma negli anni successivi hanno ulteriormente consolidato la posizione di Dallas come centro del mercato petrolifero.\nIl Telecom Corridor, situato a Richardson, ospita pi\u00f9 di 5 700 aziende. A Dallas ha sede la Texas Instruments Incorporated, il terzo produttore mondiale di dispositivi elettronici; possiede inoltre centri di produzione, sviluppo e commercializzazione in 3 diversi continenti. Solo presso la sede e le centrali nella citt\u00e0 impiega 10 400 dipendenti. La societ\u00e0 d'ingegneria Jacobs Engineering nell'ottobre 2016 si \u00e8 trasferita da Pasadena a Dallas. Nella citt\u00e0 ha sede la Susan G. Komen for the Cure, la pi\u00f9 grande e pi\u00f9 conosciuta organizzazione contro il cancro al seno negli Stati Uniti. Dal 1931 \u00e8 presente l'Highland Park Village. A Dallas \u00e8 stato costruito il secondo centro commerciale pi\u00f9 grande del Texas, ossia il NorthPark Center, oltre alla Galleria Dallas. Entrambi ricoprono un ruolo importante nel settore turistico della citt\u00e0. Secondo l'elenco annuale \"The Richest People in America\" della rivista Forbes pubblicato il 21 settembre 2011 la citt\u00e0 stessa ospita 17 miliardari, 3 in pi\u00f9 rispetto al 2009. Nel 2009 era la sesta citt\u00e0 al mondo per numero di miliardari.\nInfrastrutture e trasporti.\nLa citt\u00e0 \u00e8 servita da 2 aeroporti: l'Aeroporto Internazionale di Dallas-Fort Worth e il Love. La citt\u00e0 dispone anche di una rete metrotranviaria, una linea tranviaria classica, una linea tranviaria esercitata con vetture storiche e di un servizio ferroviario suburbano denominato Trinity Railway Express.\nTra le opere pubbliche pi\u00f9 recenti si segnala il Margaret Hunt Hill Bridge, sul fiume Trinity, progettato dall'architetto Calatrava e inaugurato nel 2012, a cui si aggiunge l'High Five Interchange, un notevole intersezione a livelli sfalsati che si sviluppa su cinque livelli.\nSport.\nDallas \u00e8 rappresentata in tutte le principali leghe professionistiche statunitensi:\nDa segnalare anche la presenza di uno dei centri della WOGA, famoso team della ginnastica artistica a livello mondiale."}
{"id": "244997", "revid": "110157", "url": "https://it.wikipedia.org/wiki?curid=244997", "title": "Pont-en-Ogoz", "text": "Pont-en-Ogoz (toponimo francese) \u00e8 un comune svizzero di 1\u00a0807 abitanti del Canton Friburgo, nel distretto della Gruy\u00e8re.\nGeografia fisica.\nPont-en-Ogoz \u00e8 affacciato sul lago della Gruy\u00e8re.\nStoria.\nGi\u00e0 comune autonomo che comprendeva anche la frazione di Le Bry, nel 1970 era stato accorpato all'altro comune soppresso di Villars-d'Avry per formare il nuovo comune di Le Bry, il quale a sua volta il 1\u00ba gennaio 2003 \u00e8 stato accorpato agli altri comuni soppressi di Avry-devant-Pont e Gumefens per formare un comune nuovamente chiamato Pont-en-Ogoz e del quale Avry-devant-Pont \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Pont-en-Ogoz sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "244998", "revid": "1522738", "url": "https://it.wikipedia.org/wiki?curid=244998", "title": "Genocidio armeno", "text": "Con il termine genocidio armeno, talvolta olocausto degli armeni o massacro degli armeni, si indicano le deportazioni ed eliminazioni di armeni perpetrate dall'Impero ottomano tra il 1915 e il 1916, che causarono circa 1,5 milioni di morti. Tale genocidio viene commemorato dagli armeni il 24 aprile.\nGli armeni usano l'espressione \"Medz Yeghern\" (in lingua armena \u0544\u0565\u056e \u0535\u0572\u0565\u057c\u0576, \"grande crimine\") o \u0540\u0561\u0575\u0578\u0581 \u0551\u0565\u0572\u0561\u057d\u057a\u0561\u0576\u0578\u0582\u0569\u056b\u0582\u0576 (\"Hayoc' C'e\u0121aspanowt'yown\"), mentre in turco esso viene indicato come \"Ermeni Soyk\u0131r\u0131m\u0131\" \"genocidio armeno\", a cui talvolta viene anteposta la parola \"s\u00f6zde\" (\"cosiddetto\"), oppure \"Ermeni Tehciri\" \"deportazioni armene\".\nNello stesso periodo storico l'Impero Ottomano aveva condotto (o almeno tollerato) attacchi simili contro altre etnie (come gli assiri e i greci), e per questo alcuni studiosi credono che ci fosse un progetto di sterminio.\nAltri storici, come Bernard Lewis, Stanford Shaw e Guenter Lewy negano invece che si possa associare il termine genocidio a quegli eventi.\nSul piano internazionale, trenta stati hanno ufficialmente riconosciuto come genocidio gli eventi descritti.\nStoria.\nAntefatti.\nNegli anni 1894-1897 c'era stata una campagna contro gli armeni condotta dal sultano ottomano Abdul-Hamid II (i cosiddetti massacri hamidiani).\nIl genocidio.\nNel periodo antecedente alla Prima guerra mondiale, nell'Impero ottomano si era affermato il governo dei \u00abGiovani Turchi\u00bb. Essi temevano che gli armeni potessero allearsi con i russi, di cui erano nemici.\nNell'anno 1909 si registr\u00f2 uno sterminio di almeno 30.000 persone nella regione della Cilicia. Nel 1913, il Comitato di Unione e Progresso fond\u00f2 l'\"Organizzazione speciale\" (turco: Te\u015fkil\u00e2t-\u0131 Mahsusa). Pi\u00f9 tardi nel 1914, il governo ottomano prese la decisione di rilasciare i criminali dalle carceri centrali che rappresentarono in seguito gli elementi centrali di questa organizzazione speciale di recente formazione. A poco a poco, dalla fine del 1914 all'inizio del 1915, centinaia, poi migliaia di prigionieri furono liberati per formare i membri di questa organizzazione. Successivamente, furono incaricati di scortare i convogli di deportati armeni. \nIl genocidio vero e proprio fu scatenato nel 1915, in seguito all'approvazione della legge Tehcir del 29 maggio 1915, che autorizz\u00f2 la deportazione della popolazione armena dell'Impero ottomano. Secondo Andrea Riccardi un elemento determinante fu la proclamazione del \"jih\u0101d\" da parte del sultano-califfo Maometto V il 14 novembre 1914. Lo storico inglese Arnold J. Toynbee ritiene invece che quello dei Giovani Turchi, gruppo in cui militava anche Atat\u00fcrk e che di fatto condusse la guerra, fosse un gruppo caratterizzato da elementi pi\u00f9 nazionalisti che islamici.\nAllo scoppio della prima guerra mondiale molti armeni disertarono, e battaglioni armeni dell'esercito russo cominciarono a reclutare fra le loro file armeni che prima avevano militato nell'esercito ottomano. La citt\u00e0 di Van venne conquistata da queste truppe, che intendevano cederla poi ai russi. Intanto, l'esercito francese finanziava e armava a sua volta gli armeni, incitandoli alla rivolta contro il nascente potere repubblicano. Nella notte tra il 23 e il 24 aprile 1915 vennero eseguiti i primi arresti tra l'\u00e9lite armena di Costantinopoli. L'operazione continu\u00f2 l'indomani e nei giorni seguenti. In un solo mese, pi\u00f9 di mille intellettuali armeni, tra cui giornalisti, scrittori, poeti e perfino delegati al parlamento furono deportati verso l'interno dell'Anatolia e massacrati lungo la strada. Friedrich Bronsart von Schellendorf, tedesco e Maggiore Generale dell'Impero ottomano, nell'ottica degli stretti rapporti che questi ultimi avevano con l'Impero tedesco, viene dipinto come \"l'iniziatore del regime delle deportazioni armene\".\nArresti e deportazioni furono compiuti in massima parte dai \u00abGiovani Turchi\u00bb. Nelle marce della morte, che coinvolsero 1.200.000 persone, centinaia di migliaia morirono per fame, malattia o sfinimento. Queste marce furono organizzate con la supervisione di ufficiali dell'esercito tedesco in collegamento con l'esercito turco, secondo le alleanze tra Germania e Impero ottomano e si possono considerare come \"prova generale\" ante litteram delle pi\u00f9 note marce della morte perpetrate dai nazisti ai danni dei deportati nei propri lager durante la Seconda guerra mondiale. Altre centinaia di migliaia furono massacrate dalla milizia curda e dall'esercito turco. Le fotografie di Armin T. Wegner sono la testimonianza di quei fatti.\nMalgrado le controversie storico-politiche, un ampio ventaglio di analisti concorda nel qualificare questo accadimento come il primo genocidio moderno, e soprattutto molte fonti occidentali enfatizzano la \"scientifica\" programmazione delle esecuzioni.\nChi si oppone all'associazione del termine genocidio sostiene che non esistesse, da parte dello Stato turco, un progetto di sterminio nei confronti della popolazione armena; vi era piuttosto l'intento da parte degli Ottomani di impedire agli armeni di unirsi all'esercito russo, ricollocandoli in Siria, nel periodo in cui russi e battaglioni armeni stavano avanzando in Turchia. Viene anche fatto notare che gli Armeni commisero atrocit\u00e0 nei confronti delle popolazioni musulmane nei territori caduti sotto il loro controllo.\nDopo che gli Ottomani persero la guerra, l'Alta Commissione Britannica trasse in arresto 144 alti ufficiali turchi e li condusse a Malta per inquisirli riguardo al genocidio. Non vennero tuttavia trovate prove che vi fosse una volont\u00e0 di sterminio da parte delle autorit\u00e0 o dell'esercito turco, e dunque tutti gli ufficiali vennero rilasciati. Vi sono tuttavia molte prove che l'\u00e9lite ottomana volesse eliminare la popolazione armena: ad esempio, l'ambasciatore Morgenthau ricord\u00f2 nelle sue memorie che il Ministro dell'Interno, Tallat Pasci\u00e0, gli disse in un'occasione: \u00abCi siamo liberati di tre quarti degli armeni\u2026 L\u2019odio tra armeni e turchi \u00e8 cos\u00ec grande che dobbiamo farla finita con loro, altrimenti si vendicheranno su di noi\u00bb.\nIl genocidio armeno caus\u00f2 circa 1,5 milioni di morti. Le fonti turche tendono a minimizzare la cifra.\nSecondo il Patriarcato armeno di Costantinopoli, nel 1914 gli Armeni anatolici andavano da un minimo di 1.845.000 ad un massimo di 2.100.000.\nLo storico Arnold J. Toynbee, che fu ufficiale dell'intelligence britannica in Anatolia nella prima guerra mondiale, stima in 1.800.000 il numero complessivo degli Armeni di quel paese. L'Enciclopedia Britannica indica come probabile il numero di 1.750.000.\nToynbee ritiene che i morti furono 1.200.000. Gli storici stimano che la cifra vari fra i 1.200.000 e 2.000.000 di morti, ma il totale di 1.500.000 \u00e8 quello pi\u00f9 diffuso e comunemente accettato.\nRiconoscimento del genocidio.\nLa maggior parte degli storici tende a considerare le motivazioni addotte dai \"Giovani Turchi\" come propaganda, e a sottolinearne il progetto politico mirante alla creazione in Anatolia di uno stato turco etnicamente omogeneo. Altri studiosi, sostenendo l'inesistenza di un progetto di genocidio, richiamano l'attenzione sul fatto che non tutti i numerosi armeni d'Istanbul furono coinvolti nel massacro e che non fu approntato un piano sistematico di eliminazione paragonabile a quello messo in pratica dai nazisti contro gli ebrei durante la Seconda guerra mondiale. Questa la tesi sostenuta, tra gli altri, da Guenter Lewy. A questo proposito lo studioso armeno Boghos Levon Zekiyan spiega che la persecuzione degli armeni di Istanbul fu solo il punto di partenza delle milizie turche, destinato a colpire esclusivamente gli intellettuali, le menti pensanti: l'obiettivo della deportazione riguardava non tanto gli Armeni in quanto componente etnica, ma piuttosto gli Armeni come componente territoriale dell'Anatolia, nel quadro del progetto detto della Grande Turchia (o del panturchismo). Boghos Levon Zekiyan sottolinea che \"gli armeni residenti nella capitale erano estranei alla legge di deportazione, ovviamente per un riguardo alle missioni diplomatiche straniere\" mentre in Anatolia \"un'operazione cos\u00ec ampia era facilitata nell'esecuzione dallo stato di guerra in cui si trovava impegnata tutta l'Europa\".\nIl governo turco rifiuta di riconoscere il genocidio ai danni degli armeni ed \u00e8 questa una delle cause di tensione tra Unione europea e Turchia e anche con la Santa Sede. Una legge francese punisce con il carcere la negazione del genocidio armeno. Per converso, gi\u00e0 da tempo la magistratura turca punisce con l'arresto e la reclusione fino a tre anni il nominare in pubblico l'esistenza del genocidio degli armeni in quanto gesto anti-patriottico. In tale denuncia, poi ritirata, \u00e8 incappato lo scrittore turco Orhan Pamuk, a seguito di un'intervista a un giornale svizzero in cui accennava al fenomeno.\nLo storico turco Taner Ak\u00e7am, il primo a parlare apertamente di genocidio, fu arrestato nel 1976 e condannato a dieci anni di reclusione per i suoi scritti; l'anno successivo riusc\u00ec a fuggire e a rifugiarsi in Germania; lavora negli Stati Uniti d'America, presso lo Strassler Family Center for Holocaust and Genocide Studies della Clark University, dopo essere stato Visiting Associate Professor of History alla University of Minnesota.\nLa presa di posizione vaticana.\nIl 12 aprile 2015 papa Francesco riferendosi agli avvenimenti ha parlato esplicitamente di genocidio, citando una dichiarazione del 2001 di papa Giovanni Paolo II e del patriarca armeno, in occasione della messa di commemorazione del centenario in San Pietro, dichiarando che quello armeno \u00abgeneralmente viene definito come il primo genocidio del XX secolo\u00bb. Il papa ha denunciato il genocidio come una delle tante persecuzioni ai danni di cristiani che \"vengono pubblicamente e atrocemente uccisi - decapitati, crocifissi, bruciati vivi -, oppure costretti ad abbandonare la loro terra\". In risposta, il governo turco ha immediatamente convocato il nunzio apostolico ad Ankara e ritirato l'ambasciatore presso la Santa Sede in segno di protesta. Per analoghi motivi, nello specifico una mozione del parlamento austriaco che riconosce il genocidio, \u00e8 stato richiamato anche l'ambasciatore turco a Vienna. La dichiarazione ha anche suscitato una forte reazione del presidente turco Recep Tayyip Erdo\u011fan che il 14 aprile 2015 ha ammonito Papa Francesco affermando che \u00abquando i politici e i religiosi si fanno carico del lavoro degli storici non dicono delle verit\u00e0, ma delle stupidaggini\u00bb. Nel giugno 2016 Bergoglio, durante il viaggio in Armenia, utilizza nuovamente il termine \"genocidio\" scatenando la dura reazione del vice primo ministro turco Nurettin Canikli. Come emerso recentemente dalle carte adesso consultabili dell'archivio segreto vaticano, la Santa Sede non ha fatto altro che rendere pi\u00f9 esplicita quella che \u00e8 sempre stata la sua posizione sulla vicenda poich\u00e9 ha fin dal principio tentato di opporsi a questo sterminio: ne abbiamo testimonianza grazie alle lettere del legato apostolico di Costantinopoli e dei vari nunzi apostolici, fra i quali il futuro Pio XII (Eugenio Pacelli) che rivelano un'opera incessante in favore del popolo armeno. Anche l'ex presidente statunitense Barack Obama \u00abha pi\u00f9 volte riconosciuto come un fatto storico che 1,5 milioni di armeni furono massacrati negli ultimi giorni dell'Impero ottomano e che un pieno, franco e giusto riconoscimento dei fatti \u00e8 nell'interesse di tutti\u00bb. Il 22 aprile 2015 anche la cancelliera tedesca Angela Merkel ha usato per la prima volta il termine genocidio.\nPosizione della comunit\u00e0 internazionale.\nA partire dal 1965 (Uruguay), 29 Paesi del mondo hanno ufficialmente riconosciuto il genocidio:\nInoltre, il Congresso degli Stati Uniti d'America ha approvato a marzo 2010 una risoluzione che chiede al presidente Obama il riconoscimento di tale tragedia. Riconoscimento reso ufficiale da una risoluzione della Camera del 30 Ottobre 2019, approvata quasi all'unanimit\u00e0 e che ha scatenato l'indignazione di Ankara.\nIn occasione del centenario del genocidio ad aprile del 2015, il presidente siriano Bashar al-Assad e il governatore di Damasco hanno posto una pietra angolare accanto al monumento commemorativo costruito nel piazzale antistante il Patriarcato degli armeni ortodossi, alla presenza del patriarca siro-ortodosso Ignazio Afram II Karim.\nNegazionismo del genocidio.\nIl negazionismo del genocidio armeno indica un atteggiamento storico-politico che, utilizzando a fini ideologici-politici modalit\u00e0 di negazione di fenomeni storici accertati, nega contro ogni evidenza il fatto storico del genocidio del popolo armeno.\nBench\u00e9 il fatto sia ritenuto storicamente accertato, interessi ideologici-politici-storici tendono a renderne difficile il riconoscimento da parte di quanti in qualche modo si sentano vicini agli autori dell'olocausto degli armeni, o abbiano difficolt\u00e0 culturali-storiche ad accettarlo, o per interessi geo-politici considerano dannoso ammetterlo.\nIl negazionismo \u00e8 un atteggiamento storico culturale, che fa uso di una serie di strumenti dialettici per negare l'evidenza dei fatti.\nLe motivazioni per assumere un atteggiamento negazionista possono essere disparate, tuttavia nel caso del genocidio armeno gli interessi politici concreti prevalgono su quelli culturali, avendosi un utilizzo del metodo negazionista nell'ambito di un comportamento v\u00f2lto alla negazione di concessioni politiche, necessarie in caso di ammissione del fatto.\nIn realt\u00e0 furono utilizzati vari espedienti per mantenere il silenzio, dalla minimizzazione del numero degli uccisi, alla presentazione delle circostanze come necessit\u00e0 di difesa, alla scissione dei massacri in singole azioni di dimensione inferiore al complesso.\nNegazionismo della Turchia.\nLa posizione ufficiale del governo turco \u00e8 che le morti degli armeni durante i \"trasferimenti\" o \"deportazioni\" non possono essere semplicemente considerate \"genocidio\". Tale posizione \u00e8 stata appoggiata da una lunga serie di giustificazioni, tutte divergenti tra loro: le uccisioni non erano deliberate o non erano orchestrate dal governo; le uccisioni erano giustificate dalla minaccia filorussa costituita dagli armeni come gruppo culturale; gli armeni sono semplicemente morti di fame; altre spiegazioni chiamano in causa le fameliche \"bande armene\". Alcune argomentazioni tentano di screditare l'ipotesi del genocidio sul piano semantico o mettendone in risalto lo specifico anacronismo (la parola stessa genocidio non esisteva prima del 1943).\nAnche i dati delle perdite turche nella Prima guerra mondiale sono spesso invocati per ridimensionare il numero dei morti armeni.\nFonti ufficiali turche hanno affermato che la stessa \"tolleranza del popolo turco\" rende impossibile il genocidio armeno. Un documento militare fa leva su un episodio storico dell'XI secolo per confutare il genocidio armeno: \"Furono i selgiuchidi che salvarono gli armeni caduti in loro dominio nel 1071 dalla persecuzione bizantina ed assicurarono loro il diritto di vivere come spetta ad un uomo.\"\nNel 2005, il primo ministro turco Recep Tayyip Erdo\u011fan invit\u00f2 gli storici turchi, armeni ed internazionali a rivalutare i \"fatti del 1915\" (la sua locuzione preferita in proposito) usando gli archivi reperibili in Turchia, Armenia ed altri paesi. Il presidente armeno \u1e58obert K'o\u010daryan rifiut\u00f2 l'offerta dicendo:\nInoltre, il ministro degli esteri turco dell'epoca, Abdullah G\u00fcl, invit\u00f2 gli Stati Uniti d'America ed altri paesi a contribuire a quella commissione incaricando degli studiosi di \"investigare su questa tragedia ed aprire strade a turchi ed armeni per riunirsi.\"\nIl governo turco continua a contrastare il riconoscimento formale del genocidio da parte di altri paesi e a mettere in discussione che un genocidio sia mai accaduto. Non solo: parlare di \"genocidio\" \u00e8 un reato punibile con la reclusione da sei mesi a due anni, in base all'art. 301 del codice penale (\"vilipendio dell'identit\u00e0 nazionale\"). La legge \u00e8 stata applicata anche nei confronti di personalit\u00e0 turche conosciute internazionalmente: nel 2005 fu incriminato Orhan Pamuk, il massimo scrittore turco vivente. Il processo a Pamuk \u00e8 iniziato il 16 dicembre 2005 ma \u00e8 stato successivamente sospeso in attesa dell'approvazione del ministro della giustizia turco; quello invece al giornalista Hrant Dink si \u00e8 concluso nello stesso 2005 con la condanna a sei mesi.\nAnche il regista Fatih Akim, cittadino tedesco di origine turca ed autore del film \"Il padre\" del 2014, \u00e8 stato minacciato da ultranazionalisti turchi per le sue posizioni riguardo a quello che lui stesso definisce apertamente \"genocidio\"; le minacce provenienti dalla Turkish Turanist Association sono state rivolte anche al settimanale armeno Agos che lo ha intervistato, i cui giornalisti sono stati appellati come \"fascisti armeni ed autodefinitisi intellettuali\", con minacce di morte contenute in una frase che recita \u201cMinacciamo apertamente il giornale Agos... Questo film non verr\u00e0 proiettato in alcuna sala turca. Stiamo seguendo gli sviluppi con i nostri berretti bianchi e le bandiere azere.\u201d. Il berretto bianco \u00e8 un riferimento all'omicida di Hrant Dink, che appunto ne indossava uno durante l'assassinio.\nLe tensioni tra Unione Europea e Turchia.\nIn vista dell'ingresso della Turchia nell'Unione europea il negazionismo del governo turco ha creato difficolt\u00e0 al negoziato.\nLa Turchia continua a negare il genocidio ai danni degli armeni. La Francia considera invece reato negarlo. Il Parlamento italiano si occup\u00f2 del problema nel 1998 con una mozione presentata da Giancarlo Pagliarini per il riconoscimento dell'Olocausto armeno, firmata da 165 parlamentari di diversi partiti. Il 17 novembre del 2000 la Camera dei deputati italiana, sulla scia del Parlamento europeo e della Citt\u00e0 del Vaticano, ha votato una risoluzione che riconosce il genocidio armeno e invita la Turchia a fare i conti con la propria storia.\nStorici negazionisti.\nL'orientalista Bernard Lewis, membro della British Academy, riconosce che i \"massacri del 1915\" contro gli armeni dell'Impero ottomano si sono verificati, ma non crede che rientrino nella definizione di genocidio. In Francia, negli anni Novanta, la sua visione critica della violenza perpetrata dai Giovani Turchi contro la minoranza armena (che ha messo in dubbio che possa essere etichettata come \"genocidio\", ma solamente qualificata come stragi, non mossa dalla chiara volont\u00e0 di eliminare tutti gli Armeni) gli valse una causa civile e la condanna ad un'ammenda simbolica di un franco francese.\nNella musica.\nIl genocidio armeno \u00e8 stato argomento di pi\u00f9 canzoni del gruppo musicale alternative metal \"System of a Down\", i cui membri (Serj Tankian, Daron Malakian, Shavo Odadjian e John Dolmayan) hanno in comune la perdita di familiari (nonni e bisnonni). Il nonno di Tankian \u00e8 uno dei superstiti di tale genocidio.\nTra le canzoni di denuncia del gruppo spiccano \"Holy Mountains\", \"P.L.U.C.K\" e \"Yes, It's Genocide\" (prodotta da Serj Tankian come solista).\nUn'altra band metalcore statunitense che ha dedicato una canzone al tema sono gli Integrity, nel loro album \"Systems Overload\"\"(Victory Records, 1995), intitolata \"Armenian Persecution\".\nLa musicista statunitense Diamanda Gal\u00e1s, di origini greche, nel suo lavoro musicale \"Defixiones Will and Testament\", pubblicato nel 2003, tratta del genocidio delle popolazioni armene, greche ed elleniche da parte dei Turchi, a partire dalla fine dell'Ottocento e durante la prima guerra mondiale, raccogliendo testi e ispirazioni musicali disparate.\nAnche Chris Cornell, nella sua ultima canzone pubblicata il 10 marzo 2017, ha trattato l'argomento, realizzando il brano \"The Promise\" per la colonna sonora dell'omonimo film prodotto da Eric Esrailian, \"The Promise\"."}
{"id": "244999", "revid": "9498", "url": "https://it.wikipedia.org/wiki?curid=244999", "title": "Marais (comune francese)", "text": ""}
{"id": "245000", "revid": "125860899", "url": "https://it.wikipedia.org/wiki?curid=245000", "title": "Vallo della Lucania", "text": "Vallo della Lucania (semplicemente Vallo per gli abitanti) \u00e8 un comune italiano di 8 632 abitanti della provincia di Salerno in Campania.\nIl comune \u00e8 sede vescovile e sede del parco nazionale del Cilento, Vallo di Diano e Alburni.\nGeografia fisica.\nTerritorio.\n\u00c8 situato al centro del territorio cilentano in una valle circondata da colline che digradano verso il Mar Tirreno, il territorio del comune \u00e8 delineato a est dal monte Gelbison e a ovest dal monte Stella. Dista solo 13\u00a0km dal mare di Ascea e Casal Velino.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nL'antico nome di Vallo della Lucania era, secondo lo storico Giuseppe Maiese, \"Castrum Cornutum\", dal luogo d'origine dei suoi fondatori, che, provenienti da Cornutum, citt\u00e0 della Dalmazia, vi giunsero non pi\u00f9 tardi del secolo IX. Se la prima menzione del Casale dei \u201cCornuti\u201d risale a due pergamene del secolo XIII, ritrovate nella badia di Cava, gi\u00e0 un documento del 1052 \u2013 come osserva l'Ebner\u00a0\u2013 parla di un \u201cloco cornito\u201d, che, per le caratteristiche di nodo viario accessibile e di fiorente polo di sviluppo economico, \u00e8 residenza di un funzionario longobardo, delegato dal governo centrale nell'amministrazione politico-giuridica-militare della zona. Al suo nome\u00a0\u2013 Castrum Cornutorum\u00a0\u2013 appare verosimile, secondo il Rossi, sia collegato l'appellativo carniculari attribuito ai capi del presidio romano, funzionari nell'amministrazione periferica.\nIn realt\u00e0 Vallo era costituita da due casali\u00a0\u2013 Spio e Cornuti (o Vallo) \u2013 divisi da un fiume attraversato da due ponti, poi ricoperto nel tratto antistante al municipio, nell'odierna piazza Vittorio Emanuele.\nLo sviluppo del borgo (costituito da una serie di fondi rustici, appartenenti ai signori della baronia di Novi) si ebbe, alla fine del secolo XV, quando esso pass\u00f2 sotto il dominio della Santa Casa dell'Annunziata di Napoli. Dopo il secolo XVI, durante il quale si registr\u00f2 una continua ascesa economico-sociale, nel corso del Seicento, nonostante le continue carestie e la peste che aveva distrutto intere popolazioni, Spio e Cornuti assestarono il loro ruolo di rilievo nell'ambito dello Stato di Novi.\nNel secolo XVIII il paese mut\u00f2 il nome originario in \"Vallo di Novi\" e in seguito \"Vallo\". In quest'epoca raggiunse la sua massima prosperit\u00e0 grazie alla lavorazione della seta e del cuoio. Con queste attivit\u00e0 e con l'istituzione del mercato, Vallo divenne un centro ricchissimo, e pot\u00e9 salvarsi dalle varie carestie che si susseguirono in quel secolo, tra cui quella, tremenda, del grano del 1764.\nPer opera del clero, sul finire del secolo XVIII, assunse il ruolo di fiorente centro culturale, con la fondazione di scuole di teologia, filosofia e grammatica. Dal 1811 al 1860 divenne capoluogo dell'omonimo distretto del Regno delle Due Sicilie; nel 1808 - per volere di Gioacchino Murat - i Casali di Massa, Angellara e Pattano furono annessi al Comune di Vallo, nato dall'unificazione dei due storici casali, come rappresentato nello stemma del comune, che raffigura nella parte superiore un cuore squarciato da due mani (Corinoti), e in quella inferiore una torre con sentinella (Spio).\nNel 1809 furono istituite le scuole pubbliche, e Vallo fu elevata a sede di Sottointendenza e di Consiglio Distrettuale. Nel 1850 fu inaugurato il tribunale circondariale e nel 1851 vi si stabil\u00ec l'omonima diocesi. A partire dai moti del 1820-21, passando per quelli del 1828 e del 1848, fino all'epopea garibaldina, Vallo della Lucania rappresent\u00f2 l'anima e il centro propulsore di ogni iniziativa patriottica e rivoluzionaria.\nDal 1860 al 1927, durante il Regno d'Italia \u00e8 stato capoluogo dell'omonimo circondario.\nDopo l'Unit\u00e0 d'Italia, si registr\u00f2 una lieve crisi economica, dovuta alla forte crescita demografica, al non sempre fiorente andamento del settore commerciale e dell'artigianato, alla difficolt\u00e0 dei piccoli coltivatori di sostenere la pressione del latifondo. Tutto ci\u00f2 favor\u00ec l'esodo dei cittadini vallesi verso il continente americano, ormai meta agognata e sogno di buona parte della giovent\u00f9 cilentana. Questo fenomeno, eccetto nella parentesi di forzata interruzione del periodo fascista, durer\u00e0 fino agli anni sessanta.\nVallo della Lucania, insignita del titolo di citt\u00e0 con un decreto del Presidente della Repubblica Carlo Azeglio Ciampi, con le frazioni di Massa, Angellara e Pattano, conta un numero di abitanti pari a 8.855 unit\u00e0, e si pu\u00f2 definire come il centro commerciale e di servizi pi\u00f9 importante del Cilento.\nIn promiscuit\u00e0 con i comuni di Novi Velia e Cannalonga, Vallo detiene la propriet\u00e0 territoriale del monte Gelbison, montagna sacra, , il santuario della Madonna di Novi Velia. Questo antico santuario basiliano dista 20 chilometri da Vallo, a un'altezza di 1700\u00a0m, .\nIl 28 novembre del 2008 \u00e8 ricorso il bicentenario dell'istituzione del comune, avvenuta ad opera dell'allora re di Napoli Giuseppe Bonaparte. Il toponimo originale era semplicemente \"Vallo\", mentre il suffisso \"della Lucania\" venne aggiunto soltanto dopo l'Unit\u00e0 d'Italia.\nSociet\u00e0.\nEtnie e minoranze straniere.\nAl 31 dicembre 2010 risultano residenti a Vallo della Lucania 223 stranieri. Le comunit\u00e0 nazionali pi\u00f9 rappresentative sono:\nReligione.\nLa maggioranza della popolazione \u00e8 di religione cristiana, appartenente principalmente alla Chiesa cattolica. Il comune \u00e8 sede della diocesi di Vallo della Lucania e ha cinque parrocchie:\nCultura.\nIstruzione.\nScuole.\nHanno sede a Vallo della Lucania oltre alle scuole primarie e a quelle secondarie di primo grado: l'istituto tecnico commerciale e per geometri e l'istituto professionale industria e artigianato \"Enrico Cenni-Guglielmo Marconi\", l'Istituto d\u2019istruzione superiore \u201cParmenide\u201d (comprensivo di liceo classico, liceo linguistico, liceo delle scienze umane e liceo musicale e coreutico) e il liceo scientifico \"Leonardo da Vinci\u201d.\nUniversit\u00e0.\nA Vallo vi \u00e8 una sede distaccata della Facolt\u00e0 di Scienze Infermieristiche dell'Universit\u00e0 Federico II di Napoli e una dell'Universit\u00e0 degli studi di Salerno.\n\u00c8 inoltre presente una sede distaccata del Conservatorio \"Giuseppe Martucci\" di Salerno.\nIl giorno 15 febbraio 2016 \u00e8 stata inaugurata la sede d'esame dell'Universit\u00e0 telematica \"Pegaso\". La sede \u00e8 situata all'interno del Palazzo della Cultura.\nMedia.\nDa Vallo della Lucania trasmettono l'emittente televisiva \"S.E.T. - Scelza Edizioni Televisive\" e \"La TV di Gwendalina - Canale 668\", entrambe nate dalla chiusura definitiva (nel 2010) di Rete 7 - Radio Monte Gelbison a seguito del passaggio al digitale terrestre. Gli editori sono rispettivamente gli eredi della famiglia Scelza storica famiglia vallese impegnata nelle trasmissioni televisive locali sin dagli anni settanta.\nCucina.\nI piatti tipici sono quelli della tradizione cilentana:\nFiere.\nVallo dispone di un \"Quartiere Fieristico\" dove sono presenti le \"Fiere di Vallo\", queste raccolgono ogni anno diversi eventi e manifestazioni anche di rilevanza nazionale. Negli ultimi anni, grazie al Parco nazionale del Cilento, Vallo di Diano e Alburni, si tiene a Vallo anche la Borsa Verde dei territori rurali europei, manifestazione di grande rilevanza che si svolge a cadenza annuale verso la fine del mese di ottobre.\nLe Fiere pi\u00f9 importanti sono:\nGeografia antropica.\nFrazioni.\nLo statuto comunale di Vallo della Lucania non menziona alcuna frazione. In base al 14\u00ba Censimento Generale della Popolazione e delle Abitazioni, le principali localit\u00e0 abitate, oltre al capoluogo, sono:\nRioni.\nI rioni di Vallo sono:\nEconomia.\nIl comune riveste un ruolo rilevante nel territorio del Cilento per il quale ha assunto negli anni sempre pi\u00f9 importanza in qualit\u00e0 di centro amministrativo ed economico.\nVallo \u00e8 sede della curia vescovile e del parco nazionale del Cilento, Vallo di Diano e Alburni, del tribunale di Vallo della Lucania, del carcere giudiziario e dell'ospedale San Luca, il pi\u00f9 grande nosocomio cilentano, il terzo per dimensioni della provincia di Salerno.\nInfrastrutture e trasporti.\nFerrovie.\nLa stazione ferroviaria \u00e8 quella di Vallo della Lucania-Castelnuovo, sulla linea ferroviaria Battipaglia-Reggio di Calabria ed \u00e8 ubicata a \"Vallo Scalo\" a 7\u00a0km dal centro cittadino. I collegamenti Vallo Centro-Stazione FS sono assicurati dalle linee 104 e 109 del CSTP trasporto pubblico, con frequenza non continua.\nMobilit\u00e0 urbana.\nIl trasporto pubblico \u00e8 assicurato dal CSTP il quale garantisce numerose corse di collegamento tra la cittadina e il suo circondario e una linea diretta con l'Universit\u00e0 degli Studi di Salerno.\nAltre aziende di trasporto attive in citt\u00e0 sono la RIAG per i collegamenti tra Vallo e la costa, Ascea e Casal Velino.\nLe autolinee Lettieri garantiscono collegamenti diretti in pullman Vallo-Universit\u00e0, Vallo-Salerno, e Vallo-Napoli.\nLe autolinee Giuliano inoltre assicurano una linea Vallo-Agropoli-Battipaglia-Salerno-Napoli.\nE infine le autolinee Curcio per i collegamenti tra Vallo e Roma.\nAmministrazione.\nIl 5 giugno 2016 viene riconfermato sindaco di Vallo della Lucania il Dott. Antonio Aloia con la lista civica \"Vallo al centro\".\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nPer la gestione dell'irrigazione e del miglioramento fondiario l'ente competente \u00e8 il Consorzio Velia per la bonifica del comprensorio Alento\nSport.\nCalcio.\nNella citt\u00e0 ha sede la societ\u00e0 calcistica (A.S.D. Gelbison Cilento Vallo della Lucania), nata nel 1956, che nella stagione 2020/2021 partecipa, per il decimo anno consecutivo, al campionato di Serie D.\nStadio Giovanni Morra.\nLa Gelbison disputa le partite casalinghe allo stadio \"Giovanni Morra\", costruito nel 1973, che ha una capienza fino a 2.500 spettatori, \u00e8 dotato di terreno di gioco in erba sintetica e di impianto di illuminazione artificiale."}
{"id": "245002", "revid": "570966", "url": "https://it.wikipedia.org/wiki?curid=245002", "title": "Gan (comune francese)", "text": ""}
{"id": "245003", "revid": "2219966", "url": "https://it.wikipedia.org/wiki?curid=245003", "title": "Guagnano", "text": "Guagnano (\"Uagnanu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento settentrionale, a nord-ovest del capoluogo, comprende l'unica frazione di Villa Baldassarri.\nGeografia fisica.\nTerritorio.\nIl territorio del comune di Guagnano, situato a nord del capoluogo provinciale, si estende su una superficie di 37\u00a0km\u00b2 al confine con la provincia di Brindisi.\nIl centro urbano \u00e8 collocato a 44 m s.l.m. e dista 21,9\u00a0km da Lecce. La parte occidentale del territorio ricade nella Terra d'Arneo, ovvero in quella parte della penisola salentina compresa nel versante ionico fra San Pietro in Bevagna e Torre dell'Inserraglio e che prende il nome da un antico casale, attestato in epoca normanna e poi abbandonato, localizzabile nell'entroterra a nord-ovest di Torre Lapillo. &lt;br&gt;Confina a nord con i comuni di San Donaci (BR) e Cellino San Marco (BR), a est con il comune di Campi Salentina, a sud con il comune di Salice Salentino, a ovest con il comune di San Pancrazio Salentino (BR).\nClima.\nDal punto di vista meteorologico Guagnano rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +10\u00a0\u00b0C, mentre quella del mese pi\u00f9 caldo, agosto, si aggira sui +31\u00a0\u00b0C. Le precipitazioni, frequenti in autunno e in inverno, si attestano attorno ai 281\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0. &lt;br&gt;Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nL'etimologia del nome deriverebbe da un antico termine dialettale riferito alla presenza di paludi ricche di acqua. Potrebbe derivare anche da un nome latino di persona non ben identificato, forse \"Covanius\" o \"Aequanius\", con l'aggiunta del suffisso -\"anus\" che sta per indicare una propriet\u00e0. &lt;br&gt;Secondo lo storico Giacomo Arditi invece, il toponimo deriva da \"guadagno\" in riferimento alla fertilit\u00e0 delle terre e dei pascoli e per la presenza di attivit\u00e0 lucrose che si esercitavano sul posto.\nSoprannomi.\nSoprannome recente degli abitanti \u00e8 \"tuttu sensu\" (\"tutto cervello\") legato a una leggenda su un contadino di Guagnano che, passando nei pressi di una campagna, vide uomini che si affaticavano inutilmente per spostare degli enormi massi. Il contadino disse loro che se volevano del senno, lo potevano acquistare nel suo paese, dove lo vendevano a poco prezzo.\nAltro soprannome \u00e8 \"entri mueddrhi\" (\"pance molli\"), che allude all'amore pi\u00f9 per l'ozio e il buon vivere che per il lavoro.\nStoria.\nIn origine faceva parte dell'insieme di alcuni villaggi, sorti in epoca anteriore, i cui abitanti vi si stabilirono. Alla fine del secolo XIII, la localit\u00e0 era feudo della Contea di Lecce. Divenuto possesso dei signori Orsini del Balzo, principi di Taranto, pass\u00f2 successivamente al barone \"Matteo de Adimaris\", alla famiglia \"Sambiasi\", agli \"Zurlo\", ai \"Paladini\", ai \"Galateo\", ai \"Lopez\" quindi ai \"Santoro\" e ai \"Mattehei\", agli \"Albrigi\", e infine ai \"Filomarini\", duchi di Cutrofiano. &lt;br&gt;Nel 1811 a Guagnano fu aggregato un grosso villaggio: Villa Baldassarri, ancora oggi frazione del Comune.\nBlasonature dei simboli civici.\nLo stemma \u00e8 \nIl gonfalone \u00e8 un \nMonumenti e luoghi d'interesse.\nArchitetture religiose.\nChiesa madre.\nLa Chiesa madre, dedicata alla Madonna Assunta, risale al XVIII secolo. Fu portata a termine nel 1798 e ingloba un pi\u00f9 antico edificio del XV secolo eretto sul luogo del ritrovamento di un'immagine della \"Vergine del Rosario\".\n&lt;br&gt;Presenta un'imponente facciata barocca divisa in due ordini, caratterizzata da un elegante portale d'ingresso, sul quale \u00e8 ubicata una bella scultura dell'Assunta, da due portali pi\u00f9 piccoli e da raffinate decorazioni. &lt;br&gt;L'interno, a croce latina con tre navate, si presenta decorato con sfarzosi stucchi dorati. Le navate, che presentano una copertura a stella, ospitano alcuni altari barocchi sotto il titolo del Crocefisso, di San Francesco Saverio, di Sant'Oronzo, della Madonna del Carmine, dei Santi Cosma e Damiano, di San Francesco d'Assisi e di San Giuseppe. Nel braccio destro del transetto \u00e8 situato l'importante altare della Madonna del Rosario contenente il pregevole dipinto della \"Vergine\" risalente al XIV secolo. Rinascimentale \u00e8 il battistero recentemente restaurato.\nChiesa della Madonna del Rosario.\nLa Chiesa della Madonna del Rosario fu costruita intorno alla met\u00e0 del XVIII secolo. All'interno sono conservate le reliquie di quattro martiri; di particolare interesse \u00e8 la bella statua della Vergine.\nArchitetture civili.\nVincent City.\nNella periferia del paese sorge la casa-museo denominata Vincent City, che l'artista locale Vincent Brunetti ha disegnato e realizzato mediante materiale di recupero. La casa (e il proprietario) compaiono nel film documentario etnico \"Italian Sud Est\" e nel videoclip del brano \"Karaoke\" (Boomdabash con Alessandra Amoroso). \u00c8 meta di pellegrinaggio nei percorsi cicloturistici e, quotidianamente, di visitatori.\nSociet\u00e0.\nEvoluzione demografica.\nIl comune di Guagnano ha fatto registrare nel censimento del 1991 una popolazione pari a 6.629 abitanti. Nel censimento del 2001 ha fatto registrare una popolazione pari a 6.193 abitanti, mostrando quindi nel decennio 1991 - 2001 una variazione percentuale di abitanti pari al -7%.\nGli abitanti sono distribuiti in 2.240 nuclei familiari con una media per nucleo familiare di 2,76 componenti.\nEtnie e minoranze straniere.\nAl 31 dicembre 2020 a Guagnano risultano residenti 115 cittadini stranieri. Le nazionalit\u00e0 principali sono:\nLingua e dialetti.\nIl dialetto parlato a Guagnano \u00e8 il dialetto salentino nella sua variante pi\u00f9 direttamente influenzata dal dialetto della citt\u00e0 di Lecce. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: Messapi, Greci, Romani, Bizantini, Longobardi, Normanni, Albanesi, Francesi, Spagnoli.\nEconomia.\nL'attivit\u00e0 economica pi\u00f9 importante del comune \u00e8 quella legata alla coltivazione della vite. Guagnano \u00e8 collocato al centro della produzione DOC del Salice Salentino. Rilevante \u00e8 la produzione di uve da tavola ma anche di quelle destinate alla vinificazione. Per valorizzare ed esportare i prodotti vitivinicoli sono sorte sette cantine e vari consorzi. Importanti, per l'economia della zona, sono anche alcuni mobilifici.\nRisultano insistere sul territorio del comune 95 attivit\u00e0 industriali con 281 addetti pari al 36,45% della forza lavoro occupata, 105 attivit\u00e0 di servizio con 180 addetti pari al 23,35% della forza lavoro occupata, altre 79 attivit\u00e0 di servizio con 193 addetti pari al 25,03% della forza lavoro occupata e 21 attivit\u00e0 amministrative con 117 addetti pari al 15,18% della forza lavoro occupata.\nInfrastrutture e trasporti.\nStrade.\nIl centro di Guagnano \u00e8 attraversato dalla Strada statale 7 ter Salentina o Taranto-Lecce, che rappresenta il collegamento principale.\nIl centro \u00e8 anche raggiungibile dalle strade provinciali interne SP 104 da Cellino San Marco, SP 105 dalla frazione Villa Baldassarri, SP 106 da Salice Salentino, SP 327 da San Donaci.\nFerrovie.\nLa cittadina \u00e8 servita da una stazione ferroviaria posta sulla linea Martina Franca-Lecce delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 stata l\"A.S.D. Football Guagnano 2008\", che ha militato nel girone C pugliese di Prima Categoria. I colori sociali erano il blu e il rosso. Nata nel 2008, la squadra ha cessato le proprie attivit\u00e0 nel 2015."}
{"id": "245010", "revid": "767487", "url": "https://it.wikipedia.org/wiki?curid=245010", "title": "Terra e libert\u00e0 (album)", "text": "Terra e libert\u00e0 \u00e8 il terzo disco dei Modena City Ramblers, in cui si comincia gi\u00e0 a sentire un cambiamento di stile che fonde il folk irlandese a suoni sudamericani, cambiamento consacrato dalla seconda canzone del CD, \"Il ritorno di Paddy Garcia\", un personaggio di fantasia nato dalla fusione di Paddy (nome molto diffuso in Irlanda, nonch\u00e9 di un noto whisky) e Garcia (il cognome pi\u00f9 diffuso nell'America Latina). L'ambiente latino si sente anche nei testi delle canzoni, ispirate a scrittori del calibro del cileno Luis Sep\u00falveda, o del colombiano Gabriel Garc\u00eda M\u00e1rquez, premio Nobel per la letteratura, dello spagnolo Paco Ignacio Taibo II e di Daniel Chavarr\u00eda.\n\u00c8 il primo album 'da professionisti': per sei mesi i Ramblers lavorano in sala prove tre o quattro volte la settimana, otto ore al giorno, per elaborare assieme canzoni e suono. Il titolo \"Terra e libert\u00e0\" \u00e8 un omaggio all'omonimo film di Ken Loach,\nLe canzoni.\nIl libro che maggiormente ha ispirato il disco \u00e8 il celebre \"Cent'anni di solitudine\" di Gabriel Garc\u00eda M\u00e1rquez, che d\u00e0 il nome a una canzone del CD, nonch\u00e9 ad un mini CD realizzato l'anno successivo. Ispirato al libro sono inoltre \"Macondo Express\", canzone d'apertura di \"Terra e libert\u00e0\", \"Il ballo di Aureliano\" e \"Remedios la bella\"; sempre un riferimento a Marquez, che ha scritto \"L'amore ai tempi del colera\", \u00e8 il titolo \"L'amore ai tempi del caos\". Anche in questo album vi \u00e8 una canzone-dedica: \"Transamerika\", dedicata ad Ernesto Che Guevara, rivoluzionario argentino. Una sorta di cronaca del viaggio che il Che compie tra il 1951 e il 1952 insieme ad Alberto Granado nell'America Latina. Il personaggio mitico di Paddy Garcia, per met\u00e0 irlandese e per met\u00e0 messicano, compare gi\u00e0 in \"A pistol for Paddy Garcia\" dei The Pogues e anche Daniel Chavarr\u00eda gli ha dedicato una biografia."}
{"id": "245011", "revid": "1543377", "url": "https://it.wikipedia.org/wiki?curid=245011", "title": "San Vito dei Normanni", "text": "San Vito dei Normanni , fino al 1863 chiamata \"San Vito\") \u00e8 un comune italiano di abitanti della provincia di Brindisi in Puglia.\nSi trova nel Salento settentrionale, a dalla costa adriatica. Gli abitanti si chiamano sanvitesi (\"santuvitisi\" in dialetto).\nCon un valore aggiunto procapite di euro nel 2009 San Vito \u00e8 al 150\u00ba posto tra i comuni della Puglia e 9\u00ba nella provincia.\nGeografia fisica.\nIl comune sorge nella parte nord-orientale della pianura salentina, non distante dalla valle d'Itria. La morfologia del territorio \u00e8 pianeggiante, solo leggermente ondulata al confine con i comuni di Carovigno e Ostuni.\n\u00c8 situato a 9\u00a0km dalla costa adriatica, l'approdo pi\u00f9 vicino \u00e8 lido Specchiolla, frazione del comune di Carovigno. Inoltre San Vito dista 5\u00a0km dal centro visite del parco di terra e di mare di Torre Guaceto, sito in Serranova, frazione di Carovigno, 9\u00a0km dalla spiaggia della riserva naturale, e a 12\u00a0km dalla torre sul mare che d\u00e0 il nome all'area protetta. Il mar Ionio si trova invece a circa 45\u00a0km.\nLa sua altitudine \u00e8 intorno ai s.l.m. precisamente tra 57 e 146 metri. Il punto pi\u00f9 alto del centro urbano si trova nella contrada Castello d'Alceste, 119\u00a0m s.l.m.\nTerritorio.\nIl terreno sanvitese presenta natura calcarea, \u00e8 caratterizzato da campi a coltura intensiva, ricco di querce e olivi secolari e suddiviso con muretti a secco utilizzati per separare i poderi.\nLe distanze dalle principali citt\u00e0 pugliesi sono:\nClima.\nLa stazione meteorologica pi\u00f9 vicina \u00e8 quella di Brindisi. In base alle medie di riferimento trentennale (1961-1990), la temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui +25\u00a0\u00b0C. Le precipitazioni medie annue, inferiori ai , presentano un minimo in primavera ed estate ed un picco in inverno.\nOrigini del nome.\nL'origine del nome della citt\u00e0 dovrebbe essere attribuito al fatto che gli Schiavoni o Slavoni, per scampare alle persecuzioni dei Saraceni, cercarono fortuna sull'opposta costa dell'Adriatico, decidendo di stanziarsi sul finire del 963 nei fertili territori pugliesi, fondando cos\u00ec col nome \"Castri Sancti Viti\" la citt\u00e0 in onore di San Vito martire. Da allora la citt\u00e0 venne chiamata semplicemente Santo Vito, San Vito degli Schiavoni (poi abbreviato in degli Schiavi), o anche San Vito in Terra d'Otranto. Dopo l'Unit\u00e0 d'Italia, per voto municipale del 27 ottobre 1862, seguito e approvato dal R.D. del 13 dicembre 1863, San Vito degli Schiavi assunse l'attuale denominazione: San Vito dei Normanni in onore alla stirpe di colui che viene considerato il fondatore del borgo medioevale, Boemondo d'Altavilla (1050-1111), figlio di Roberto il Guiscardo.\nStoria.\nL'origine di San Vito \u00e8 controversa. Reperti archeologici con i resti di trenta sepolture e varie ceramiche datate 1800 a.C. - 1700 a.C. in localit\u00e0 Mondescine, attesterebbero che la zona era abitata gi\u00e0 durante l'et\u00e0 del bronzo. Inoltre, recentemente sono stati ritrovati insediamenti preistorici (XVIII- IV secolo a.C.) nelle contrade Castello e Paretone.\nIl borgo del centro invece risale al Medioevo (fine del X secolo) presumibilmente ad opera di una colonia di Schiavoni o Slavoni (emigrati dalla Slavonia, regione orientale della Croazia) scampata alle persecuzioni dei Saraceni, i quali decisero di stanziarsi nei fertili territori di San Vito fondando \u201c\"Castri Sancti Viti\"\u201d.\nAltri studiosi ritengono che la citt\u00e0 sia stata fondata dal normanno Boemondo d'Altavilla (1050 - 1111 d.C.), figlio di Roberto il Guiscardo, il quale, per assecondare il suo amore per la caccia, ordin\u00f2 la costruzione della torre quadrata, ancora oggi esistente.\nIl piccolo borgo originario si accrebbe sul finire del Medioevo quando la torre normanna garantiva la sicurezza e molti coloni da casali vicini si trasferirono a San Vito per sottrarsi ai continui attacchi dei Saraceni. Questa relativa tranquillit\u00e0 diede anche l'opportunit\u00e0 ai Sanvitesi di sviluppare i traffici commerciali e dominare sul territorio circostante. Fu solo nel XV secolo che l'antico casale venne organizzato a Comune, anche se continu\u00f2 l'organizzazione feudale e l'asservimento regio. Il comune appartenne agli Altavilla, successivamente ai Sambiase, poi a Raimondo Orsini Del Balzo e quindi ai Dentice di Frasso.\nDal XV secolo in poi il paese cominci\u00f2 ad ingrandirsi, occupando man mano le zone circostanti, estendendosi verso nord e verso est. Nel 1484 fu saccheggiata dai Veneziani.\nNel 1571, durante le Crociate, un manipolo di Sanvitesi prese parte alla battaglia di Lepanto contro l'Impero ottomano; al ritorno in patria in onore della vittoria conquistata, venne costruita la chiesa Matrice, per poi dedicarla quindi alla Madonna della Vittoria.\nNel 1799 la popolazione ader\u00ec agli ideali della Repubblica Napoletana; nel corso dell'Ottocento la citt\u00e0 fu sede di vari circoli aderenti alla carboneria.\nDurante la Prima guerra mondiale dal novembre 1916 arriva la 103\u00aa Squadriglia.\nDurante il Ventennio fascista conobbe un notevole sviluppo urbanistico: furono edificati molti importanti edifici come la scuola elementare I Circolo con la pineta cittadina, la sede del Municipio, e il palazzo delle Poste italiane. Nel 1927 venne istituita la provincia di Brindisi nella quale rientra San Vito. Nel 1943 ospit\u00f2 re Vittorio Emanuele III il quale cercava di sfuggire agli eventi di Liberazione, ripiegando a Brindisi con il governo del maresciallo Pietro Badoglio. Nei primi anni sessanta L'industria petrolchimica che si aggiungeva alle imprese meccaniche e aeronavali di Brindisi hanno assorbito molti lavoratori sanvitesi, trasferendoli dal lavoro nei campi alla catena di montaggio.\nL'apertura della San Vito Air Station in un punto strategicamente nevralgico durante la Guerra Fredda, poi ridimensionata e chiusa con la caduta del muro di Berlino, ha contemporaneamente creato lavoro tra i locali e accolto migliaia di lavoratori americani.\nOggi San Vito conosce un processo di terziarizzazione dell'economia e punta sullo sviluppo e la commercializzazione di prodotti locali di qualit\u00e0, nonch\u00e9 usare le risorse del territorio per sviluppare il turismo.\nSimboli.\nLo statuto comunale descrive lo stemma della citt\u00e0 in questo modo:\nLo stemma cittadino raffigura un cane che porta in bocca un ramoscello di olivo, simbolo di pace. Il ramoscello d'ulivo allude non soltanto al fatto che San Vito \u00e8 stata dichiarata \"citt\u00e0 della pace\", ma rappresenta anche l'olio. Sullo sfondo, una torre, che rappresenta la prima struttura costruita nel borgo medioevale.\nIl gonfalone ha la seguente descrizione:\nMonumenti e luoghi d'interesse.\nArchitetture religiose.\nChiesa di Santa Maria della Vittoria.\nSanta Maria della Vittoria, chiamata in citt\u00e0 semplicemente la \"Chiesa Madre\", \u00e8 l'edificio sacro pi\u00f9 rilevante della citt\u00e0. Presenta un impianto a croce latina con tre navate, transetto e un profondo presbiterio. All'interno vi si possono trovare tele come l'icona della Nikopeia, raffigurante la Vergine che annunzia al Papa Pio V la vittoria sui Turchi, e una statua d'argento che rappresenta San Vito.\nAll'interno della Basilica vi \u00e8 la Porta Santa, aperta nell'ottobre 1995 in occasione delle celebrazioni per il quarto centenario della chiesa, dando inizio all'Anno Santo Giubilare della Chiesa, occasione per presentare anche il nuovo altare in legno, opera, insieme a tutto l'arredo del presbiterio, di Flavio Pancheri.\nIl 26 ottobre 1996, papa Giovanni Paolo II, nel corso di un'udienza speciale alla Arcidiocesi di Brindisi-Ostuni, ha incoronato solennemente l'icona della Madonna Nicopeia. Lo stesso pontefice ha proclamato la chiesa Basilica pontificia il 30 dicembre 1998.\nLa Basilica annovera, tre statue del Santo Patrono Vito Martire, rispettivamente in argento, in cartapesta e in legno. La prima \u00e8 possibile vederla solo nella ricorrenza del 15 giugno, quando ha luogo una solenne processione cittadina per le vie del centro storico. Quella lignea \u00e8 la pi\u00f9 utilizzata e la si espone in varie occasioni dell'anno.\nChiesa di San Giovanni Evangelista.\nLa facciata, movimentata da quattro lesene con capitelli corinzi, \u00e8 in pietra leccese. Nella chiesa vi sono sei tele pregevoli di cui due inserite in una struttura lignea comprendente cornice e baldacchino, le altre quattro sulle pareti laterali, sono del leccese Serafino Elmo. La chiesa, ormai sconsacrata, fu \"venduta\" dalla famiglia Dentice di Frasso alla cifra simbolica di lire al Comune di San Vito. Oggi ospita mostre e incontri culturali.\nChiesa Santa Maria degli Angeli.\nLa \"Chiesa vecchia\", fu costruita intorno al XV secolo. Successivi interventi sono avvenuti nel 1696 e nel 1763. Presenta una semplice facciata, contrassegnata da sei lesene con un portale ed una finestra ovale con cornici aggettanti. Nei suoi interni degni di nota sono gli altari laterali in pietra, l'altare maggiore in marmo policromo, un Crocifisso in legno del XVI secolo e una tela del 1809 realizzata da Domenico Carella.\nChiesa di Santa Maria della Mercede.\nLa \"Chiesa di San Francesco\" risalirebbe al 1735 fu voluta dal principe Fabio Marchese Belprato. Sul finire dell'Ottocento, con la venuta dei Padri Mercedari, fu ingrandita notevolmente con una cupola, il presbiterio e un annesso convento. La facciata presenta quattro lesene con capitelli ionici, due nicchie in cui sono collocate le statue della Madonna della Mercede e di San Francesco da Paola. All'interno si pu\u00f2 ammirare un coro in legno di gran pregio, i candelabri in ferro battuto e la statua, sempre in legno, di San Francesco.\nChiesa di Santa Maria delle Grazie.\nIl \"Convento\" \u00e8 cos\u00ec chiamato dai sanvitesi perch\u00e9, sino al 1868, confinante con il convento dei Frati Minori Francescani. Fu costruita nel 1586 per volere del principe Lucio II Palagano, con un'unica navata. Poi, con un successivo intervento nel 1700, ne fu aggiunta una seconda, e nel 1898 una terza. La facciata presenta solo il portale e due finestre centrali. Negli interni, sono situati nove altari laterali in pietra e delle tele raffiguranti la Crocifissione e l'Immacolata. Inoltre, nelle navate laterali, vi \u00e8 la Piet\u00e0, di un autore ignoto, la Provvidenza e , dell'artista francescano locale Fra' Giacomo da San Vito.\nChiesa dell'Annunziata.\nDetta anche chiesa di San Domenico a causa della presenza del vicino convento dei Domenicani fino al 1809. La chiesa fu edificata intorno al 1584 su un suolo donato da un devoto, presenta una facciata cuspidata con due lesene laterali, una finestra centrale e un portale opera di qualche scultore locale. Nel 1984 il crollo di due navate caus\u00f2 la chiusura per restauro che dur\u00f2 un decennio. Oggi, ricostruita grazie all'aiuto dei fedeli, \u00e8 riaperta al culto ed \u00e8 possibile ammirare i sei altari laterali, in pietra, del Settecento e l'importante tela del 1769 che ritrae l'Annunciazione, realizzata dall'artista Domenico Carella.\nTra le varie statue presenti nell'edificio si segnalano due trespoli settecenteschi della Madonna: un'Addolorata ed una Madonna del Rosario, titolare di un'omonima confraternita che da secoli opera in questa chiesa. Degno di nota \u00e8 poi un Sacro Cuore in cartapesta dell'artista leccese Manzo, autore di alcuni Cristi dei \"Misteri di Taranto\" e soprattutto due opere settecentesche, una lignea ed una in cartapesta, che raffigurano San Vincenzo Ferreri, compatrono della citt\u00e0.\nChiesa di San Michele Arcangelo.\nCostruita nel 1928 per volont\u00e0 di Concetta Carlucci in seguito ad una visione in cui veniva invitata a risvegliare il culto del Santo nella citt\u00e0. La struttura, molto semplice, \u00e8 stata arricchita recentemente da un portale bronzeo sovrastato da una lunetta con un bassorilievo raffigurante san Michele Arcangelo, opera dello scultore Cosimo Giuliano da Latiano e da una statua che raffigura Concetta Carlucci.\nInsediamenti rupestri.\nNumerosi sono gli insediamenti rupestri nel territorio sanvitese realizzati da monaci bizantini fuggiti da Oriente perch\u00e9 perseguitati a causa del loro culto. Trovarono rifugio nel territorio sanvitese, risalendo il canale Reale e stabilendosi in armonia con i contadini del luogo:\nGrotta di San Biagio.\n\"San Biagio\", che si trova nei pressi dalla masseria Jannuzzo, \u00e8 un santuario monastico bizantino collocato villaggio rupestre. La chiesa, di rito ortodosso, \u00e8 stata ricavata all'interno di una grotta. Presenta anche le celle destinate ai monaci, tuttavia nel tempo ha subito notevoli trasformazioni. Come tutte le chiese scavate lungo l'ultimo tratto della via Francigena, il santuario di San Biagio presenta al suo interno affreschi votivi dedicati a santi tipici del culto orientale come san Biagio, san Nicola e sant'Andrea ma anche santi latini, come san Giorgio, san Giacomo e san Giovanni. Le iscrizioni poste sulle iconografie, sono tutte in greco tranne una: quella di san Nicola, la quale presenta anche l'iscrizione in latino in segno di unit\u00e0 religiosa tra la chiesa ortodossa e quella latina.\nArchitetture civili.\nReperti archeologici.\nNegli anni novanta, appena fuori dal centro abitato, precisamente in contrada \"Castello d'Alceste\", sono state ritrovate tracce di costruzioni risalenti all'et\u00e0 del ferro e, successivamente alla terza campagna di scavi, un ampio insediamento messapico presumibilmente risalente al periodo tra il VII e IV secolo a.C..\nLa zona archeologica \u00e8 stata oggetto di alcune campagne di scavi realizzate dall'Amministrazione Comunale di San Vito dei Normanni, la Soprintendenza Archeologica di Taranto e il Dipartimento di Beni culturali dell'Universit\u00e0 del Salento.\nArchitetture militari.\nCastello.\nIl Castello Dentice di Frasso, di fattura medievale, con la sua torre quadrata, si affaccia sulla piazza principale del paese, proprio di fronte al Municipio.\nL'accesso originario avveniva attraverso un ponte levatoio che si abbassava dalla finestra situata sulla porta della cappella. La prima costruzione fu senz'altro la torre, ritenuta di et\u00e0 normanna e risalente al XII secolo. Costruita da Boemondo d'Altavilla nell'XI secolo, si trovava in una posizione strategica sulla via consolare che da Carovigno passava per il casale di San Vito e giungeva per la via Vecchia per Oria. Essa, perfettamente integra, ancora oggi domina il territorio di San Vito. La torre presenta merli di tipo guelfo e aperture strette che consentono l'illuminazione dei tre ambienti interni posti l'uno sopra l'altro.\nIntorno alla torre vi \u00e8 un ampio cortile in cui si affaccia la costruzione cinquecentesca della residenza, caratterizzata da una serie di beccatelli ed eleganti finestre rettangolari. Il castello fu probabilmente costruito in origine come residenza di caccia, essendo una volta il territorio di San Vito completamente ricoperto da boschi. L'ingresso al palazzo \u00e8 costituito da un arco a sesto acuto, sulla cui sommit\u00e0 \u00e8 collocato lo stemma della famiglia Dentice. Notevole la scalinata in pietra che conduce ad una veranda colonnata, su cui poggiano tre archi a tutto sesto.\nNel suo interno conserva sale decorate, tele, trofei di caccia e l'Archivio Storico, recentemente restaurato. Ancora oggi il castello \u00e8 di propriet\u00e0 privata e abitato dai discendenti della famiglia Dentice di Frasso.\nLuoghi naturali.\nLa Villa comunale.\nL'unico polmone verde della citt\u00e0 \u00e8 la Villa Comunale, chiamata dai Sanvitesi \"la Pineta\" a causa della presenza di grandi pini marini, vi si possono trovare anche numerose palme. Il parco \u00e8 al centro della citt\u00e0 e circonda la scuola primaria I circolo.\nNatura e ambiente circostante.\nA pochi chilometri dalla citt\u00e0 si trova \"Torre Guaceto\", del vicino comune di Carovigno (BR) una Riserva Naturale WWF dello Stato la cui estensione \u00e8 di circa e un fronte marino che si sviluppa per circa 8\u00a0000\u00a0m. L'area marina \u00e8 rappresentata da un rettangolo ideale, con una profondit\u00e0 media di 3\u00a0000 metri, attraversata e divisa dalla Strada statale 379.\nSociet\u00e0.\nEvoluzione demografica.\nPer dare un'idea della composizione della popolazione, nel bilancio demografico del 1\u00ba gennaio 2009, il comune conta abitanti cos\u00ec ripartiti: 10.417 femmine e 9.530 maschi. Le famiglie sono 7.274, le convivenze registrate 4 e la media di componenti per famiglia \u00e8 2,7 (superiore alla media nazionale che \u00e8 di 2,5, ma inferiore all'analogo valore della regione che \u00e8 invece di 2,8).\nIl comune, da almeno dieci anni conosce, come molti comuni pugliesi, una lieve decrescita di popolazione dovuta da una parte alla diminuzione del tasso di natalit\u00e0 al quale si unisce il fatto che molti giovani decidono di perfezionare gli studi universitari in citt\u00e0 del centro-nord, soprattutto Milano, Bologna e Roma. Una volta laureati costoro difficilmente possono trovare un mercato del lavoro capace di assorbire figure professionali specializzate.\nEtnie e minoranze straniere.\nSecondo i dati ISTAT al 31 dicembre 2014 i cittadini stranieri residenti a San Vito dei Normanni erano 397, pari al 2,04% della popolazione totale residente. Di seguito le nazionalit\u00e0 maggiormente rappresentate:\nL'immigrazione dal Nord Europa.\nUn fenomeno che, da almeno un decennio a questa parte, sembra consolidarsi nel territorio \u00e8 quello di un'immigrazione da parte di famiglie del Nord Europa, soprattutto britannici e irlandesi. Tale fenomeno, relativamente recente in Puglia, \u00e8 conosciuto come \"Salentoshire\", neologismo scherzoso sulla falsariga del \"Chiantishire\", relativo al consolidato turismo britannico in Toscana.\nDialetto.\nIl \"Sanvitese\" \u00e8 il dialetto brindisino appartenente alla famiglia salentina, e quindi al meridionale estremo. La particolarit\u00e0 \u00e8 che San Vito si trova non distante da comuni il cui dialetto comincia a essere influenzato dal barese o tarantino (ostunese e cegliese).\nTradizioni e folclore.\nRealt\u00e0 culturali.\nDi notevole rilevanza \u00e8 nella citt\u00e0 il circolo mandolinistico che insegna la tecnica sanvitese di suonare la pizzica \"alla barbiere\".\nLe rezze.\nLe \"Rezze\" (da \"R\u00e8tia\" in latino, rete) sono una sorta di tenda posizionata davanti all'uscio di quasi tutte le case per proteggere lo stesso dai forti raggi del sole, ma anche dalle intemperie invernali. La \"rezza\" \u00e8 composta da targhette sottili di legno poste orizzontalmente e parallele l'una all'altra, lasciando solo pochi millimetri di spazio.\nLe rezze, possono essere di diversi colori: viola, verde, giallo, marrone e beige.\nLa tradizione sanvitese usa l'espressione \"\"Vecchia cretu la rezza\" (donna anziana dietro la rezza) per esprimere la volont\u00e0 di vedere, anzi spiare, senza essere visti.\nLa 'nciuria.\nLa \"'nciuria\" \u00e8 quel soprannome che ha una valenza di scherno e che viene dato agli abitanti di una qualsiasi cittadina salentina dagli abitanti dei comuni vicini.\nIl soprannome dei sanvitesi \u00e8 \"mulacchiuni\", cio\u00e8 \"grandi muli\"\". Il motivo della 'nciuria dipenderebbe dal fatto che i sanvitesi hanno un atteggiamento poco aperto alle differenze, alle novit\u00e0 e alle idee del prossimo.\nCultura.\nIstruzione.\nScuole.\nOltre a quattro scuole primarie, due scuole secondarie di I grado, hanno sede a San Vito dei Normanni il Liceo Scientifico \"Leonardo Leo\" e, dall'anno scolastico 2008/2009, l'Istituto Professionale Femminile.\nMuseo della Civilt\u00e0 Rurale.\nIl \"Museo della Civilt\u00e0 Rurale\", realizzato dal gruppo di azione locale Altosalento, \u00e8 stato inaugurato il 21 luglio 2001 ed \u00e8 attualmente gestito dall'Associazione Culturale \u201cAXAS Onlus\u201d. Il museo, come la biblioteca comunale, \u00e8 situato all'interno del Chiostro dei Domenicani. Il Museo ospita una raccolta di oggetti d'uso quotidiano ed attrezzi che testimoniano la quotidianit\u00e0 della vita rurale tra il XVIII secolo ed i primi anni cinquanta del XX secolo. Gli utensili riguardano tutte le classi lavoratrici: artigiani, fabbri, falegnami, sellai, arrotini, calzolai e, naturalmente, contadini.\nMuseo diffuso Castello d'Alceste.\nNella contrada Castello d'Alceste sono state ritrovate tracce di un villaggio a capanne della seconda met\u00e0 dell'VIII secolo a.C. e abitazioni a pianta ovale con copertura di materiale deperibile. Ad esse si sovrappongono nel VI secolo a.C. costruzioni con un impianto completamente diverso, che riflettono l'avvento di nuove tecniche costruttive e di un nuovo modo di concepire lo spazio abitativo. Le case di questo periodo sono articolate in pi\u00f9 ambienti e presentano complessi sistemi di copertura che fanno uso di tegole.\nIl 29 luglio 2009, nell'ambito della \"Giornata del Paesaggio\", \u00e8 stato inaugurato nella zona il \"Museo diffuso Castello d'Alceste\". Il Museo diffuso, secondo ecomuseo del territorio pugliese, dopo quello di Cavallino \u00e8 stato realizzato anche grazie al supporto della Fondazione Cariplo-Acri Sviluppo Sud.\nMedia.\nAlcuni film hanno per sfondo ed ambientazione San Vito dei Normanni:\nMusica.\nIl tarantismo a San Vito.\nIl culto del tarantismo mescola tradizioni pagane e cristiane in passato si credeva, infatti, che le donne che mostravano forme di isteria, fossero contaminate dalle punture di tarantola. L'unico rimedio conosciuto era quello di ballare ininterrottamente per giorni, in modo che il veleno non facesse effetto.\nAttraverso la musica e la danza era, quindi, possibile dare guarigione ai tarantati, realizzando un vero e proprio esorcismo a carattere musicale. Ogni volta che un tarantato esibiva i sintomi associati al tarantismo, i suonatori di tamburello, violino, mandolino, chitarra e organetto si recavano nell'abitazione del tarantato e cominciavano a suonare la pizzica, musica dal ritmo sfrenato. A questo punto il tarantato cominciava a danzare e cantare per lunghe ore sino allo sfinimento. La credenza voleva, infatti, che mentre si consumavano le proprie energie nella danza, anche la taranta si consumasse e soffrisse sino ad essere annientata. La particolarit\u00e0 sanvitese \u00e8 che si credeva che il tarantato o la tarantata riuscisse a guarire dalla crisi se il ballo si poteva svolgere in acqua (\"taranta d'acqua\").\nAlla leggenda popolare pu\u00f2 essere in realt\u00e0 legata anche una spiegazione strettamente scientifica: il ballo convulso, accelerando il battito cardiaco, favorisce l'eliminazione del veleno e contribuisce ad alleviare il dolore provocato dal morso del ragno e di simili insetti. Non \u00e8 quindi da escludere che il ballo venisse utilizzato originariamente come vero e proprio rimedio medico, a cui solo in seguito sono stati aggiunti connotati religiosi ed esoterici.\nSan Vito conserva una notevole tradizione di pizzica che, a differenza di quella leccese, si presenta scevra da riferimenti cristiani e con un repertorio terapeutico-musicale riscontrabile solo in questo comune. Si pensi che negli anni cinquanta si potevano contare almeno una trentina di suonatori coinvolti nella cura, di cui una decina costantemente coinvolti nel periodo \"epidemico\", mentre altri vi si aggiungevano in caso particolari, o se i tarantati erano particolarmente numerosi.\nCucina.\nLa cucina sanvitese consiste in melanzane ripiene (dette \"maranciani chini\") e fave con le verdure (dette anche \"favi e fogghi\"). Ne fanno inoltre parte le \"frise\" con i pomodorini locali, olio e origano, tipico piatto estivo. Da non dimenticare anche \"\"li gnummarieddi\" o \"turcinieddi\"\", spiedini di carne.\nTra i dolci si possono menzionare i \"mustazzueli\", dolcetti al cioccolato, le \"Cartedd\u00e0te\" dolci natalizi a forma di roselline di pasta sfoglia sottile fritte nell'olio bollente, la \"cupeta\" dolce con le mandorle, le \"pettole\" pallottole di pasta lievitata molto morbida e poi fritte nell'olio bollente.\nIl vino e l'olio: il comune \u00e8 membro della strada dell'olio \"Collina di Brindisi\" e della strada del vino denominata \"Appia dei vini\", di cui fanno parte anche i comuni di Brindisi, Ostuni, Latiano e Mesagne.\nFormaggi.\nBurrata, cacioricotta salentino, caciocavallo, giuncata, manteca, mozzarella o fiordilatte, pecorino, ricotta, ricotta forte, scamorza, vaccino, Ricotta Salata o ricotta marzotica.\nProdotti vegetali allo stato naturale o trasformati.\nAsparagi sott'olio, capperi sott'aceto, carciofini sott'olio, Cotognata, Cotto di Fico, fichi secchi, funghi spontanei secchi al sole, funghi spontanei sott'olio, lampascioni sott'olio, marmellata di arancio e limone, marmellata di fichi, melanzane secche al sole, melanzane sott'olio, olive schiacciate o cazzate, olive in salamoia, Olive verdi, peperoni secchi al Sole, peperoni sott'olio, pomodori secchi al sole, Pomodori verdi e maturi secchi sott'olio, salsa di pomodoro, vincotto, zucchine secche al sole, Zucchine sott'olio.\nPaste fresche e prodotti della panetteria, pasticceria, confetteria.\nCartellate, Cavatelli, Dolci di pasta di mandorle (pasta reale), Lagane, Orecchiette, Pane di grano duro, Ravioli con ricotta, taralli, Pucce, Uliate, Pane di semola, Pane di orzo.\nVino.\nNel territorio di San Vito \u00e8 possibile produrre Aleatico di Puglia Doc, Ostuni Doc, Puglia Igt.\nLungo la Strada Appia dei vini, di cui il comune \u00e8 membro, esistono variet\u00e0 indigene di vitigni: le robuste coltivazioni a frutto nero che consentono la preparazione di Negroamaro, Primitivo e Malvasia, alle quali si sono affiancate nel corso degli anni, le coltivazioni dei vitigni a uva bianca.\nGeografia antropica.\nUrbanistica.\nIl Comune si sviluppa originariamente intorno al Castello Dentice di Frasso, il centro storico che ancora oggi mantiene la struttura urbanistica antica: case molto basse e viuzze molto piccole.\nDurante gli anni settanta, San Vito conobbe un secondo notevole sviluppo urbanistico con la creazione della zona 167 nella parte nord della citt\u00e0. Questo quartiere ospita numerosi condomini popolari, ma anche residence e villette.\nEconomia.\nSan Vito dei Normanni \u00e8 principalmente un centro agricolo e commerciale. Il livello dell'occupazione \u00e8 al di sopra della media provinciale.\nIl valore aggiunto del comune proviene per il 4,56% dall'agricoltura, il 9,36% dall'industria in senso stretto, il 12,29% dalle costruzioni e il 73,76 dai servizi.\nAgricoltura.\nPer quanto concerne il settore primario, la zootecnica non \u00e8 molto sviluppata e opera con allevamenti di bovini e ovini, l'agricoltura invece conta su un migliaio di piccoli e medi imprenditori che praticano coltivazione intensive di frutta, verdura, mandorle e soprattutto dell'olivo (\"olea europea\") presente sul territorio con diverse coltivazioni da olio.\nArtigianato e industria.\nAnche il settore secondario \u00e8 molto importante: l'industria nel territorio \u00e8 presente con 250 attivit\u00e0 industriali e 725 addetti pari al 17,96% della forza lavoro occupata. I settori manifatturieri pi\u00f9 importanti sono la trasformazione dei prodotti agricoli (come i carciofi), ma anche la meccanica, il tessile (lavanderia industriale), confezionamento e lavorazione del legno, seguono poi le costruzioni che contano 50 imprese.\nL'artigianato conta 300 laboratori e botteghe dove lavorano quasi 700 persone.\nServizi e turismo.\nInteressante, negli ultimi anni, la crescita del settore terziario: il commercio \u00e8 presente con numerose aziende, circa 550, e contano quasi 1\u00a0000 addetti.\nL'attivit\u00e0 dei servizi, quella che cresce pi\u00f9 rapidamente, \u00e8 presente con 419 attivit\u00e0 e 695 addetti pari al 17,22% della forza lavoro occupata, altre 350 attivit\u00e0 di servizio con 965 addetti pari al 23,91% della forza lavoro e 61 attivit\u00e0 amministrative con 1\u00a0651 addetti pari al 40,91% della forza lavoro. Nel terziario troviamo soprattutto aziende di trasporto e magazzinaggio, nonch\u00e9 agenzie immobiliari.\nL'occupazione nella pubblica amministrazione, in passato forte a causa della base militare americana, si \u00e8 ridotta oggi a poche centinaia di unit\u00e0.\nInfrastrutture e trasporti.\nStrade.\nIl centro di San Vito dei Normanni \u00e8 attraversato dalla strada statale 16 Adriatica, che tuttavia risponde alle esigenze del traffico locale, essendo stata soppiantata, per l'intera tratta a nord di Brindisi, dalla pi\u00f9 moderna strada statale 379. La SS 16, in particolare, collega San Vito con Carovigno, a nord-ovest, e il capoluogo provinciale, a sud-est. Dal comune si diparte anche l'ex strada statale 605 di Mesagne, ora classificata come SP 98 nel tratto che interessa il comune di San Vito dei Normanni.\nSan Vito \u00e8 servita inoltre dalle strade provinciali SP 30 per San Michele Salentino, SP 46 per Latiano, SP 48 per Francavilla Fontana, SP 35 e 36 per le localit\u00e0 balneari di Specchiolla e Torre Guaceto. La SP 31 collega il centro cittadino alla SP 29 Ostuni-San Michele Salentino.\nFerrovie.\nLa stazione di San Vito dei Normanni, lungo il tratto Bari-Brindisi-Lecce della linea Adriatica, sorge a 10\u00a0km dal centro abitato, in direzione sud-est, ed attualmente non \u00e8 attiva. all'epoca della costruzione della strada ferrata, non volesse che la \"nuova macchina infernale\" passasse sui suoi territori.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "245012", "revid": "1318658", "url": "https://it.wikipedia.org/wiki?curid=245012", "title": "Odonimia di Roma", "text": "L'odonimia di Roma \u00e8 l'insieme delle denominazioni delle vie e delle piazze di Roma nonch\u00e9 il suo studio: da tali nomi si possono spesso dedurre fatti, avvenimenti e aneddoti che riguardano o riguardarono la citt\u00e0.\nStoria.\nDall'odonimia di Roma si pu\u00f2 innanzitutto dedurre l'estensione della citt\u00e0 soprattutto nell'ultimo secolo: lo stradario di Roma contiene al 2005 14.197 nomi. Di questi, solo 1.583 (poco pi\u00f9 del 10%) si riferiscono a indirizzi dentro le mura aureliane. Nonostante questo squilibrio, i nomi di strade pi\u00f9 significativi si trovano nel centro storico.\nNelle zone principali.\nPossiamo identificare alcune categorie in cui raggruppare questi nomi:\nPer la sua particolare forma, la piazza Buenos Aires - lungo viale Regina Margherita al confine del quartiere Salario - era denominata \"piazza Quadrata\".\nIndirizzo virtuale.\nSull'intero territorio comunale \u00e8 definita un'area di circolazione \"virtuale\" per le persone senza fissa dimora, un tempo denominata \"via della Casa Comunale.\" Questa, con delibera n. 84 del 26 febbraio 2002, \u00e8 stata rinominata in via Modesta Valenti, anziana donna senza fissa dimora deceduta alla stazione di Roma Termini il 31 gennaio 1983, divenuta simbolo della condizione di isolamento e di difficolt\u00e0 di accesso ai servizi che affrontano coloro che si trovano a vivere sulla strada."}
{"id": "245013", "revid": "713168", "url": "https://it.wikipedia.org/wiki?curid=245013", "title": "Pietro Di Donato", "text": "Biografia.\nNacque il 3 aprile 1911 a West Hoboken, nel New Jersey (attualmente parte del comune di Union City), da Geremia e Annunziata Cinquina, immigrati italiani originari di Vasto e Taranta Peligna (in provincia di Chieti). Pietro era il primo di otto figli. \nPietro fu costretto ad interrompere gli studi e trovare un impiego come muratore per mantenere la famiglia in seguito alla scomparsa del padre, anch'egli operaio edile, morto in seguito ad un incidente avvenuto sul cantiere di lavoro il 30 marzo del 1923. Tale evento avrebbe costituito la fonte di ispirazione del primo e pi\u00f9 noto romanzo di Pietro Di Donato \"Cristo tra i muratori\" (titolo originale: \"Christ in concrete\"), pubblicato nel 1939. \nIn seguito alla morte della madre, avvenuta pochi anni dopo, Pietro si assunse la piena responsabilit\u00e0 di provvedere ai fratelli. Pur continuando a lavorare come muratore, Pietro frequent\u00f2 corsi serali di costruzione ed ingegneria presso il locale City College. La famiglia fu successivamente in grado di trasferirsi a Northport nello Stato di New York, dove Pietro continu\u00f2 a lavorare come operaio edile. \n\"Cristo tra i muratori\" \u00e8 un romanzo proletario scritto da un proletario. Fu pensato in origine come un racconto breve e venne pubblicato su Esquire nel marzo 1937. A fronte del successo di pubblico e critica, fu subito rielaborato e ampliato per divenire un romanzo, pubblicato con introduzione del noto critico letterario Arnold Gingrich. Accolto come una sorta di \"Bibbia dei proletari\", fu immediatamente un grande successo e se ne trasse anche un film, girato nel 1949 da Edward Dmytryk, sceneggiato da Ben Barzman e con protagonista Lea Padovani. Il libro venne inoltre incluso nella selezione Book of the Month. \nL'opera \u00e8 una mescolanza di stili e registri linguistici, combinando citazioni della Sacra Scrittura con il gergo quotidiano di New York, italiano e inglese e loro varianti regionali e locali, avendo quale precursore lo sperimentalismo linguistico proprio del romanzo primonovecentesco (es. Joyce, Gadda). \"Cristo tra i muratori\" costituisce una preziosa traccia letteraria del passato dei migranti italiani in America, influenzata dalla nostalgia per un'Italia idealizzata ed un presente statunitense mai pienamente integrato nella propria vita.\nNel 1958 Di Donato vide la pubblicazione del suo secondo romanzo, \"This Woman\", che continua la trattazione delle vicende di \"Cristo tra i muratori\". Nel 1960 venne pubblicato il suo terzo romanzo, \"Three Circles of Light\", un libro autobiografico che si focalizza sulle vicende della famiglia Di Donato negli anni precedenti alla morte del padre. Sempre nel 1960 venne pubblicato \"The Immigrant Saint: The Life of Mother Cabrini\", libro che racconta in chiave romanzata la vita di Francesca Saverio Cabrini, la prima cittadina statunitense ad essere canonizzata. Sempre nel filone religioso si innesta la successiva opera \"The Penitent\", del 1961, che narra il pentimento e la rinascita spirituale dell'assassino di Maria Goretti. L'ultimo libro di Di Donato \u00e8 stato \"Naked as an Author\", una raccolta di racconti, pubblicata nel 1970.\nDi Donato \u00e8 stato un obiettore di coscienza durante la seconda guerra mondiale. Fu in quel periodo, prestando servizio alternativo a Cooperstown che conobbe la futura moglie, Helen Dean. La coppia si spos\u00f2 civilmente nel 1943, in una cerimonia officiata dal sindaco di New York Fiorello La Guardia. Di Donato e la moglie si trasferirono a Setauket-East Setauket. Dal matrimonio nacquero due figli, Peter e Richard.\nNel 1978 il suo servizio giornalistico sul rapimento e l'assassinio di Aldo Moro (intitolato \"Christ in Plastic\") vinse il premio dell\"'Overseas Press Club\". \n\u00c8 morto a Stony Brook, New York nel 1992.\nIn suo onore \u00e8 stato istituito nel 2012 un premio giornalistico dedicato alla sicurezza sul lavoro.\nDocumentari.\nNel 2006 \u00e8 uscito un documentario per la regia di Stefano Falco dal titolo Pietro di Donato, lo scrittore muratore con interventi di Fred Gardaph\u00e9, Robert Viscusi, Luigi Fontanella, Francesco Durante, Luigi Murolo, Martino Marazzi, Giuseppe Catania."}
{"id": "245014", "revid": "125958649", "url": "https://it.wikipedia.org/wiki?curid=245014", "title": "Giardino di Boboli", "text": "Il Giardino di Boboli \u00e8 un parco storico della citt\u00e0 di Firenze. Nato come giardino granducale di Palazzo Pitti, \u00e8 connesso anche al Forte di Belvedere, avamposto militare per la sicurezza del sovrano e la sua famiglia. Il giardino, che accoglie ogni anno oltre 800.000 visitatori, \u00e8 uno dei pi\u00f9 importanti esempi di giardino all'italiana al mondo ed \u00e8 un vero e proprio museo all'aperto, per l'impostazione architettonico-paesaggistica e per la collezione di sculture, che vanno dalle antichit\u00e0 romane al XX secolo. Il giardino di Boboli \u00e8 uno dei pi\u00f9 famosi giardini della penisola.\nI giardini furono costruiti tra il XVI e il XIX secolo, dai Medici, poi dagli Asburgo-Lorena e dai Savoia, e occupano un'area di circa 45.000\u00a0m\u00b2. Alla prima impostazione di stile tardo-rinascimentale, visibile nel nucleo pi\u00f9 vicino al palazzo, si aggiunsero negli anni nuove porzioni con differenti impostazioni: lungo l'asse parallelo al palazzo nacquero l'asse prospettico del \"viottolone\", dal quale si dipanano vialetti ricoperti di ghiaia che portano a laghetti, fontane, ninfei, tempietti e grotte. Notevole \u00e8 l'importanza che nel giardino assumono le statue e gli edifici, come la settecentesca \"Kaffeehaus\" (raro esempio di gusto rococ\u00f2 in Toscana), che permette di godere del panorama sulla citt\u00e0, o la limonaia, ancora nell'originario color \"verde Lorena\".\nIl giardino ha quattro ingressi fruibili dal pubblico (dal cortile dell'Ammannati di Palazzo Pitti, dal Forte di Belvedere, da via Romana, detto l'ingresso \"di Annalena,\" e dal piazzale di Porta Romana), oltre all'uscita attraverso piazza Pitti.\nStoria.\nRisalgono al 1341 i primi acquisti di propriet\u00e0 in Oltrarno da parte di Cione di Bonaccorso Pitti.\nL'origine del nome \"Boboli\" nasce forse da una contrazione popolaresca del cognome della famiglia Borgolo o Borgoli, che aveva possedimenti in questo territorio del popolo di Santa Felicita in Oltrarno, e che a sua volta prendeva probabilmente il nome dal \"borgo\", ovvero quel nucleo di case che si dipanava lungo la direttrice del Ponte Vecchio, prima che la zona fosse inclusa nelle mura.\nQuesti terreni dunque pervennero nelle mani di Luca Pitti nel 1418, quarant'anni prima di iniziare la costruzione del palazzo che dalla sua famiglia prese il nome. Con il passaggio della propriet\u00e0 ai Medici nel 1549, per l'acquisto del palazzo e degli annessi da parte di Eleonora di Toledo, moglie di Cosimo I de' Medici, iniziarono l'abbellimento e gli ampliamenti, che coinvolsero anche il giardino. L'architetto dello spazio verde fu inizialmente Niccol\u00f2 Tribolo, che dieci anni prima aveva gi\u00e0 superbamente lavorato ai giardini della Villa medicea di Castello.\nIl Tribolo lasci\u00f2 un progetto al quale si attribuisce quasi certamente l'anfiteatro ricavato dallo sbancamento della collina, con il primo asse prospettico nord-ovest/sud-est, naturale estensione del cortile dell'Ammannati, tra il palazzo e il futuro Forte di Belvedere. La pietraforte usata per costruire palazzo Pitti veniva infatti prelevata proprio da questa conca, che \u00e8 quindi artificiale. Il Tribolo mor\u00ec di l\u00ec a poco nel 1550, quindi la direzione dei lavori pass\u00f2 a Bartolomeo Ammannati e in seguito a Bernardo Buontalenti. Una visione del giardino alla fine del Cinquecento si trova in una delle lunette delle ville medicee della serie di Giusto Utens (1599 circa), gi\u00e0 alla villa di Artimino ed oggi conservate nella villa della Petraia.\nDurante il governo di Cosimo II (1609-1621) il giardino sub\u00ec il pi\u00f9 importante ingrandimento, quasi triplicando la sua estensione ad opera di Giulio Parigi e del figlio Alfonso, ideatori del secondo asse verso Porta Romana (il cosiddetto \"Viottolone\"). Il giardino venne aperto al pubblico per la prima volta, sebbene con le dovute limitazioni, durante il regno di Pietro Leopoldo di Lorena. Nel giugno del 2013 diviene Patrimonio dell'umanit\u00e0 dell'UNESCO.\nDescrizione.\nI giardini hanno nel complesso una configurazione vagamente a triangolo allungato, con forti pendenze e due assi quasi perpendicolari che si incrociano vicino alla \"Fontana del Nettuno\" che si staglia sul panorama. A partire dai percorsi centrali degli assi poi si sviluppano una serie di terrazze, viali e vialetti, vedute prospettiche con statue, sentieri, radure, giardini recintati, costruzioni e rosai antichi, in un'inesauribile fonte di ambienti curiosi e scenografici.\nQui troviamo anche la fontana dei Mostaccini la cui sequenza di cascatelle costituisce una testimonianza seicentesca degli antichi abbeveratoi per gli uccelli da richiamo, utilizzati nella pratica dell'uccellagione. Sono presenti anche una serie di antichi acquedotti sotterranei che alimentavano l'intero complesso.\nUna parte del giardino \u00e8 dedicata alla collezione delle Camelie, iniziata nel Seicento e che oggi, grazie all'opera dei giardinieri, \u00e8 stato in parte recuperato dopo un periodo di declino. Tra il 2000 e il 2005 il Tepidario della Botanica superiore \u00e8 stato al centro di una serie di interventi di restauro e pulizia degli ambienti esterni e interni per rendere l\u2019edificio nuovamente funzionale. Alcuni di questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96.\nPrimo asse.\nAnfiteatro.\nL'asse principale, centrato sulla facciata posteriore del palazzo, sale sul colle di Boboli, attraverso un profondo anfiteatro a forma di ferro di cavallo.\nL'anfiteatro segna il punto dove la collina di Boboli venne scavata per prelevare la pietraforte usata per costruire Palazzo Pitti e l'idea di sistemarlo in un grande spazio, che in pianta disegna la forma di una campana, risale al Tribolo, che per\u00f2 molto probabilmente aveva concepito questa zona come architettura verde divisa da boschetti sempreverdi. Fu arricchito delle gradinate solo nel 1599, mentre le edicole con statue marmoree in stile antico e le urne in terracotta vennero ideate da Giulio e Alfonso Parigi il giovane a partire fra il 1630 e il 1634. La struttura venne inaugurata nel 1637 in occasione dell'incoronazione di Vittoria della Rovere, moglie di Ferdinando II de' Medici, a granduchessa di Toscana.\nAl centro vi si trovava anticamente la Fontana dell'Oceano, che nel XVII secolo venne spostata all'estremit\u00e0 sud-ovest del giardino (nell\"Isolotto\"), in maniera da rendere possibile l'uso dell'anfiteatro per rappresentazioni, secondo la moda allora in gran voga degli spettacoli teatrali.\nIl centro dell'anfiteatro venne abbellito nel 1790 dall'obelisco egiziano, l'unico della Toscana, nonch\u00e9 uno dei monumenti pi\u00f9 antichi di tutta la regione: risale infatti al 1500 a.C. (molto tempo prima della fioritura della civilt\u00e0 etrusca) e proviene da Eliopoli in Egitto. Fu portato a Roma dall'Egitto all'epoca di Domiziano e eretto nel Tempio di Iside al Campo Marzio; dopo essere stato dissotterrato a fine del Cinquecento, fin\u00ec nel giardino di Villa Medici a Roma. Venne trasportato a Firenze nel 1788 per la volont\u00e0 del Granduca Pietro Leopoldo, quando radun\u00f2 tutte le collezioni medicee in citt\u00e0 per abbellire i suoi palazzi.\nNel 1840 venne accoppiato con la grande vasca in granito grigio scolpita in un unico blocco e proveniente forse dalle Terme Alessandrine di Roma.\nDall'anfiteatro si gode una bella prospettiva del retro del palazzo, con le ali disposte attorno al cortile dell'Ammannati e la fontana del Carciofo.\nBacino di Nettuno.\nPi\u00f9 in alto, oltre l'anfiteatro, si incontra il \"bacino del Nettuno\", attraverso una doppia rampa ornata da tre statue di epoca romana: un \"Settimio Severo\" a sinistra, un \"Magistrato romano\" a destra (ciascuna su un cippo funerario), ed al centro una \"Demetra\" su una base romana. La \"Demetra\" \u00e8 una copia romana di un originale greco probabilmente di Alcamene, allievo di Fidia.\nIl \"bacino del Nettuno\" fu creato nel 1777-1778 al posto di un vivaio. Qui vengono raccolte le acque che irrigano tutto il giardino e che hanno la sorgente pi\u00f9 a monte, sotto il Giardino del Cavaliere.\nAl centro del bacino si erge la \"Fontana del Nettuno\", con la statua del Dio del mare emergente da uno sperone roccioso sul quale si trovano anche naiadi e tritoni. La statua principale \u00e8 opera del 1571 dello scultore Stoldo Lorenzi e la fontana viene chiamata dagli irriverenti fiorentini la \"Fontana del forcone\" o \"della forchetta\" a causa del tridente impugnato da Nettuno in atto di colpire. Attorno alla fontana sono presenti dei terrazzamenti erbosi digradanti, che ripropongono la forma dell'anfiteatro sottostante.\nAlla sommit\u00e0 di questa zona si trova la statua dell\"Abbondanza\" (1636) di Pietro Tacca (con la collaborazione di Sebastiano Salvini), gi\u00e0 iniziata dal Giambologna nel 1608. \u00c8 un'opera in marmo bianco con il covone di grano in bronzo dorato. La figura ha le sembianze di Giovanna d'Austria, moglie di Francesco I de' Medici, e venne commissionata come sacrario della sfortunata granduchessa deceduta per un incidente a palazzo nel 1578 a soli trentadue anni. Inizialmente la statua sarebbe stata destinata ad una colonna celebrativa per piazza San Marco, che non venne mai realizzata.\nIn questa zona superiore il giardino \u00e8 caratterizzato dalle muraglie difensive che si prolungano dal vicino Forte Belvedere, che si staglia sulla sinistra. Per attenuare la vista del muro di cinta vi si trovano numerosi alberi, siepi e una gran variet\u00e0 di piante che creano alcuni vialetti pittoreschi.\nNel 1933 vi avvenne la rappresentazione di Sogno di una notte di mezza estate (Mendelssohn) diretta da Fernando Previtali per la regia di Max Reinhardt con Carlo Lombardi, Cele Abba, Giovanni Cimara, Nerio Bernardi, Rina Morelli, Sarah Ferrati, Cesare Bettarini, Armando Migliari, Ruggero Lupi, Luigi Almirante, Giuseppe Pierozzi, Memo Benassi, Evi Maltagliati ed Eva Magni.\nGiardino del Cavaliere.\nAl culmine di questo asse, in posizione sfasata verso sud e con le mura cittadine a segnarne il confine, sorge il \"Giardino del Cavaliere\", uno dei giardini recintati di Boboli, che si trova esattamente sopra un bastione facente parte delle fortificazioni realizzate da Michelangelo nel 1529 prima dell'assedio cittadino dell'anno successivo. In architettura militare \"cavaliere\" veniva detta una struttura edificata al di sopra (appunto, \"a cavallo\") di un bastione e da questo deriva il nome del giardino. Per accedervi si sale su una scala \"a tenaglia\", cio\u00e8 a rampe curve e incrociate con un terrazzino costruito sopra una piccola stanza circolare; questa scalinata fu progettata da Zanobi del Rosso tra il 1790 e il 1793.\nLe due statue che decorano la scala raffigurano \"Flora\" e di \"Giove giovane\" entrambe di Giovanni Battista Caccini.\nIl giardino \u00e8 decorato da basse siepi di bosso che creano forme geometriche e racchiudono specie rare e odorose di dalie e rose, che tra maggio e giugno fioriscono. La fontana centrale \u00e8 chiamata \"fontana delle Scimmie\" per via delle tre scimmiette in bronzo alla base della fontana stessa, del Giambologna; al centro della vasca l'acqua zampilla da un putto marmoreo, attribuito a Pierino da Vinci o al Tribolo.\nQui vi si trova il \"casino del Cavaliere\", una palazzina costruita verso il 1700 su commissione di Cosimo III, dove il cardinale Leopoldo de' Medici teneva le conversazioni artistiche e letterarie, e dove Gian Gastone aveva il suo \"ritiro\".\nLe sobrie forme attuali, con le pareti decorate da cornici dipinte e il cornicione ornato da vasi e statue di terracotta, sono dovute alla sistemazione di Zanobi del Rosso per conto dei Lorena, che lo adibirono a sede dei festeggiamenti estivi della corte. \u00c8 sede dal 1973 del Museo delle Porcellane.\nLa posizione privilegiata che dominava il retro della collina di Boboli offre ancora oggi dolci vedute panoramiche fino alla Torre del Gallo, con i terreni agricoli coltivati in parte a ulivo.\nSotto il Casino del Cavaliere esiste un grande deposito d'acqua detto \"delle trote\", dal quale partono le tubature per l'irrigazione di tutto il giardino.\nA sinistra del primo asse.\n\"Kaffeehaus\".\nRidiscendendo la collina verso nord-est, all'altezza pi\u00f9 o meno della \"statua dell'Abbondanza\", si raggiunge la Kaffeehaus, un padiglione in stile rococ\u00f2 coperto da un'esotica cupola finestrata e segnata da terrazze marcapiano opera di Zanobi del Rosso (1776), alla cui base, circondata da una scala doppia tenaglia si trova una grotticina. \nLa costruzione, in un punto altamente panoramico, rappresenta anche il punto visivo di fuga del \"Viottolone\", il grande viale che rappresenta il secondo asse dell'ampliamento del giardino, che idealmente portava alla Villa Medicea di Poggio Imperiale. Da qui, proseguendo a nord, si arriva all'ingresso verso il Forte Belvedere, ai piedi dei bastioni difensivi, dal quale si accede anche al Giardino Bardini ed alla Costa San Giorgio.\nPrato di Ganimede.\nDavanti alla \"Kaffeehaus\" si trova il prato digradante con al centro la \"Fontana di Ganimede\", del XVII secolo.\nGiardino di Madama.\nSempre su questo lato si incontra pi\u00f9 a sinistra la \"Grotticina della Madama\" o \"delle Capre\", costruita da Davide Fortini su progetto di Niccol\u00f2 Tribolo. Decorata con spugne, stalattiti e una vasca marmorea sormontata da quattro statue di capre che un tempo buttavano acqua. La grotta si trova a un'estremit\u00e0 del cosiddetto \"Giardino di Madama\", con alcune aiuole geometriche fiorite, realizzato attorno al 1570 per Giovanna d'Austria. Il giardino davanti alla grotta, caratterizzato da alcune aiuole bordate da siepi, \u00e8 detto \"Giardino di Madama\".\nOrto di Giove.\nPoco pi\u00f9 in basso segue l\"Orto di Giove\", dalla statua di Giove seduto, di Baccio Bandinelli (1556), mentre vicino a questo giardino si trovano le due grandi statue dei \"Prigionieri daci\", sculture antiche del II secolo, gi\u00e0 a Villa Medici; i due barbari sottomessi con le mani legate e le vesti in granito rosso provengono probabilmente dal Foro di Traiano: sono molto simili a quelli reimpiegati nell'Arco di Costantino; le due basi con rilievi di \"Vittorie, Dioscuri e barbari vinti\" invece provengono dal tempio del Sole sulla via Lata fatto costruire da Aureliano o, meno probabilmente, dal vicino \"Arcus Novus\".\nLivello del Palazzo.\nScendendo al livello del palazzo attraverso un viale serpentino usato dalle carrozze, si arriva ad una zona coperta di ghiaia, dove un tempo stazionavano le vetture con cavalli.\nVicino all'uscita su piazza Pitti si trova la \"Fontana del Bacchino\", esempio del gusto \"grottesco\" tanto in voga nei giardini del periodo tra Cinque e Seicento. \u00c8 infatti costituita dalla figura dell'obeso nano Morgante, il pi\u00f9 popolare dei nani di corte di Cosimo I, ritratto da Valerio Cioli nudo e a cavalcioni di una tartaruga (1560). La statua \u00e8 oggi sostituita da una copia (la foto ritrae la copia precedente a quella attuale, che sostituisce l'originale ricoverata nei depositi del giardino).\nSu questo lato del muro di cinta passa il Corridoio vasariano, che qui ha l'uscita \"canonica\" del suo percorso di visita museale moderno, e poco pi\u00f9 avanti, sempre lungo il bordo si trova la celebre \"Grotta del Buontalenti\"\nGrotta del Buontalenti.\nLa \"Grotta Grande\", o \"del Buontalenti\", \u00e8 uno degli elementi pi\u00f9 pregevoli del parco. La sua costruzione si deve soprattutto a Bernardo Buontalenti, che la cre\u00f2 tra il 1583 e il 1593 su incarico di Francesco I de' Medici, una delle architetture pi\u00f9 bizzarre e sorprendenti di Firenze.\nA destra del primo asse.\nDi nuovo in alto, dal giardino del Cavaliere, se discendendo si prende invece verso sud, prima di giungere al \"Prato dell'Uccellare\", punto di imbocco prospettico del secondo asse del giardino (il \"Viottolone\"), si incontra una seconda scalinata fiancheggiata da siepi e decorata da due statue di \"Muse\" sedute.\nPoco dopo si trova il groppo marmoreo della \"Lavacapo\" (1595-1597), opera di Valerio Cioli per Ferdinando I.\nDa qui si accede a un prato che costeggia dall'alto il \"bacino di Nettuno\", dove si trovano alcuni fabbricati che anticamente fungevano da abitazioni per i giardinieri, depositi di attrezzi e di piante durante l'inverno. Qui si trovano anche le \"ragnaie\", cio\u00e8 quei fitti boschetti dove venivano tese reti per catturare i piccoli volatili.\nNei vialetti ombrosi che occupano lo spazio tra l'anfiteatro e il \"Prato del Pegaso\", cinti da alberi ad alto fusto, si trovano due curiose architetture coperte da cupole e parzialmente interrate: si tratta delle due ghiacciaie di Boboli, antesignane dei frigoriferi. Qui, grazie al ghiaccio che veniva giornalmente trasportato dall'Abetone e grazie all'ambiente che ricreava le condizioni climatiche delle grotte, venivano conservate le vivande destinate alle cucine granducali.\nSecondo asse.\nPrato dell'Uccellare.\nL'imbocco ideale del secondo asse \u00e8 il cosiddetto \"prato dell'Uccellare\" (\"uccellare\" significa cacciare i piccoli volatili, infatti venivano cos\u00ec chiamate le radure in una macchia boscosa), situato in posizione rialzata e attraversato dal \"Viottolone\" (anche se verso nord, oltre il prato dell'Uccellare verso l'anfiteatro, questo viale diventa un saliscendi minore).\nQuesto ampio prato \u00e8 circondato da lecci e cipressi secolari e segna il confine con la parte occidentale del giardino. Al centro \u00e8 decorato da una colonna spezzata, mentre su un lato vi si trova una delle poche opere contemporanee del giardino: una monumentale testa bronzea di Igor Mitoraj (1998), rimasta nel giardino dopo la mostra sull'artista polacco del 2002. Da qui si gode un ottimo panorama sul quartiere di Oltrarno, oltre la Palazzina della Meridiana.\nPrato del Pegaso.\nAl di sotto del Prato dell'Uccellare, attraversato da sentieri a zig-zag, si distende il cosiddetto Prato del Pegaso, un declivio collinare che riporta al livello del palazzo, in particolare davanti al piazzale coperto a ghiaia della palazzina della Meridiana.\nQuesta zona deve il suo nome alla scultura marmorea di \"Pegaso\", opera di Aristodemo Costoli del 1865, usata come simbolo dalla Regione Toscana. Vi si trovano altre statue ed una grande vasca di granito grigio. I grandi alberi che vi si ergono isolati e asimmetrici ricordano il gusto del giardino all'inglese.\nViottolone.\nIl \"Viottolone\" \u00e8 un ampio viale in ripida discesa, affiancato da due filari di cipressi piantati nel 1637 e decorato da numerose statue, che segna l'asse secondario (quello sei-settecentesco in direzione sud-ovest) del giardino. Le statue, poste simmetricamente nei pressi degli incroci con i tre viali trasversali, sono sia antiche (romane), sia di fattura moderna, prevalentemente settecentesca.\nLa zona a sinistra del viottolone, gi\u00e0 un tempo occupata dal labirinto, ha oggi il viale serpentino per il rond\u00f2 delle carrozze. In questa zona resta la vasca centrale del labirinto, oggi circondata da un'aiuola ellittica. La parte di destra era invece dedicata alla caccia e vi si trova anche l'orto murato. Ai due fianchi del viottolone corrono due gallerie rettilinee suggestivamente circondate dalla vegetazione.\nL'imbocco del \"Viottolone\" dal Prato dell'Uccellare \u00e8 segnato da due statue dette \"dei Tirannicidi greci\", davanti a una scenografia di cipressi e siepi di alloro. Queste due statue hanno solo i torsi antichi, ed \u00e8 particolarmente pregevole quello di sinistra, copia dell\"Aristogitone\" del gruppo bronzeo del 447 a.C. degli scultori ateniesi Crizio e Nesiote (quello di destra \u00e8 in restauro).\nIl Viottolone \u00e8 quindi tagliato da tre viali laterali che creano sei scomparti del giardino.\nPrimo viale trasversale.\nIl primo viale trasversale, partendo da monte, \u00e8 costituito da un pergolato di lecci che formano due gallerie con sedili bassi in pietra sui lati.\nPrima di giungere all'incrocio principale un vialetto \u00e8 segnalato da due statue; in prospettiva sulla sinistra si nota una vasca circondata da un'aiuola ellittica, che era il centro di uno dei labirinti di questa parte del giardino.\nNel punto di incontro con il Viottolone sono state poste quattro statue su ciascun cantone: la \"Prudenza\", \"Esculapio e Ippolito morente\" (da Policleto) di Giovanni Caccini, l\"Autunno/Bacco\" e l\"Estate/Cerere\" di Raffaello Petrucci.\nNei riquadri immediatamente a ovest si trovano: a nord, confinante col prato dell'Uccellare, il Cantiere della Sughera (un vivaio murato, usato anche per attivit\u00e0 didattiche), e a sud il giardino di Botanica Superiore, a sua volta murato e dotto di serre e vasche per la coltivazione di specie isogene. Sotto questo giardino si trova un vasto ambiente voltato con nicchioni, usato in passato come deposito degli scarti della vegetazione.\nNei riquadri a est iniziano i boschetti di lecci in cui corre un viale serpeggiante, usato come rond\u00f2 per le carrozze.\nIn fondo, sulla destra si trova la \"Fontana dell'Oceano\", omonima di quella pi\u00f9 famosa al centro dell'Isolotto di Boboli. Questa fontana pi\u00f9 piccola raffigura un giovane ai cui piedi sta un delfino che versa acqua.\nSecondo viale trasversale.\nIl secondo viale trasversale si taglia sul Viottolone a un incrocio con tre statue romane, un \"Senatore\", un \"Bacco\" e un \"Filosofo calvo\", mentre una quarta statua con \"Andromeda\" \u00e8 settecentesca.\nIn fondo al ramo del viale trasversale sinistro, presso le mura cittadine, domina la veduta prospettica il busto colossale di \"Giove olimpico\", attribuito al Giambologna (1560 circa), su una base in arenaria. Accanto alla statua si trova anche la curiosa \"fontana dei Mostaccini\" di Romolo del Tadda (1619-1621), costituita da una serie di piccole vasche su vari gradoni collegate da canaletti e con mascheroni che versano l'acqua da un livello a quello inferiore. Oltre alla valenza estetica questa fontana aveva anche una funzione pratica: le piccole vasche dovevano attirare i piccoli volatili che venivano poi catturati con le \"ragne\", reti appese tra i rami del vicino boschetto (detto appunto \"ragnaia della Pace\"). I \"mostaccini\" sono i piccoli mascheroni dalle espressioni aggrottate.\nTerzo viale trasversale.\nIl terzo viale trasversale \u00e8 quello pi\u00f9 a sud-ovest e dall'incrocio con il Viottolone vi partono numerosi percorsi complicatamente intrecciati che conducono al segmento finale del giardino. All'incrocio tra i viali le siepi di bosso disegnano quattro esedre nelle quali sono collocate altrettante statue: \"Esculapio\", \"Andromeda\", \"Ninfa\" e la \"Modestia\".\nA queste vanno aggiunti i vicini gruppi dei \"giocatori\", di fattura settecentesca secondo il gusto per i temi campagnoli e popolani: i \"Giocatori alla pentolaccia\" di Giovan Battista Capezzuoli e i \"Giocatori del saccomazzone\" (1780) di Orazio Mochi su disegni di Romolo del Tadda (il \"saccomazzone\" era un gioco dove due giocatori bendati, sempre tenendo tenere una mano su una roccia, cercavano di scacciare l'avversario colpendolo con un lungo straccio annodato).\nIsolotto.\nAl termine del viottolone l'arredo botanico cambia repentinamente, scompaiono i cipressi e le siepi e si arriva alle morbide forme della \"Vasca dell'Isola\", chiamata anche \"Isolotto\" e ideata da Alfonso e Giulio Parigi dal 1618, al posto di un'\"isola di Venere\" le cui statue vennero poi rimpiegate altrove (come i puttini della fontana del Carciofo).\nIl piazzale \u00e8 circondato da siepi di leccio alte circa 12 metri, che fanno da quinta alle numerose statue di pietra e marmo che raffigurano vari soggetti: mitologici, storici, campestri, popolani.\nAl centro del piazzale fa da protagonista la grande vasca circolare, con l'isola al centro collegata alla terraferma da due passerelle. I grandi cancelli delle passerelle sono sostenuti da due colonne, su ciascuna delle quali si trova la statua di un capricorno, animale simbolo del potere del Granducato di Toscana. Ai lati delle colonne sono presenti delle fantasiose fontane a forma di \"arpie\" maschili, che versano l'acqua in vasche a forma di conchiglia, con una complessa decorazione grottesca di esseri marini.\nSull'asse perpendicolare al Viottolone si trovano quattro fontane a livello della balaustra esterna, due per lato: le \"fontane delle Arpie\" e quelle \"dei Putti\", decorate da delfini intrecciati, animali marini, mascheroni fantastici e statue a tutto tondo sulla sommit\u00e0. Vicino a queste fontane, dall'acqua della vasca emergono alcuni gruppi marmorei della scuola del Giambologna (1637) di notevole suggestione: il \"Perseo a cavallo\" (a sud-est) e \"Andromeda con le caviglie incatenate nella roccia\" (a nord-ovest); in particolare il \"Perseo\" \u00e8 collocato come se stessa saltando fuori dall'acqua, un effetto che veniva sottolineato dagli zampilli d'acqua.\nNel mezzo del bacino l'isola \u00e8 circondata da una ringhiera in pietra, nelle cavit\u00e0 della quale sono alloggiati gli orci di terracotta che nei mesi estivi contengono la collezione di agrumi ed altre piante decorative; agrumi si trovano allineati anche sulle passerelle.\nIl centro dell'isola \u00e8 decorato dalla \"Fontana dell'Oceano\" del Giambologna, composta da una basamento con bassorilievi (\"Il ratto di Europa\", il \"Trionfo di Nettuno\" e \"Il bagno di Diana\") che sorregge una vascone circolare in granito dell'Isola d'Elba, sopra il quale si innalza il gruppo scultoreo del \"Nettuno\", circondato da divinit\u00e0 fluviali sdraiate. Esse rappresentano il \"Nilo\", il \"Gange\" e l\"Eufrate\", che versano simbolicamente le loro acque nella vasca grande, rappresentante l'Oceano. La fontana dell'Oceano \u00e8 pi\u00f9 antica rispetto a questa parte del giardino e un tempo si trovava al centro dell'Anfiteatro di Boboli: fu scolpita per Francesco I nel 1576 ed ha fatto da prototipo per tutte le sculture di questo soggetto; l'originale dell\"Oceano\" oggi si trova al Bargello e qui \u00e8 sostituito da una copia.\nEmiciclo o Prato delle Colonne.\nSull'asse del Viottolone, separato dall'Isolotto da due boschetti simmetrici segnati da un ingresso neoclassico con piccoli obelischi, si trova il grande spiazzo semicircolare dell\"Emiciclo\" o \"Prato delle Colonne\", per via delle due colonne in granito rosso egiziano che sorreggono altrettanti vasi in marmo bianco, un tempo appartenuti a Lord Cower.\nL'Emiciclo \u00e8 circondato sul lato curvo da una serie di platani intervallati regolarmente da dodici nicchie verdi con statue (soprattutto busti del XVII secolo). Il lato rettilineo invece \u00e8 composto da un'alta siepe di bosso con nicchie di verzura contenenti quattro antichi busti colossali: \"Giove Serapide, Giove\", una \"divinit\u00e0 maschile\" non chiarita e \"Claudio Imperatore\". Notevole \u00e8 anche la statua di \"Vulcano\" di Chiarissimo Fancelli.\nVerso Porta Romana.\nLa punta estrema del giardino, dietro l'emiciclo, \u00e8 occupata da un rond\u00f2 con siepi geometriche, dove sono collocate numerose statue in pietra come le tre figure grottesche di Romolo del Tadda, raffiguranti \"Venere\", \"Amore\" e la personificazione dell\"Architettura\" (1617-21). Interessante \u00e8 anche la fontana della Botticella, costituita dalla statua di un contadino che vuota un barile (di Giovanni Fancelli, 1560) in una vasca realizzata con un sarcofago romano. Simile \u00e8 anche l\"Uomo che vanga\" di Valerio Cioli e di Giovanni Simone Cioli.\nDavanti all'ingresso di Porta Romana si trova un notevole \"Perseo\" di Vincenzo Danti, gi\u00e0 alla villa medicea di Pratolino, circondato da un'esedra in bosso dove si trova anche un sarcofago romano con le \"fatiche di Ercole\".\nFianco destro.\nRisalendo sul lato che costeggia via Romana, si incontrano alcune statue come l\"Uomo che scarica il secchio in un tino\" di Valerio Cioli e di Giovanni Simone Cioli, fino a raggiungere la grande limonaia.\nLimonaia.\nI Medici furono tra i primi a diffondere la moda degli agrumi nei loro giardini. Gli agrumi sono delle piante che non crescono normalmente in Toscana per via degli inverni troppo rigidi, quindi erano considerate di fatto alla stregua di piante esotiche. Il loro grande valore ornamentale spinse a un collezionismo di queste piante, che durante l'inverno dovevano trovare rifugio al coperto, in edifici appositi chiamati appunto \"limonaie\". Per rendere possibile questi spostamenti i limoni non dovevano essere piantati in terra, ma in grandi vasi di terracotta chiamati conche, realizzati artigianalmente e che sono di per s\u00e9 un pregevole ornamento. Le limonaie dovevano avere un microclima mite ma asciutto, per cui non di rado il pavimento era sterrato anzich\u00e9 lastricato, per un migliore assorbimento dell'umidit\u00e0. \nLa limonaia di Boboli si trova a met\u00e0 strada tra il Palazzo e l'estremit\u00e0 del giardino. Frutto della trasformazione di una precedente fabbrica di mosaici, spugne e statue (e gi\u00e0 sede della Compagnia di Santa Brigida), fu edificata verso il 1778 su progetto di Zanobi del Rosso, nel corso di una generale risistemazione del giardino voluta dal Granduca Pietro Leopoldo. In questo sito al tempo di Cosimo III esisteva il \"Serraglio degli Animali\", dove venivano conservati gli animali esotici comprati o ricevuti in regalo da sovrani esteri (giraffe o un ippopotamo oggi impagliato e conservato al Museo della Specola), ma anche animali per le cucine. In precedenza gli agrumi venivano conservati nel cosiddetto \"Stanzonaccio\" di Giulio Parigi (1618), ormai per\u00f2 troppo lontano e in dislivello dopo l'ampliamento verso l'emicilo.\nLa facciata della limonaia \u00e8 costruita dalla ripetizione regolare di quattro campate con quattro finestroni pi\u00f9 quattro finestre superiori, separate da lesene; nella parte superiore \u00e8 presente un cartiglio con festoni con frutta e un frontone leggermente aggettante; le specchiature intorno alle finestre presentano un intonaco colore \"verde Lorena\" usato anche nella Kaffeehaus, ma a differenza di quest'ultima il colore della limonaia \u00e8 rimasto sempre lo stesso nei secoli (l'unico restauro del quale si conservi memoria \u00e8 dell'ottobre 2004). Un lungo cornicione leggermente aggettante sopra i portoni conclude l'elegante facciata. Le sculture sulla facciata rappresentano le \"Muse\", mentre nelle aiuole antistanti si trovano due \"Muse\" e il gruppo della \"Fortuna con cornucopia\", opere romane copiate da sculture ellenistiche, oltre al \"Suonatore di cornamusa\" di Giovanni Battista Caccini.\nNel periodo invernale, la limonaia \u00e8 affollata da una grande quantit\u00e0 di piante, soprattutto agrumi, alcuni dei quali risalgono all'epoca medicea con cultivar originali.\nElenco di alcune delle specie di agrumi conservate:\nZona di Annalena.\nProseguendo lungo il vialetto parallelo a via Romana si arriva all'ingresso su questa stessa via detto \"di Annalena\" (dal nome dell'antico convento di Annalena che qui si trovava), con un cancello vigilato da due leoni assopiti in pietra.\nLa prospettiva di questo ingresso \u00e8 abbelita dalla Grotta di Adamo ed Eva (1817), costruita come una piccola esedra preceduta da due colonne che sostengono un architrave. L'interno \u00e8 decorato da concrezioni spugnose e mosaici in ciottoli policromi, mentre il nome deriva dal gruppo scultoreo di \"Adamo ed Eva\" di Michelangelo Naccherino (1616 circa).\nSempre sullo stesso lato di via Romana, risalendo verso Palazzo Pitti, si incontra la Palazzina di Annalena, una piccola costruzione in stile neoclassico dell'architetto Cacialli.\nPalazzina della Meridiana.\nLa Palazzina della Meridiana, opera in stile neoclassico iniziata da Gaspare Maria Paoletti sotto il Granduca Pietro Leopoldo nel 1778 e terminata da Pasquale Poccianti nel 1822-1840, prende il nome dalla meridiana che l'attraversava all'interno.\nVi si accede da Palazzo Pitti e conserva gli affreschi con \"Episodi dei Promessi Sposi\" del pittore ottocentesco Nicola Cianfanelli. Attualmente ospita la Galleria del Costume, ma alcuni anni fa ha ospitato anche la Collezione Contini-Bonacossi.\nNel Piazzale nel 1935 venne rappresentata Alceste (Gluck) diretta da Vittorio Gui con Gina Cigna e Benvenuto Franci per il secondo Maggio Musicale Fiorentino.\nGiardino del Conte.\nAdiacente alla Palazzina della Meridiana c'\u00e8 il cosiddetto \"Giardino del Conte\", chiuso da una cancellata e schermato da una siepe di leccio e d'alloro. Un bassorilievo a forma d'ananas sui pilastri della cancellata ricorda come qui si tenessero esperimenti botanici di insediamento di piante esotiche.\nDa qui si vede bene anche l'antica Specola del Reale Museo di fisica e storia naturale.\nGiardino degli ananassi.\nIl giardino degli ananassi \u00e8 una parte del giardino cos\u00ec chiamata perch\u00e9 vi si coltivavano piante esotiche quali il caff\u00e8 e appunto gli ananas e che vide il massimo splendore nel XIX secolo, con Filippo Parlatore. Il botanico volle farvi un erbario con fiori, frutti e semi di piante rare provenienti da tutte le parti del mondo. Oggi nel giardino \u00e8 ospitata una ricca collezione di piante acquatiche, oltre a variet\u00e0 di piante esotiche, in perfetta simbiosi con il paesaggio circostante."}
{"id": "245015", "revid": "1271241", "url": "https://it.wikipedia.org/wiki?curid=245015", "title": "Vittorio Brambilla", "text": "Fratello minore di un altro pilota, Tino, inizi\u00f2 il suo percorso nel mondo dell'automobilismo con il kart per poi passare nelle categorie minori delle monoposto attraverso la Formula 3 e la Formula 2 ed infine alla Formula 1. Soprannominato dai media inglesi \"the Monza gorilla\", era molto rispettato all'interno dell'ambiente sportivo.\nAbile nella guida in condizioni estreme, tanto da essere considerato uno dei migliori piloti della storia della F1 a guidare sul bagnato, colse il suo unico successo in Formula 1 al Gran Premio d'Austria 1975 sotto il diluvio. Nella sua carriera in massima serie corse per March, Surtees e Alfa Romeo. Proprio alla guida delle vetture della casa di Arese prese parte a diverse edizioni del Campionato mondiale sportprototipi, in cui colse diversi successi, portando il costruttore alla vittoria del titolo 1977.\nCarriera.\nGli inizi.\nVittorio Brambilla era figlio di Carlo, proprietario di un'officina a Monza, e fratello di Tino. Dall'ambiente familiare eredit\u00f2 la passione per il mondo dei motori e nel 1958 fece il proprio esordio nel mondo del motociclismo, imponendosi nel campionato cadetti 175. Fece poi diversi anni di gavetta, all'ombra del fratello (vincitore di due gare dell'europeo di formula 2 1968 al volante della Ferrari Dino ufficiale) che aiutava, visto che la famiglia non era in grado di sostenerli entrambi in due competizioni automobilistiche. In quegli anni Brambilla compr\u00f2 anche un kart, con cui si affin\u00f2 nel mondo delle quattro ruote, e cont\u00f2 anche una partecipazione al motomondiale della classe 500 in occasione del Gran Premio motociclistico delle Nazioni 1969 guidando una Paton e classificandosi al 12\u00ba posto.\nCol passaggio del fratello alla Formula 2, nel 1968, Brambilla pot\u00e9 dedicarsi alla Formula 3 e nel 1972 riusc\u00ec a conquistare il campionato italiano alternandosi alla guida di una Brabham motorizzata Ford e di una Birel-Alfa Romeo. L'anno successivo cominci\u00f2 l'europeo di Formula 2 al volante della vecchia March 712 che solitamente usava il fratello, ottenendo dei buoni piazzamenti in avvio di stagione. Poi, grazie all'aiuto della Beta Utensili, acquist\u00f2 la nuova March 732-BMW e in quel momento cominci\u00f2 ad ottenere risultati sempre pi\u00f9 sorprendenti, culminati con le due vittorie a fine stagione al Salzburgring e ad Albi, in Francia, dove batt\u00e9 il nuovo campione europeo Jean-Pierre Jarier.\nQueste due affermazioni unite a due secondi e due terzi posti lo issarono in seconda posizione nella classifica \"lorda\" dell'europeo; tale posizione divenne poi la quarta perch\u00e9, in base al regolamento in vigore, dovette scartare i 9 punti conquistati in Austria. Il risultato finale fu comunque straordinario, perch\u00e9 all'epoca l'europeo di Formula 2 era un campionato prestigioso, e il monzese che correva privatamente (il suo team era composto da un solo meccanico) riusc\u00ec a inserirsi fra un gruppetto di piloti che poi far\u00e0 parlare di s\u00e9 e che correvano tutti con vetture ufficiali con assistenza tecnica pi\u00f9 numerosa. A fine anno venne inoltre premiato con il premio Casco d'oro dalla rivista Autosprint.\nSempre in quel 1973 con una BMW 635 si prese il lusso di battagliare con Jackie Stewart (Ford Capri) e Niki Lauda (BMW) alla 4 ore di Monza valida per il Campionato Europeo Turismo, facendo divertire il pubblico brianzolo. Lo stesso anno ebbe anche un colloquio con Enzo Ferrari. Brambilla, che sperava di poter esordire in Formula 1, si era infatti recato a Maranello per chiedere al \"Commendatore\" se era disponibile ad assumerlo, ma questi, pur ritenendo il monzese un pilota talentuoso, rifiut\u00f2 in quanto aveva gi\u00e0 varato un progetto a lungo termine proprio con Lauda e Regazzoni. Grazie ai risultati riusc\u00ec comunque ad attirare l'attenzione della famiglia Ciceri, proprietaria Beta Utensili, che divenne suo sponsor personale nel mondo delle corse e gli permise di esordire nella massima serie a bordo di un March della squadra ufficiale.\nFormula 1.\nLa carriera in March (1974-1976).\nIl pilota monzese fece quindi il suo esordio nel mondiale 1974 al volante di una March 741 motorizzata Ford Cosworth al Gran Premio di Kyalami, classificandosi al decimo posto. Nella stessa stagione ottenne il suo primo punto iridato a Zeltweg, in Austria.\nIl 1975 fu il suo anno migliore: pur correndo con una vettura meno performante della concorrenza, in quanto i freni della sua March 751 erano derivati dalle vetture di Formula 2, riusci sempre pi\u00f9 spesso in prova ad avvicinarsi ai primi e a Anderstorp arriv\u00f2 a conquistare la pole position. A Zolder invece riusc\u00ec a comandare per alcuni giri prima che i freni esplodessero. Quando pioveva per\u00f2, la differenza fra i top team e le piccole squadre si assottigliava e in una di queste occasioni Brambilla vinse la sua prima e unica gara di Formula 1 al Gran Premio d'Austria, precedendo di una trentina di secondi James Hunt e Tom Pryce. Questa gara verr\u00e0 ricordata per la scomparsa di Mark Donohue a causa dello scoppio di una gomma durante il \"warm-up\". Tra l'altro la gara stessa venne anche interrotta a causa del maltempo prima che fosse coperta almeno il 75% della distanza e per questo, in base al regolamento, gli venne assegnata la met\u00e0 dei punti. Sotto il traguardo Brambilla, in preda all'entusiasmo, festeggi\u00f2 alzando entrambe le braccia e perse il controllo della sua March 751 distruggendo il musetto che per molti anni venne usato come \"trofeo\" nell'officina di famiglia a ricordo della sua unica vittoria. Sempre nel 1975 riusc\u00ec a vincere anche la gara di Vallelunga di Formula 2 con la March del team di Ron Dennis.\nNel 1976 conquist\u00f2 solo qualche sporadico piazzamento. Ebbe anche un litigio con i dirigenti della March, accusati dal pilota monzese di favorire il compagno di squadra Ronnie Peterson e a fine stagione il suo contratto non venne rinnovato, lasciandolo senza un volante.\nIl passaggio in Surtees (1977-1978).\nCorse quindi la stagione 1977 a bordo della vettura del Team Surtees. Ottenne le sue migliori prestazioni quando le gare si svolgevano in avverse condizioni climatiche e nel gran premio del Belgio arriv\u00f2 al quarto posto.\nNel frattempo era diventato anche uno dei piloti dell'Alfa Romeo nel campionato mondiale sportprototipi e grazie a questo, quando la casa di Arese decise, oltre che fornire le motorizzazioni alla Brabham, di progettare una monoposto interamente sua, incaric\u00f2 Brambilla di tutti i collaudi e grazie alle sue indicazioni riusc\u00ec a far progredire parecchio la vettura. Il 10 settembre 1978, nel Gran Premio d'Italia che si disputava nella sua citt\u00e0 natale, Brambilla rimase per\u00f2 gravemente ferito nello stesso incidente che cost\u00f2 la vita al collega Ronnie Peterson: dapprima in serio pericolo di vita a causa di una frattura al cranio, con conseguente trauma cranico, lentamente si riprese e ad inizio ottobre venne dimesso dall'ospedale. Nonostante una lunga degenza, riusc\u00ec a riprendersi e l'anno seguente torn\u00f2 a correre.\nGli ultimi anni con l'Alfa Romeo (1979-1980).\nGi\u00e0 nel maggio 1978 Brambilla si era accordato con l'Alfa Romeo per disputare la stagione 1979 e aveva cominciato i primi test con una vettura sperimentale. L'incidente avvenuto a Monza aveva portato alla sospensione delle prove e all'assunzione di Bruno Giacomelli, che port\u00f2 al debutto la monoposto al Gran Premio del Belgio 1979.\nPer\u00f2 l'Alfa poteva schierare una sola vettura. Per permettere a Brambilla di tornare in pista, fin dall'estate fu sviluppata una vettura a effetto suolo. I test furono positivi e per il Gran Premio d'Italia 1979 si decise per due vetture: a Brambilla, che tornava alle corse dopo un anno, l'177, e a Giacomelli l'179. Il monzese concluse la corsa al dodicesimo posto, con un giro di ritardo. Prese parte anche alle due corse successive, ritirandosi in Canada e mancando la qualificazione negli Stati Uniti.\nNel 1980 fu assunto Patrick Depailler e Vittorio Brambilla divenne il terzo pilota della squadra. Lo stesso anno corse nel Campionato mondiale sportprototipi con l'Osella che divideva con Lella Lombardi, ma pareva imminente un suo rientro alle corse di Formula 1 al Gran Premio del Belgio con una terza vettura dell'Alfa Romeo. Problemi e ritardi nella realizzazione della monoposto ritardarono il debutto. La morte di Depailler durante le prove del Gran Premio di Germania indusse l'Alfa Romeo a far correre solo Giacomelli e il ritorno del pilota monzese avvenne in occasione delle gare in Olanda e Italia, conclusesi con due ritiri. Nelle ultime corse della stagione fu sostituito da Andrea De Cesaris.\nIl ritiro dalle competizioni.\nDemotivato e deluso dall'evoluzione della Formula 1, nel settembre 1980 Brambilla annunci\u00f2 il ritiro a fine stagione, affermando che l'abilit\u00e0 del pilota non era pi\u00f9 centrale. Sulla sua valutazione pesarono anche le ferite subite al Gran Premio d'Italia 1978. Decise di dedicarsi alla preparazione delle vetture di Formula 3 con l'intenzione di avviare il figlio alle competizioni.\nVittorio Brambilla ha recitato un cameo interpretando se stesso nel film \"Io tigro, tu tigri, egli tigra\", realizzato nel 1978 con la regia di Renato Pozzetto e Giorgio Capitani. Nel 1998 fu assegnato a lui e al fratello Tino l'Oscar dello sport alla carriera.\nMor\u00ec d'infarto nella sua casa di Lesmo il 26 maggio 2001 all'et\u00e0 di 63 anni. I funerali si svolsero nel duomo di Monza tre giorni pi\u00f9 tardi e videro la partecipazione di molti suoi ex colleghi del mondo delle corse, da Bruno Giacomelli a Max Mosley. \u00c8 sepolto nel Cimitero Urbano di Monza."}
{"id": "245018", "revid": "6923", "url": "https://it.wikipedia.org/wiki?curid=245018", "title": "Teoria dei tipi", "text": "Dal punto di vista pi\u00f9 generale, la teoria dei tipi \u00e8 la branca della matematica e della logica che si occupa di classificare generiche \"entit\u00e0\", raggruppandole in collezioni chiamate \"tipi\". Sotto questo punto di vista vi sono punti di contatto con la nozione di tipo della metafisica. La moderna formulazione della teoria dei tipi \u00e8, in parte, nata dal tentativo di dare una risposta al cosiddetto Paradosso di Russell, ed \u00e8 estesamente trattata nei \"Principia Mathematica\" di Bertrand Russell e Alfred North Whitehead.\nDescrizione.\nCon la diffusione di computer sempre pi\u00f9 potenti, e l'introduzione di linguaggi di programmazione per lo sviluppo di programmi, la teoria dei tipi ha trovato un significativo campo di applicazione, soprattutto nell'ambito della progettazione degli stessi linguaggi di programmazione. In questo contesto, esistono diverse definizioni applicabili a un \"sistema dei tipi\", ma la seguente, dovuta a Benjamin C. Pierce \u00e8 probabilmente quella che raccoglie il maggiore consenso:\nIn altre parole, un sistema di tipi divide i valori manipolati dai programmi in \"insiemi\" chiamati \"tipi\" - eseguendo un'operazione chiamata \"assegnazione del tipo\" o \"tipizzazione\" - e fa s\u00ec che certi determinati comportamenti del programma siano, o non siano, possibili in base al tipo dei valori coinvolti in questi comportamenti.\nPer esempio, supponiamo che un sistema di tipi classifichi il valore codice_1 come stringa e il valore codice_2 come intero e, sulla base di tali diverse assegnazioni, \"proibisca\" al programmatore di sommare codice_1 a codice_2. All'interno di questo sistema, sarebbe \"illegale\" l'istruzione di programma:\nIl vantaggio di questa \"proibizione\", ovvero dell'impossibilit\u00e0 di far eseguire al programma questa operazione, consiste nel fatto che non potr\u00e0 mai capitare di sommare stringhe a numeri, operazione che produrrebbe risultati privi di senso.\nLa progettazione e l'implementazione di un sistema di tipi \u00e8 un argomento vasto e complesso, quasi come lo stesso linguaggio di programmazione che lo utilizza. Gli ideatori e gli studiosi dei sistemi di tipi si spingono ad affermare che si tratta dell'essenza stessa del linguaggio:\n\u00c8 importante notare che la trattazione fin qui fatta si riferisce ai tipi statici. I sistemi di tipi ed i linguaggi che fanno uso di tipi dinamici non sono in grado di verificare a priori che un programma faccia un uso corretto dei valori, e quindi generano un errore ogni volta che il programma si comporta in modo da farne un uso scorretto. Per questa ragione, , la definizione \"tipo dinamico\" \u00e8 intrinsecamente poco appropriata. Comunque, in molti linguaggi orientati agli oggetti che fanno uso di tipi dinamici, un tipo \u00e8 qualcosa di pi\u00f9 di un'interfaccia e, finch\u00e9 le classi condividono interfacce, non \u00e8 necessario preoccuparsi di sapere a quale classe appartiene un dato oggetto."}
{"id": "245027", "revid": "1318658", "url": "https://it.wikipedia.org/wiki?curid=245027", "title": "Villa di Serio", "text": "Villa di Serio (\"\u00c9la de S\u00e8re\" in dialetto bergamasco) \u00e8 un comune italiano di abitanti posto all'imbocco della val Seriana, della provincia di Bergamo, in Lombardia. Dista circa 7\u00a0chilometri dal capoluogo orobico. Il comune fa parte della Comunit\u00e0 montana della Valle Seriana.\nVilla \u00e8 anche chiamato \"paese dei parchi\" per i molti parchi presenti nel territorio comunale, il principale Parco Carrara, vicino alla piazza del mercato.\nGeografia fisica.\nTerritorio.\nIl territorio comunale di Villa di Serio \u00e8 interamente situato sulla sinistra orografica della Val Seriana, allo sbocco di essa verso la pianura, ad un'altezza compresa tra i 260 del fondovalle e i 501 m s.l.m. della costa Ovest della valle Gavarnia, principale rilievo del comune.\nTerritorialmente \u00e8 delimitato dal corso del Serio, che lo suddivide a Nord dai comuni di Nembro ed Alzano Lombardo, mentre a Nord-Ovest \u00e8 sempre il fiume a fare da confine con Ranica. A Sud \u00e8 invece demarcato dal crinale dei monti \"Bastia\" (424 m s.l.m.) e \"del Roccolo\" (464 m s.l.m.) che sovrastano l'abitato e lo suddividono da Scanzorosciate, comune con il quale condivide anche parte del fondovalle. Infine ad est \u00e8 il corso del torrente Gavarnia a fungere da limite con Gavarno, frazione di Nembro.\nIl nucleo abitativo per secoli \u00e8 rimasto circoscritto attorno al centro storico, raccolto attorno alla chiesa parrocchiale, eccezione fatta per alcuni edifici rurali (tra cui le cascine Fontana, Frana, Artifoni, Pasini, Pigna e Carrara) posti sulle pendici delle propaggini circostanti, concentrate in localit\u00e0 \"Caselle\", e nella piana alluvionale del Serio. Nella seconda parte del XX secolo il paese si \u00e8 sviluppato arrivando fino quasi agli argini del fiume Serio, ma soprattutto spingendosi verso Sud al punto di fondersi con Scanzorosciate in un grande insediamento abitativo.\nPer ci\u00f2 che concerne la viabilit\u00e0, il paese \u00e8 collegato ai vicini comuni tramite una serie di strade comunali, mentre all'esterno dell'abitato si trova la S.P.35, arteria di scorrimento della valle.\nPer ci\u00f2 che concerne l'idrografia, oltre al fiume Serio, vi sono anche altri corsi d'acqua che attraversano il territorio comunale. Il pi\u00f9 conosciuto, sia in ambito storico che geografico, \u00e8 il torrente Capla, che solca la piccola omonima valletta che si sviluppa tra il monte del Roccolo e la costa Ovest della valle Gavarnia e che raccoglie le acque di numerosi piccoli rivoli composti dalle acque in eccesso provenienti dai colli stessi. Discosto dall'abitato si trova inoltre il torrente Gavarnia, che percorre l'omonima valle e funge da divisione amministrativa con il borgo di Gavarno. La parte dell'abitato posta sul lato orografico destro infatti ricade nel comune di Nembro, mentre quella ubicata sul lato sinistro prende il nome di \"Rinnovata\" e risulta essere l'unica frazione del comune di Villa di Serio.\nNotevole importanza \u00e8 invece attribuibile ad un canale artificiale, denominato roggia Borgogna, che molto ha aiutato lo sviluppo agricolo ed industriale del territorio. Costruita nel periodo compreso tra il XII e il XIII secolo, prende vita in localit\u00e0 \"Corna dei Dragoni\" a nord di Villa di Serio nei pressi della centrale termoelettrica Italgen, dopodich\u00e9 scorre quasi completamente interrata. Ampliata sul finire dell'epoca medievale da Bartolomeo Colleoni, ricopriva un ruolo fondamentale per i possedimenti del condottiero posti presso le campagne della pianura orientale bergamasca, importanza che crebbe nel XIX secolo con l'espansione industriale.\nStoria.\nDalla preistoria alla dominazione romana.\nI primi segni della presenza umana sul territorio villese risalgono all'epoca preistorica: tra questi si segnalano resti legati allo sfruttamento ed alla lavorazione della selce, rinvenuti sul monte Bastia, che dovrebbero risalire ad un periodo prossimo alla fase finale del paleolitico.\nSi trattava in ogni caso di insediamenti sporadici, tanto che il livello di antropizzazione rimase molto basso per parecchi secoli: i primi stanziamenti fissi di una certa consistenza risalirebbero invece al VI secolo a.C., quando in quest'area si stabilirono gli Orobi, popolazione di origine ligure dedita alla pastorizia, a cui si aggiunsero ed integrarono, a partire dal V secolo a.C., le popolazioni di ceppo celtico, tra cui i Galli Cenomani.\nA tal riguardo interessante \u00e8 la scoperta, effettuata nel 1897 nei pressi del guado del fiume Serio che conduce alla localit\u00e0 \"Viandasso\" (in comune di Ranica), di una tomba risalente al II secolo a.C., nella quale erano conservati un piatto, una fusarola, un piccolo disco, cinque fibule, due vasetti, tre assi e dieci anelli.\nTuttavia la prima vera e propria opera di urbanizzazione fu opera dei romani, che conquistarono la zona e la sottoposero a centuriazione, ovvero ad una suddivisione dei terreni a pi\u00f9 proprietari, a partire dal I secolo d.C.. Questa opera assegn\u00f2 appezzamenti pi\u00f9 o meno vasti a coloni e veterani di guerra, di origine o acquisizione romana, i quali bonificarono i terreni al fine di poterli sfruttare per coltivazioni agricole ed allevamento di bestiame. Di tale epoca numerosi sono le testimonianze e i reperti, tra cui spiccano una tomba risalente all'et\u00e0 repubblicana in cui erano collocate monete, la pi\u00f9 preziosa delle quali recava l'effigie di Ostiliano Augusto (databile attorno al 250 d.C.), ma anche alcuni sarcofagi del III e del IV secolo.\nIl villaggio si trovava discosto in direzione nord rispetto a dove ora si sviluppa il centro storico, dal momento che era posto nella piccola valletta solcata dal torrente Capla. Questa era percorsa dalla strada denominata \"via Antiqua Valeria\" (cos\u00ec chiamata probabilmente dal nome del suo fondatore) che, tramite il \"passo del Cagnolo\" (un valico posto pi\u00f9 a monte, nei pressi del monte del Roccolo), metteva in collegamento sia con la zona di Gorle, in cui era presente uno dei ponti pi\u00f9 antichi della provincia, che con Scanzo e la val Cavallina, da cui poi si poteva accedere alla val Camonica. \u00c8 quindi presumibile che il borgo, denominato \"Borgum Caplae\" e delimitato da due porte di accesso (denominate \"Caplae\" e \"Floris\") fosse una sorta di avamposto a protezione della citt\u00e0 di Bergamo, come testimoniato dalla presenza di una fortificazione fatta erigere in quei tempi sul colle sovrastante, che da allora viene appunto chiamato \"monte Bastia\". Resti tangibili di tale complesso sono ricordati dalla lapide affissa sulla cappelletta posta sull'altura del \"Vago\", a fianco del corso del torrente Capla.\nIl Medioevo.\nIl periodo successivo alla dominazione romana vide la zona soggetta alle invasioni barbariche, con la popolazione costretta a rifugiarsi in postazioni pi\u00f9 elevate su colli e propaggini circostanti, in quanto considerate pi\u00f9 sicure dalle scorrerie, con conseguente abbandono dei centri abitati.\nNel corso del VI secolo si verific\u00f2 l'arrivo dei Longobardi, popolazione che si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino al XV secolo.\nNell'VIII secolo ai longobardi subentrarono i Franchi che, al contrario dei predecessori, rimasero estranei alla vita sociale e politica dei territori assoggettati, nei quali instaurarono un sistema feudale, inserito nell'ambito del Sacro Romano Impero.\nA tal riguardo nel 974 l'imperatore Ottone II invest\u00ec Ambrogio I, vescovo di Bergamo, del titolo di \u201cSignore delle terre della valle Seriana\u201d, sulle quali aveva giurisdizione in ambito civile, penale ed ecclesiastico. Nel frattempo il borgo andava via via ripopolandosi, sviluppandosi verso l'area alluvionale del fiume Serio, in quella che \u00e8 chiamata via Locatelli.\nDi poco precedente \u00e8 il primo documento in cui viene citato il nome del paese: \u00e8 l'anno 857 quando, in una permuta di terre effettuata tra il vescovado e i possedimenti della chiesa di san Pietro in Scanzo, compare \"Villa Ripae Serii\", ovvero borgo posto sulle rive del Serio. Con questo nome il paese verr\u00e0 identificato fino al XV secolo quando verr\u00e0 sostituito dall'attuale \"Villa di Serio\".\nLa fase successiva \u00e8 piuttosto scarna di eventi, anche e soprattutto per via della mancanza di ulteriori documenti o atti: si sa che a Nord dell'abitato, nella zona detta delle \"Glere\", si trovava un guado molto utilizzato che permetteva di raggiungere la localit\u00e0 \"Viandasso\", a Ranica.\nDal periodo comunale alle lotte di fazione.\nBen presto comunque l'autorit\u00e0 vescovile cominci\u00f2 a rivelarsi opprimente per i borghi che richiedevano una sempre maggiore autonomia: tra il XII ed il XIII secolo il borgo riusc\u00ec ad emanciparsi, redigendo quindi una serie di statuti ed ordinamenti ed ergendosi a comune autonomo posto sotto il controllo della citt\u00e0 di Bergamo, che inser\u00ec Villa di Serio nella circoscrizione denominata \"\u201cFacta della porta di Sant'Andrea\u201d\".\nQuesta nuova condizione permise al comune di gestire in autonomia lo sfruttamento dei boschi e dei pascoli, di poter definire confini amministrativi e viabilit\u00e0 e di organizzare liberamente il culto.\nA questo si aggiunse anche l'utilizzo delle acque sia del fiume Serio che della roggia, oggi conosciuta con il nome di Borgogna, che permetteva di soddisfare i bisogni delle campagne della pianura bergamasca orientale. Il comune, come riportato dagli Statuti della citt\u00e0 di Bergamo redatti nel 1265, era retto da un proprio console, eletto dai capifamiglia e scelto tra le personalit\u00e0 pi\u00f9 importanti del paese, ed adott\u00f2 lo statuto della Valle Seriana.\nSul finire dell'epoca medievale il paese cominci\u00f2 ad assumere una fisionomia ben delineata, simile a quella attuale. Era fiorente l'industria della lana, ed erano presenti due chiese: quella di santo Stefano, documentata dalla seconda met\u00e0 del XIII secolo e situata nel borgo a tergo del corso della roggia Borgogna, ed il santuario di santa Maria dei Campi, discosto dall'abitato in zona Nord.\nTuttavia cominciarono a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi. Villa, cos\u00ec come gran parte dei centri vicini, venne a trovarsi tra i domini guelfi, tanto da essere vittima a pi\u00f9 riprese degli attacchi ghibellini.\nTra il 1378 ed il 1440 il borgo fu attaccato tre volte e vittima di devastazioni, con edifici rasi al suolo, feriti, morti e prigionieri. Quest'epoca ha lasciato alcuni resti nel vecchio borgo, che si sviluppa attorno all'attuale via Papa Giovanni XXIII: tra queste i resti di una struttura difensiva di cui si pu\u00f2 ammirare il portico e la \"torre della piazza\", risalente al XIV secolo ed ora inserita in un edificio civile.\nLa Repubblica di Venezia.\nIl nuovo secolo inizi\u00f2 con le dispute per il controllo della zona tra Ducato di Milano e Repubblica di Venezia, con il paese decisamente schierato dalla parte dei veneti. La situazione si defin\u00ec nel 1428, quando la Serenissima ebbe il sopravvento. Questa decise di eliminare tutte le fortificazioni, con le torri che furono utilizzate come abitazioni, dando il via ad un periodo di tranquillit\u00e0 in cui l'intera zona riprese a prosperare, anche grazie alla diminuzione della pressione fiscale ed alla maggiore autonomia. Venne ampliata la roggia Borgogna, ad opera del condottiero Bartolomeo Colleoni, si svilupparono ulteriormente i commerci e vi fu nuovo impulso per l'agricoltura, l'allevamento e la produzione della lana, situazione che favor\u00ec lo sviluppo della piccola imprenditoria tessile.\nLo sviluppo prosegu\u00ec anche nei successivi decenni, con la popolazione che, come riportato nella relazione del comandante veneto Giovanni Da Lezze, crebbe fino a raggiungere 264 unit\u00e0 nel 1596 e 360 della fine del XVIII secolo, nonostante tra queste due date vi fu l'ondata di peste di manzoniana memoria, che tra il 1629 ed il 1631 dimezz\u00f2 la popolazione, uccidendo 150 persone su un totale di circa 300.\nLa quasi totalit\u00e0 degli abitanti svolgeva mansioni legate all'agricoltura, anche se cominci\u00f2 a svilupparsi una nuova classe sociale benestante.\nL'abitato era composto da numerose contrade: da Nord verso Sud si trovavano \"Cima Villa\", \"Barzaga\", \"Molini\", \"Castagna\" (conosciuta anche come contrada \"delle Torri\"), \"Ripa\", \"Rasga\", \"Riglesso\", \"san Bernardino\" e \"Rillo\". Il miglioramento delle condizioni di vita \u00e8 facilmente intuibile dal fatto che molte persone dei paesi vicini cominciarono ad immigrare a Villa di Serio, creando malumori tra i residenti al punto che in un'assemblea comunale del XVIII secolo l'ordine del giorno fu incentrato sulla possibilit\u00e0 di far pagare una tassa ai nuovi arrivati.\nDall'avvento di Napoleone fino ai giorni nostri.\nA livello politico il paese, cos\u00ec come l'intera provincia, in seguito al trattato di Campoformio del 1789, fu assoggettata alla napoleonica Repubblica Cispadana. Questa nel 1809, nell'ambito di un'ampia opera di riorganizzazione delle realt\u00e0 comunali, aggreg\u00f2 amministrativamente Villa di Serio alla citt\u00e0 di Bergamo. Tuttavia nel 1816, in seguito al passaggio della zona all'austriaco Regno Lombardo-Veneto, il comune riacquis\u00ec la propria autonomia amministrativa.\nIn quegli anni la popolazione crebbe in modo considerevole, passando dai 573 abitanti del 1805 ai 974 del 1853, raggiungendo quota 1402 nel 1901. Il tutto anche grazie all'incremento dell'offerta lavorativa: nell'agricoltura vennero intensificate le colture di vite e foraggi in collina e di grano e frumento al piano, con un enorme sviluppo della bachicoltura, mentre l'industria e l'artigianato videro lo sviluppo di nuove attivit\u00e0.\nSu tutte i magli e i mulini lungo la roggia Borgogna, la nascita di due filande e la cava di pietre sul monte Bastia, proprio sulla linea di confine con Scanzo. Quest'ultima, fondata nel 1864 dall'ingegner Giuseppe Piccinelli, in breve si convert\u00ec in fabbrica di cemento, la prima in Italia, ampliandosi nel corso degli anni fino a diventare, dopo ulteriori fusioni ed acquisizioni, leader a livello nazionale con il nome di Italcementi.\nMomento importante fu quello tra il 1905 ed il 1915, quando venne costruito il ponte sul Serio che permetteva il collegamento con Alzano, fino a quel momento raggiungibile soltanto mediante una piccola passerella a pagamento (conosciuta con il nome di \"ponte Pagliarolo\", per via del cognome dei suoi gestori).\nNegli anni della seconda guerra mondiale notevole importanza ebbe Antonio Cavalli, appartenente ad una delle famiglie pi\u00f9 note del paese, dal momento che il padre Pietro fu sindaco quasi ininterrottamente dal 1890 al 1918, ruolo poi ricoperto anche dal fratello Giulio per due mandati negli anni cinquanta.\nDopo aver aderito al movimento partigiano, all'interno del quale prese il comando delle \"Brigate del Popolo\" con lo pseudonimo di \"Comandante Granata\", partecip\u00f2 in prima persona alla liberazione di Bergamo, citt\u00e0 della quale due giorni pi\u00f9 tardi venne nominato sindaco della Liberazione. L'anno successivo venne poi eletto deputato all'Assemblea Costituente, quindi deputato nella I legislatura repubblicana, ed infine nominato Sottosegretario di Stato all'Industria e Commercio, ruolo mantenuto per due mandati.\nNel referendum istituzionale del 2 giugno 1946 a Villa di Serio si ebbero i seguenti risultati: per la Repubblica 733 voti (64,4%), per la Monarchia 405 voti (35,6%).\nNella seconda parte del secolo il comune fu soggetto ad un tumultuoso sviluppo urbanistico, sociale ed economico. La popolazione difatti crebbe in modo esponenziale raggiungendo numeri inimmaginabili solo qualche decennio prima: al censimento del 1901 gli abitanti erano 1402, cifra triplicata nel 1961, mentre un solo ventennio dopo avevano raggiunto quota 3952.\nIl vero boom avvenne nei due decenni successivi, in seguito ad un'imponente cementificazione del territorio in direzione di Scanzorosciate, che fece lievitare i residenti a 5162 nel 1991 e a 6600 nel 2011, con un conseguente snaturamento del territorio del fondovalle.\nLuoghi d'interesse.\nArchitettura religiosa.\nIn ambito religioso, la struttura pi\u00f9 importante \u00e8 la chiesa parrocchiale dedicata a santo Stefano Protomartire. La sua esistenza \u00e8 documentata gi\u00e0 dall'anno 1282, quando era posta frontalmente a quella poi ricostruita a ridosso del ponte sulla roggia Borgogna, chiamato appunto \"Pons San Stephani\". Venne riedificata una prima volta nel corso del XV secolo, terminata nel 1489 e consacrata nel 1503, e una seconda volta nel XVIII secolo, tra il 1755 ed il 1760, in stile barocco su progetto dell'architetto Luca Lucchini.\nAmpliata ulteriormente tra il 1927 ed il 1928 per far fronte alle esigenze della popolazione in continuo aumento, assunse la definitiva fisionomia in seguito ai restauri terminati nel 1992.\nAll'interno sono conservati pregevoli affreschi del XVI secolo, strappati dalle pareti della chiesa antica, tra i quali spicca la \"Nativit\u00e0\" di Gian Paolo Cavagna, \"santo Stefano in Gloria\" di Enea Salmeggia, \"episodi della vita di san Rocco\" di Giovanni di Jacopo da Poscante, la \"Nativit\u00e0\" di Giovanni Cariani ed uno stendardo, posto nella sagrestia, del \"Cristo risorto\" opera di Giovan Battista Moroni.\nRisalenti al XVIII secolo sono invece le tre medaglie dipinte da Vincenzo Angelo Orelli, il gruppo scultoreo della \"Piet\u00e0\" posto sull'altare della Beata Vergine Addolorata realizzato da Giovanni Sanz, l'affresco di Domenico Quaglio (\"santo Stefano in Gloria\") e quelli di Federico Ferrari, che decorano la cupola e i quattro pennacchi. Infine degna di nota \u00e8 la vetrata raffigurante il \"Cristo risorto\" posta sulla finestra centrale, opera di Trento Longaretti.\nAdiacente alla chiesa parrocchiale sorge la cappella di San Lorenzo, un edificio realizzato nel 1768 e restaurato agli inizi degli anni ottanta del XX secolo.\nA poche decine di metri, ai margini della contrada Ripa, si trova anche la chiesa di san Bernardino che, edificata nel 1505, originariamente ospitava la confraternita dei disciplini. La struttura, con una sola navata suddivisa in tre campate, presenta il proprio ingresso rivolto verso la strada che attraversa il centro storico, con una copertura esterna in opus spicatum e un portale trabeato, sopra al quale si trova un rosone contornato da muratura in laterizio. Attualmente \u00e8 inserita nel complesso dell'oratorio del paese.\nGrande importanza ricopre inoltre il \"santuario della Beata Vergine del Buon Consiglio\", posto lungo la strada che conduce fuori dal paese in direzione nord. Originariamente posto in posizione esterna rispetto all'abitato, venne costruito nel 1904 in prossimit\u00e0 di un altro edificio sacro, il santuario di Santa Maria in Campis, divenuto ormai troppo piccolo per le crescenti esigenze religiose della comunit\u00e0 villese e risalente ad un periodo compreso tra il XIV ed il XV secolo. Edificata in stile gotico lombardo, presenta una facciata esterna in cui trovano spazio una breve scalinata con gradini in pietra di Sarnico ed un rosone contornato in pietra color rosso mattone. L'interno si struttura in tre navate dotate di tre campate ciascuna, con opere di buon pregio, tra cui due tele di Enea Salmeggia.\nSi segnala la infine la chiesa parrocchiale della frazione \"Rinnovata\" (frazione riunita in parrocchia con Gavarno, borgata di Nembro) che, dedicata a papa Giovanni XXIII, sorge su una piccola altura nei pressi del corso del torrente Gavarnia. Costruita nel 1995 e consacrata nel 2000, \u00e8 dotata di forme moderne ed assume l'aspetto simile ad una tenda con l'esterno rivestito in pietra chiara ed il campanile che svetta in altezza.\nArchitettura civile.\nIn ambito civile, il principale edificio \u00e8 senza dubbio la \"villa Carrara\". Collocata nel centro storico, nella contrada detta \"del Pozzo\" in quella che attualmente \u00e8 via Papa Giovanni XXIII, pu\u00f2 contare su un'estensione di 1.971 metri quadrati disposti su tre piani. A questi vanno aggiunti 5.000 metri quadrati del giardino ed ulteriori 1.200 dell'attigua casa rurale e del cortile.\nIl nucleo primitivo, posto ad Est del complesso, risale al periodo tardo-medievale, quando la struttura aveva connotazioni prettamente rurali. Verso la fine del XV secolo, l'edificio venne acquistato dalla nobile famiglia dei Martinengo, che lo ristruttur\u00f2 e lo rese abitazione del proprio rampollo Filiberto.\nSul finire del XVII secolo la villa pass\u00f2 alla famiglia Bonasi, che la ampli\u00f2 fino a renderla comprensiva di tre blocchi abitativi. Nella corte, posta ad Ovest, erano ubicate le case dei contadini, mentre la residenza dei proprietari era posta nell'edificio centrale, con struttura ad L, della quale un braccio, posto presso l'ingresso, aveva tre piani, mentre l'altro due. Il tutto con decorazioni e numerosi porticati sormontati da volte.\nAi Bonasi nel 1733 subentrarono gli Angelini: da un ramo di questa famiglia, nei primi anni del XIX secolo, la propriet\u00e0 pass\u00f2 alla famiglia Carrara fino al 1978 anno in cui mor\u00ec l'ultima discendente, che don\u00f2 il complesso al Patronato san Vincenzo. Dopo anni di abbandono, la struttura venne acquisita nel 1990 dall'amministrazione comunale che la ristruttur\u00f2 e vi colloc\u00f2, tra le altre, la sede municipale e la biblioteca.\nDi particolare interesse sono anche \"Villa Pelliccioli-Meucci\", edificata nel 1693 e situata fuori dal centro abitato, ed il nucleo abitativo posto tra le vie Locatelli e papa Giovanni XXIII. Quest'ultimo borgo conserva il proprio impianto originale, con edifici medievali quali la \"torre della piazza\", la \"casa dei mulini\", i resti di una fortificazione in via Castagna, ma anche numerose costruzioni addossate le une alle altre, ricoperte da sassi borlanti e con stretti vicoli, tra cui il \"Riglesso\".\nIn ambito rurale, meritano menzione anche i numerosi cascinali che costellano il territorio villese. Tra questi, le cascine Artifoni, Pasini, Fontana, Frana e Pigna che, poste per lo pi\u00f9 in posizione collinare, mantengono le caratteristiche di quelle che erano le abitazioni rurali dei secoli scorsi.\nPercorsi naturalistici.\nIl territorio di Villa di Serio, pur appartenendo ad una zona densamente popolata, offre numerose possibilit\u00e0 per chi volesse stare a contatto con la natura. Negli ultimi anni infatti si sono moltiplicate le iniziative per rivalorizzare gli spazi verdi presenti, che hanno permesso alla popolazione di ritornare a scoprire angoli suggestivi.\nIn primo luogo lungo il corso del fiume Serio si \u00e8 assistito sia alla costruzione della Ciclovia della Valle Seriana che alla costituzione del Parco del Serio Nord, due realt\u00e0 strettamente connesse nei terreni alluvionali del fiume stesso, area che va dalle bocche di presa della roggia Borgogna al ponte che collega il paese con Alzano, fino alle distese nella zona sud-est del territorio comunale. In questo lembo di terra sono sorti numerosi spazi volti alla valorizzazione ambientale, tra cui parchi, percorsi didattici, un centro sportivo ed anche un'area in cui \u00e8 possibile svolgere attivit\u00e0 sportive quali skateboard e BMX, con relative apposite attrezzature.\nInoltre nella zona dei colli si \u00e8 assistito ad un grande intervento di ripristino dei sentieri e delle realt\u00e0 naturalistiche, sfociate poi nella creazione di un Parco locale di interesse sovracomunale che comprende il monte Bastia ed il monte del Roccolo.\nDi grande interesse, all'interno di quest'area, \u00e8 il sentiero denominato \"Carrezzola\", identificato anche con il segnavia del CAI numero 509. Si tratta di un'antica mulattiera utilizzata fin dai secoli scorsi, che sale dall'abitato di Villa di Serio, percorre la val Capla e raggiunge il \"passo del Cagnolo\", piccolo valico che permette il collegamento con Scanzorosciate, da cui poi percorre il crinale dei monti Bastia e del Roccolo.\nAmministrazione.\nGonfalone e stemma.\nIl gonfalone consiste in un drappo rettangolare, del colore di uno o di tutti gli smalti dello stemma. Il drappo \u00e8 sospeso mediante un bilico mobile ad un'asta ricoperta di velluto dello stesso colore, con bullette poste a spirale, e terminata in punta da una freccia, sulla quale sar\u00e0 riprodotto lo stemma, e sul gambo il nome dell'ente. Il gonfalone ornato e frangiato \u00e8 caricato, nel centro, dello stemma del Comune, sormontato dall'iscrizione centrata (convessa verso l'alto) dell'ente medesimo. Per prassi invalsa le parti metalliche, cos\u00ec come i ricami, i cordoni, l'iscrizione e le bullette a spirale del gonfalone devono essere argentate per gli stemmi dei comuni.\nLo stemma di Villa di Serio, nei colori oro e rosso, \u00e8 diviso in quattro parti dalla croce di Sant'Andrea (Villa di Serio nel Medioevo apparteneva alla faggia di Sant'Andrea); in lato vi \u00e8 lo stemma di Roma a cui la tradizione fa risalire le origini del paese; in basso il Leone di San Marco che ricorda l'appartenenza di Villa di Serio alla repubblica di Venezia; a destra e a sinistra un gruppo di sassi (i sassi sono il simbolo del martirio di Santo Stefano patrono dei Villesi e del fiume Serio sulla cui riva \u00e8 stato costruito il paese e della cava di pietra per il primo cemento italiano).\nLo Stemma comunale \u00e8 poi completato da una corona senza torri che, nell'araldica italiana, \u00e8 tipica dei Comuni. Questa corona \u00e8 formata da una cerchia di mura aperta da quattro pusterle (tre visibili), con due cordonate a muro sui margini, sostenente una cinta, aperta da sedici porte (nove visibili), ciascuna sormontata da una merlatura a coda di rondine, il tutto d'argento e murato di nero.\nEventi.\nDall'anno 2002 Villa di Serio ospita una manifestazione musicale denominata Rock sul Serio, che si svolge tutte le estati presso il campo sportivo. Con il passare degli anni il festival cresce in importanza e dimensione, attirando persone da tutta la provincia.\nCuriosit\u00e0.\nIl paese ha dato i natali al celebre cantante Immanuel Casto."}
{"id": "245030", "revid": "3115", "url": "https://it.wikipedia.org/wiki?curid=245030", "title": "No TAV", "text": "No TAV \u00e8 un movimento di protesta italiano sorto nei primi anni novanta del XX secolo, nel quale si riconoscono gruppi di cittadini accomunati dalla critica alla realizzazione di infrastrutture per l'alta capacit\u00e0 e l'alta velocit\u00e0 ferroviaria (comunemente note come TAV, \"Treno ad Alta Velocit\u00e0\"), prese come simbolo ed esempio di una gestione ritenuta inadeguata dei beni comuni, della spesa pubblica, del territorio e della politica.\nLe linee ferroviarie al centro delle proteste sono contestate principalmente per via del costo ritenuto eccessivo rispetto alla loro utilit\u00e0, anche a fronte dell'impatto ambientale e dei danni sulla salute umana nei luoghi coinvolti dalle costruzioni.\nMovimenti simili, ma con nomi diversi si sono diffusi in alcuni stati europei, nelle regioni di confine con l'Italia alcuni movimenti hanno anche adottato lo stesso acronimo \"No TAV\" e i simboli connessi.\nStoria.\nIl movimento No TAV prende origine in val di Susa all'inizio degli anni novanta spontaneamente dalle proteste contro la realizzazione della nuova linea ferroviaria Torino\u2013Lione acquisendo maggiore importanza nel 2005 anche a livello mediatico ed estendendosi, in misura minore, in altre regioni d'Italia (Mugello, Genova-Alessandria, Firenze, Brennero, ecc.) ed in altri paesi europei, come la Francia.\nGi\u00e0 alla fine degli anni ottanta circol\u00f2 l'idea di unire il noto \"TGV\" francese alle linee ferroviarie italiane, in un unico disegno di Alta velocit\u00e0 ferroviaria a livello europeo. L'idea divent\u00f2 ben presto un vero e proprio progetto politico-economico, appoggiato da vari comitati promotori locali, e cavalcato politicamente dall'allora presidente della Regione Piemonte Gian Paolo Brizio, ma parimenti contrastato dal nascente comitato contro il progetto, chiamato \"HABITAT\", principalmente costituito da tecnici, professori, sindaci, amministratori ed ambientalisti. Per il progetto fu coinvolta anche la Societ\u00e0 Italiana per il Traforo Autostradale del Fr\u00e9jus, tuttavia gi\u00e0 nei primi anni novanta si crearono subito enormi spaccature e varie opinioni divergenti, che convogliarono, appunto, in un'unica protesta, chiamata \"NO TAV\". \nLe prime manifestazioni (1995-2003).\nSulla scia di ormai gi\u00e0 annose proteste e varie assemblee pubbliche, la prima grande manifestazione pubblica risale al 2 marzo 1995 a Sant'Ambrogio di Torino. Nel periodo immediatamente successivo, a partire dal 1996 circa, alle proteste pacifiche si unirono anche alcuni contestatori pi\u00f9 accesi e particolarmente vicini al mondo dei centri sociali di Torino, degli squatters e di estrema sinistra. A loro volta, emersero ancora altri contestatori, di matrice pi\u00f9 violenta, iniziando dapprima con scontri e atti intimidatori, quali, ad esempio, le bombe molotov fatte esplodere in frazione \"Falcemagna\" di Bussoleno\n, per poi sfociare in ancor pi\u00f9 accese proteste, spesso rivendicate dal cosiddetto gruppo dei \"Lupi grigi\", un nome che rifaceva allo storico movimento estremista turco. Ben presto, i gruppi pi\u00f9 violenti furono identificati nella matrice anarco-insurrezionalista che culmin\u00f2, nel marzo 1998, con l'arresto di tre esponenti anarchici, Maria Soledad \"Sole\" Rosas, argentina di Buenos Aires, Edoardo \"Baleno\" Massari di Ivrea e Silvano Pelissero di Bussoleno. I primi due si suicideranno da l\u00ec a breve, mentre rester\u00e0 vivo soltanto Silvano. \nIn seguito, emerse la assoluta infondatezza delle accuse nei confronti dei tre, sollevando numerose polemiche sul comportamento delle autorit\u00e0 giudiziarie e di polizia.\nLe iniziative popolari delle manifestazioni tuttavia, presero subito distanza dalle frange pi\u00f9 violente del movimento di protesta. Nel periodo 1999-2002 continuarono quindi numerosi cortei e comitati in vari comuni della valle, per culminare il 31 maggio 2003 con la prima importante e pi\u00f9 lunga marcia, da Borgone Susa fino a Bussoleno.\nLe proteste del 2004-2005.\nA fronte anche dei numerosi espropri forzati iniziati per molti dei terreni e delle case della valle, in questo periodo venne creata una vera e propria lista civica \"NO TAV\", che si present\u00f2 alle elezioni provinciali del 2004. Il 5 novembre dello stesso anno, fu costituita un'assemblea permanente a Bussoleno. Un'ulteriore grande protesta pubblica poi, avvenne il 4 giugno 2005, con un'altra marcia, questa volta da Susa fino a Venaus, e ancora il 5 novembre 2005, con una fiaccolata da Susa a Mompantero (pi\u00f9 di 15.000 partecipanti), il 16 novembre 2005 con un'altra marcia da Bussoleno a Susa (circa 50.000 partecipanti secondo gli organizzatori), il 6 dicembre e l'8 dicembre.\nFurono organizzati tre presidi permanenti, in localit\u00e0 Bruzolo e Borgone Susa, luoghi in cui dovevano iniziare i primi sondaggi del 2005, ed a Venaus dove dovevano iniziare i lavori di una galleria geognostica del tunnel di base secondo il progetto originario del 2003, oggi in parte modificato.\nAlla fine dell'ottobre 2005 le autorit\u00e0 decisero di sistemare un impianto di perforazione nel territorio di Mompantero per fare dei sondaggi del terreno. Per l'esproprio dei terreni si rese necessario l'intervento delle forze dell'ordine, a causa della ferma opposizione di membri del movimento No TAV, dei sindaci e dei cittadini.\nLe Forze dell'ordine disposero posti di blocco nell'intero paese di Mompantero e nella notte tra il 5 e il 6 dicembre 2005 fecero irruzione nel presidio di Venaus per porre fine all'occupazione dei terreni su cui doveva essere allestito il cantiere. Una ventina di manifestanti furono feriti. L'8 dicembre 2005 si tenne una manifestazione di protesta contro tale sgombero: una marcia formata da circa 30.000 persone part\u00ec da Susa con destinazione Venaus. Durante la manifestazione si verificarono alcuni contatti con le forze dell'ordine che non consentivano l'ingresso sulla strada provinciale per Venaus, ma la manifestazione prosegu\u00ec la marcia. Giunta a Venaus, la popolazione rimosse le reti di recinzione del futuro cantiere e invase i prati, bloccando cos\u00ec l'inizio lavori. Fu costruito un nuovo presidio, situato di fronte al precedente, utilizzato come osservatorio nel caso fossero iniziati dei lavori.\nQuesti fatti, portarono all'abbandono dell'iniziale progetto del 2003, criticato anche per i suoi problemi concettuali, ed alla formazione dell'Osservatorio.\nDopo il blitz di Venaus.\nDopo le tensioni tra i cittadini della Val di Susa e il Governo seguite al blitz della polizia, la magistratura mise sotto sequestro le aree di Venaus, che furono subito abbandonate dagli occupanti e dalla stessa azienda incaricata per i lavori di scavo. Parallelamente il governo promise di istituire un tavolo di confronto tecnico e politico, con i sindaci dei Comuni coinvolti e esperti nominati da entrambe le parti.\nIl tavolo di confronto \u00e8 stato realizzato a partire dal 2006 sotto il nome di \"Osservatorio\"; il suo presidente Mario Virano, nominato direttamente dal governo, \u00e8 contestato dal movimento No TAV per conflitto di interessi, in quanto riveste ruoli rilevanti all'interno di aziende coinvolte a vario titolo nel progetto del TAV: amministratore delegato uscente della Sitaf (che gestisce l'autostrada A32 e il Traforo stradale del Frejus) e consigliere di amministrazione ANAS.\nNell'Osservatorio, fino al 2011 sono avvenuti diversi incontri tra i sindaci, tecnici e proponenti, ma sono stati esclusi dalla partecipazione la maggior parte dei sindaci No TAV. Degli 8 sindaci convocati all'Osservatorio, hanno potuto partecipare solo 3 sindaci contrari all'opera, rispetto alla maggioranza di 5 favorevoli.. Il movimento No TAV e le popolazioni della Val di Susa hanno contestato per queste ragioni l'attendibilit\u00e0 e seriet\u00e0 dell'Osservatorio, criticando il non aver coinvolto le popolazioni, l'eccesso di propaganda, e di non aver preso in considerazione l'opzione di non realizzare l'opera.\nContestazioni per le Olimpiadi Invernali Torino 2006.\nCon il percorso verso il Piemonte della fiaccola olimpica, il movimento No TAV si fece notare lungo il percorso del tedoforo per sfruttare la vetrina mondiale offerta dall'evento olimpico. A Susa un manifestante tent\u00f2 simbolicamente di calare una bandiera No TAV sulla fiaccola. Il percorso originario doveva includere l'intera Val di Susa, ma fu deviato, per precauzione, senza raggiungere molti paesi tra cui Avigliana.\nTuttavia, non fu effettuato nessun atto di boicottaggio verso le Olimpiadi Invernali, come invece si era paventato nei giorni precedenti.\nInverno 2006-2007.\nCon il Governo Prodi II, si avvia un tentativo di coniugare la volont\u00e0 di creare il nuovo percorso ferroviario con le esigenze della popolazione della valle. Alla fine di febbraio 2007, i tre partiti di centrosinistra che pi\u00f9 avevano appoggiato il movimento No TAV (i Verdi, i Comunisti Italiani e Rifondazione Comunista) accettano i 12 punti imposti per ricostituire il proprio governo dimissionario dal Presidente del consiglio Romano Prodi, tra i quali quello sulle infrastrutture. Immediatamente vengono ammainate le bandiere di questi partiti dal presidio No TAV di Borgone (Val Susa). A livello locale (provincia di Torino), invece, tali partiti continuano ad appoggiare il Movimento.\nI sondaggi propedeutici.\nNel 2009 viene annunciata una serie di sondaggi propedeutici alla progettazione del nuovo tracciato. Il movimento No TAV contesta e contrasta tali azioni, ma perch\u00e9 ritenute inutili dal punto di vista tecnico e funzionali all'opera contestata.\nDurante l'inverno 2009-2010 si registrano diversi momenti di tensione che riportano l'attenzione internazionale sulla vicenda. In un'intervista rilasciata al quotidiano \"la Repubblica\" l'attore francese G\u00e9rard Depardieu si schiera dalla parte del movimento No TAV.\nIl 19 dicembre un incendio doloso distrugge il presidio No TAV causato dagli stessi a Bruzolo.\nIl 19 gennaio 2010 alle 3 del mattino, con un ingente dispiegamento di forze dell'ordine, iniziano i lavori per il sondaggio geognostico presso l'autoporto di Susa. Il movimento reagisce occupando l'autostrada del Fr\u00e9jus.\nPer rispondere al tentativo di realizzare i 91 sondaggi previsti dal progetto, il movimento No TAV organizza a Susa una manifestazione il 23 gennaio 2010 alla quale partecipano tra le 40.000 persone (a detta degli organizzatori) e le 20.000 (secondo le stime delle forze dell'ordine).\nProteste del 27 giugno e del 3 luglio 2011.\nIl 22 maggio 2011 gli attivisti No TAV formano un presidio permanente a Chiomonte in localit\u00e0 Maddalena (di fronte al Sito Archeologico) ribattezzato Libera Repubblica della Maddalena, nell'area che dovr\u00e0 essere utilizzata per realizzare un tunnel geognostico ritenuto necessario per sondare il terreno dello scavo per la realizzazione del Tunnel di base, per bloccare l'inizio dei lavori fino al 30 giugno impedendo cos\u00ec all'Italia di raggiungere i requisiti necessari per ottenere i finanziamenti europei per la realizzazione del tunnel geognostico.\nAlle 4.30 del mattino del 27 giugno sono inviati circa 2.500 rappresentanti delle forze dell'ordine per sgomberare il presidio e consegnare cos\u00ec l'area alla societ\u00e0 addetta ai lavori. I No TAV presenti sparano alcuni fuochi d'artificio per segnalare l'arrivo delle forze dell'ordine agli abitanti della valle e agli altri manifestanti. Nasce uno scontro tra forze dell'ordine e manifestanti, finch\u00e9 le forze dell'ordine non usano gas lacrimogeni al CS per disperdere la folla. Alla fine della giornata le forze dell'ordine riescono a entrare in possesso della zona archeologica di Chiomonte (nel cui piazzale di parcheggio si trovava il presidio) e del museo annesso, innalzando reticolati e blocchi per impedire una nuova occupazione.\nA Chiomonte, alcune proteste si radicalizzano e alcuni dei manifestanti lanciano sassi contro le forze dell'ordine.\nA Bologna, verso la conclusione di una manifestazione No TAV, la protesta dei militanti del movimento sfocia in un'aggressione ai danni dell'esponente della Lega Nord (gi\u00e0 candidato sindaco per il centrodestra alle elezioni amministrative del 16 e 17 maggio 2011) Manes Bernardini, il quale, insieme ad altri consiglieri, si trovava presso il gazebo di un bar. Dopo aver individuato l'esponente della Lega, i militanti No TAV lanciano al suo indirizzo monetine, un accendino, lattine di birra vuote e, secondo le dichiarazioni del consigliere Mirka Cocconcelli, anche un sasso, che tuttavia non \u00e8 stato rinvenuto dalla polizia accorsa in assetto antisommossa.\nI comitati No TAV organizzano quindi una manifestazione di protesta il 3 luglio 2011, sempre a Chiomonte, manifestazione alla quale, secondo gli organizzatori, partecipano circa 60.000 persone. Del corteo fanno parte anche numerosi sindaci dei comuni della bassa Val di Susa. Nel pomeriggio, dal corteo autorizzato si distacca una parte di manifestanti che decide di assediare la zona presidiata dalle forze dell'ordine per tentare di rioccuparla. Al termine degli scontri si contano circa 200 feriti fra i manifestanti e 188 fra le forze dell'ordine. Vengono inoltre arrestate 5 persone. Alla fine della giornata di guerriglia le forze dell'ordine riescono a mantenere il possesso dell'area.\nIl movimento No TAV denuncia il lancio di oggetti e lacrimogeni ad altezza uomo contro i manifestanti da parte delle forze dell'ordine. Tali affermazioni sono state supportate da alcuni filmati e fotografie amatoriali.\nIl 26 gennaio 2012 la magistratura di Torino decide di arrestare 26 persone con l'accusa di aver compiuto vari reati durante la manifestazione del 3 luglio 2011. Due giorni dopo i comitati No TAV decidono di organizzare una marcia di solidariet\u00e0 per gli arrestati, accusando la magistratura di aver compiuto queste azioni solamente al fine di discreditare il movimento e chiedendone l'immediata liberazione.\nProteste di febbraio e marzo del 2012.\nIl 27 febbraio 2012 sono iniziate le espropriazioni dei terreni lungo il percorso del progetto. Nel corso delle proteste un militante No TAV, Luca Abb\u00e0, cade da un traliccio dopo essere stato folgorato riportando gravi ferite. Nei giorni seguenti si sono verificati scontri fra i manifestanti e le forze dell'ordine a causa dell'occupazione di ferrovie e autostrade.\nIl 2 marzo 2012, in seguito agli scontri in Val di Susa, il presidente del Consiglio, Mario Monti, ha confermato l'impegno per la realizzazione dei lavori.\nTribunale permanente dei Popoli.\nNell'autunno del 2015 il Tribunale permanente dei Popoli emise una sentenza morale contro l'Italia per violazione dei diritti dei cittadini della Val di Susa, operata tramite la mancata corretta informazione sui rischi ambientali collegati alla grande opera, la simulazione di un processo partecipativo in seno all'osservatorio (che secondo la sentenza escluse tutte le rappresentanze locali contrarie al progetto), l'omissione di un serio studio sull'impatto ambientale e la contestuale diffusione di dati e informazioni false, la limitazione della libert\u00e0 di manifestazione del pensiero, la criminalizzazione di ogni forma di dissenso e l'uso sproporzionato della forza.\nManifestazione dell'8 dicembre 2018.\nPer rispondere alla precedente manifestazione cittadina \"S\u00ec TAV\", con 30.000 persone che scesero in piazza a favore dell'opera il 10 novembre 2018, il movimento No TAV trasfer\u00ec per le strade di Torino la consueta manifestazione valligiana dell'8 dicembre (data scelta per ricordare i fatti del 2005 a Venaus) contro la grande opera, partendo da Piazza Statuto e arrivando nel centro della citt\u00e0, in Piazza Castello.\nCaratteristiche.\nIl movimento No Tav, per la particolare importanza delle tematiche sociali affrontate, per l'ampiezza del fenomeno stesso e per l'impatto mediatico, ha costituito in Italia un elemento rilevante nel quadro politico nazionale, raggiungendo una valenza simile ad un brand. Secondo alcuni attivisti inoltre, l'importanza e la generalit\u00e0 delle idee e delle critiche avrebbe \"reso trascurabile il tema originale del movimento, che ora si ribella a un uso senza moderazione dei soldi dei contribuenti, del territorio e della buona fede di un intero paese che ancora oggi non sa quale sia la verit\u00e0 sull'alta velocit\u00e0 in Piemonte\". \nLa classificazione come \"Nimby\".\nLe associazioni No TAV sono state ripetutamente inserite fra i movimenti Nimby (acronimo inglese per \"Not In My Back Yard\"; letteralmente \"non nel mio cortile\") dai principali quotidiani italiani. Secondo il Nimby Forum, un osservatorio patrocinato dalla presidenza del Consiglio e costituito da molte aziende e multinazionali coinvolte in grandi progetti infrastrutturali, in Italia nel 2011 le proteste alle infrastrutture come la TAV costituirebbero il 4,8 % del totale delle contestazioni contro le nuove opere pubbliche, che secondo il Forum rappresentano un blocco del paese in tavoli di discussione destinati a non raggiungere alcuna risoluzione. Secondo lo stesso osservatorio nel 2006 la linea ad alta velocit\u00e0 Torino-Lione \u00e8 stata l'opera pi\u00f9 contestata d'Italia.\nL'appartenenza alla categoria dei movimenti \"nimby\" viene accettata da alcuni aderenti del movimento No TAV e respinta da altri. Ad esempio Claudio Giorno, ambientalista e giornalista originario della Val di Susa, tra i primissimi promotori della protesta, riconosce la componente \"nimby\" come elemento determinante nell'innescare la protesta contro la linea ferroviaria Torino-Lione. Secondo l'ambientalista, il movimento No TAV rappresenterebbe anche una legittima battaglia delle popolazioni locali a difesa di una valle gi\u00e0 sede di numerose altre opere pubbliche e del loro impatto sull'ambiente:\nAltri esponenti del movimento No TAV rifiutano l'accostamento all'acronimo nimby, sostenendo che la loro lotta \u00e8 contro lo sviluppo di linee ferroviarie ad alta velocit\u00e0 a prescindere dalla loro collocazione geografica o dal tracciato seguito. All'opposto, un movimento di tipo Nimby non contesta invece la finalit\u00e0 di un progetto, ma semplicemente chiede di realizzarlo altrove. Secondo questa interpretazione, la grande diffusione dei movimenti contrari alla realizzazione di opere pubbliche in Italia sarebbe inoltre indice di una saturazione del territorio, di proporzioni tali da non poter pi\u00f9 raggiungere alcun accordo per lo sviluppo di opere condivise con le popolazioni e compatibili con l'ambiente.\nRenato Fontana ed Enrico Sacco sottolineano le differenza fra questo movimento e altri movimenti definibili come nimby:\nSecondo lo studioso di comunicazione Miccio Mauro, i movimenti No TAV sarebbero un \"effetto Nimby\" causato da mancato dialogo fra istituzioni e cittadini:\nGli studiosi di psicologia sociale Mannarini Terri e Roccato Michele, invece includono questo movimento, a quei movimenti nimby che si oppongono al Ponte sullo Stretto di Messina, No Dal Molin, alla Discarica di Chiaiano, ma rivedendo la loro valutazione, affermando che non possono essere semplicisticamente giudicati come movimenti egoistici, oscurantisti e violenti non interessati al bene comune.\nAttivit\u00e0.\nIl dibattito sull'alta velocit\u00e0 ferroviaria.\nIl dibattito attorno alle linee ferroviarie ad alta velocit\u00e0 \u00e8 basato su approfondimenti tecnici, di carattere economico ed ambientale, prodotti da esperti di diverse discipline ed appartenenti ad universit\u00e0 e istituti di ricerca sia italiani che stranieri. Le motivazioni No TAV sono state avvalorate da studi, come quello di P. Beria e R. Grimaldi, che evidenziano in Italia la sproporzione degli investimenti su questo tipo di linee rispetto al loro reale utilizzo e alla loro efficacia, in termini di traffico passeggeri e riduzione dei tempi di percorrenza, sebbene, alla luce di dati successivi, i medesimi autori hanno riconosciuto un bilancio socio-economico positivo dell\u2019AV italiana. Secondo i primi studi, sia le linee TAV che quelle convenzionali resterebbero sottoutilizzate, soprattutto per limiti strutturali, e una maggiore integrazione potrebbe invece migliorare notevolmente la situazione.\nSecondo altre pubblicazioni, invece, le condizioni affinch\u00e9 i TAV abbiano un impatto positivo sull'ambiente e sull'economia sono molto restrittive e difficili da definire. Ad esempio, sebbene sia riconosciuto dai loro studi un impatto ambientale maggiore delle nuove linee rispetto a quelle tradizionali, in accordo con le motivazioni No TAV, i treni ad alta velocit\u00e0 potrebbero comunque risultare positivi se si riuscisse con questi ad attirare e sostituire il traffico dei mezzi pi\u00f9 inquinanti, come auto e aerei. Inoltre le preoccupazioni di una delocalizzazione delle aziende verso le aree dove il costo del lavoro \u00e8 minore, paventata dai No TAV, oppure lo sviluppo di regioni depresse, indicato dai promotori, sarebbero opposte alla realt\u00e0, dove invece le linee ferroviarie ad alta velocit\u00e0 hanno l'effetto di concentrare il lavoro nei centri produttivi maggiori.\nArgomenti portati dai movimenti.\nNumerosi movimenti No TAV contestano il progetto della linea ferroviaria volta ad unire Torino e Lione, passando attraverso la Val di Susa. La parte pi\u00f9 importante del tracciato, in termini di dibattito e anche economici, sarebbe un tunnel di oltre 50\u00a0km scavato nelle montagne fra Susa, in Italia, e Maurienne, in Francia.\nI movimenti di protesta considerano la linea ad alta velocit\u00e0 progettata in valle di Susa un'opera troppo costosa e non necessaria a migliorare la qualit\u00e0 dei trasporti fra la Francia e l'Italia, spinta da soggetti interessati unicamente alla possibilit\u00e0 di ingenti profitti. In particolare gli stessi studi dei promotori della nuova linea e l'Osservatorio governativo affermano che la linea attuale (ferrovia del Frejus) sarebbe stata ben sotto la saturazione fino al 2019, ossia fino all'entrata in vigore delle nuove norme di sicurezza, mentre gli studi che prevedano un aumento del traffico sulla direttrice Torino\u2013Lione erano rivelati di fatto errati.\nVi sono diverse ragioni che i movimenti muovono contro la costruzione della nuova linea Torino-Lione in val di Susa:\nMolti di questi argomenti sono stati riassunti in un documento redatto dall'associazione Pro Natura Torino nel quale vengono elencate 150 ragioni del movimento No TAV. Sono inoltre trattati in uno studio della \"COWI A/S\" commissionato dall'UE.\nProcedimenti giudiziari.\nIl 18 agosto 2011 50 attivisti del movimento No TAV sono denunciati per interruzione di pubblico servizio, a seguito della protesta di circa trecento militanti No TAV (presenti secondo i media anche alcune decine di militanti anarco-insurrezionisti) che si sono ritrovati sulle banchine della Stazione di Avigliana bloccando il treno in arrivo per due ore sventolando le bandiere del movimento e occupando le banchine. La questura rileva l'assenza \"delle condizioni di sicurezza per il passaggio del convoglio\" e, visionando le immagini, ha potuto denunciare 50 militanti.\nAl termine degli scontri avvenuti durante la manifestazione del 3 luglio 2011 vengono fermati e poi arrestati 5 manifestanti No TAV, appartenenti all'area antagonista, con l'accusa di resistenza e lesioni a pubblico ufficiale, detenzione e lancio di oggetti e detenzione di materiale esplosivo. Il 7 luglio viene convalidato il fermo per 4 di essi dal GIP di Torino, il quinto viene denunciato a piede libero.\nIl 26 gennaio 2012 la magistratura di Torino invia 26 ordinanze di custodia cautelare in carcere, 15 obblighi di dimora, e una condanna agli arresti domiciliari a 42 persone accusate di aver compiuto i reati di resistenza a pubblico ufficiale, violenza, lesioni, manifestazione non autorizzata e danneggiamento aggravati in concorso, durante la manifestazione del 3 luglio 2011. Fra gli arrestati spicca anche un ex appartenente alle Brigate Rosse.\nIl 22 febbraio 2012 sono denunciati 60 manifestanti No TAV per manifestazione non autorizzata, dopo essere scesi in strada a Genova per manifestare contro la presentazione di un libro del procuratore capo di Torino, Gian Carlo Caselli.\nIl 26 febbraio 2012 il Gruppo Ferrovie dello Stato sporge denuncia per danneggiamento e aggressione contro gli autori degli atti vandalici e dell'aggressione ai danni di quattro dipendenti delle Ferrovie dello Stato, fermati dalla Polizia ferroviaria in occasione della partenza dalla stazione ferroviaria di Milano di un gruppo di manifestanti No TAV per Torino.\nDopo gli scontri e l'occupazione dell'Autostrada A32 nella notte fra il 29 febbraio e il 1\u00ba marzo 2012 sono fermati dalla Polizia cinque militanti e uno di essi \u00e8 poi arrestato per resistenza a pubblico ufficiale e lesioni. Gli altri fermati sono identificati e poi rilasciati.\nIl 2 marzo 2012 a seguito dell'occupazione dei binari della stazione ferroviaria di Brescia da parte di manifestanti No TAV appartenenti a centri sociali, sono sporte 29 denunce per manifestazione non autorizzata, interruzione di pubblico servizio, accensioni pericolose, travisamento e danneggiamento. Altri 10 manifestanti sono denunciati per manifestazione non autorizzata dopo il blocco del casello autostradale di Rovato, durante la serata del 1\u00ba marzo 2012.\nL'8 marzo 2012 la Polizia di Stato ha denunciato 15 manifestanti per interruzione di pubblico servizio e manifestazione non autorizzata dopo aver analizzato le foto e i filmati riguardanti l'occupazione dei binari della stazione di Cremona avvenuta il 1\u00ba marzo da parte di attivisti del movimento No TAV.\nIl 12 marzo 2012 la procura di Genova ha aperto un fascicolo a carico di 7 manifestanti No TAV a causa dei fatti avventi durante il corteo del 12 febbraio a Genova. Le accuse sono di resistenza a pubblico ufficiale, imbrattamenti di muri, lancio e scoppio di materiale pericoloso. Il corteo era stato organizzato per chiedere la scarcerazione di un altro manifestante arrestato il 26 gennaio.\nIl 15 marzo 2012 la Polizia di Stato di Perugia ha denunciato 25 persone per il blocco dei binari della Stazione di Fontivegge. Le accuse sono interruzione di pubblico servizio e inosservanza dei provvedimenti dell'autorit\u00e0. A queste si aggiungono tre denunce per manifestazione non autorizzata e altre tre per violazioni delle disposizioni a tutela dell'ordine pubblico attraverso il travisamento per non farsi riconoscere.\nIl 29 marzo 2012, a seguito delle denunce presentate dagli attivisti, la procura di Torino ha aperto una ventina di fascicoli sulle presunte violenze perpetuate da membri delle forze dell'ordine nei confronti di appartenenti al movimento No TAV durante le manifestazione del 3 luglio 2011.\nIl 6 aprile 2012 la DIGOS denuncia altre 71 persone appartenenti al movimento No TAV per i reati commessi durante la manifestazione non autorizzata del febbraio 2011 a Genova, durante la presentazione di un libro del procuratore capo di Torino, Gian Carlo Caselli. I reati contestati sono: manifestazione non autorizzata, resistenza e violenza a pubblico ufficiale, travisamento, imbrattamento e danneggiamento di edifici, detenzione illecita di armi."}
{"id": "245037", "revid": "24944", "url": "https://it.wikipedia.org/wiki?curid=245037", "title": "Belleville-et-Ch\u00e2tillon-sur-B", "text": ""}
{"id": "245038", "revid": "1748167", "url": "https://it.wikipedia.org/wiki?curid=245038", "title": "Gloria Swanson", "text": "Bellezza altera e intrigante, con un'accattivante chioma corvina, \u00e8 stata una delle pi\u00f9 celebri star del cinema muto hollywoodiano. Tra le sue interpretazioni pi\u00f9 celebri, dopo l'avvento del sonoro, figura la Norma Desmond di \"Viale del tramonto\". Durante la sua carriera fu candidata tre volte all'Oscar come migliore attrice protagonista e due ai Golden Globe, vincendone uno come migliore attrice in un film drammatico.\nBiografia.\nNata in una famiglia agiata di Chicago, Gloria Josephine May Swanson era figlia di Adelaide Klanowski e di Joseph Theodore Swanson. A otto anni, Gloria si trasfer\u00ec con tutta la famiglia a Key West, in Florida e, quindi, a Porto Rico, seguendo il padre, un militare di carriera. Chiamata familiarmente Glory, cominci\u00f2 fin da piccola a dimostrare un buon talento di cantante e attrice, esibendosi in alcune occasioni come dilettante, cosa che la indusse in seguito a pensare di avere le doti per seguire una carriera artistica. A quattordici anni, ritornata per un breve periodo a Chicago, si trov\u00f2 a visitare gli studi dell'Essanay insieme a sua zia, amica del proprietario della casa di produzione, George K. Spoor. Notata da uno dei registi, venne presa come comparsa in un paio di scene che segnarono il suo debutto sullo schermo.\nDopo aver terminato gli studi, trov\u00f2 lavoro come commessa in un grande magazzino. Dotata di grande ambizione e di una forte passione per la recitazione, a diciotto anni si rec\u00f2 a Hollywood col desiderio di sfondare nel cinema. Qui, venne presto scritturata dal produttore Mack Sennett come una delle \"Bathing Beauties\", ragazze in costume da bagno impiegate per ravvivare situazioni comiche.\nDopo esser riuscita a partecipare come comparsa a qualche pellicola, ottenne una parte di rilievo in \"Sweedie Goes to College\" (1915). Nel 1916 conobbe e spos\u00f2 l'attore Wallace Beery, da cui divorzi\u00f2 nel 1919. Successivamente lavor\u00f2 per un anno con la \"Triangle\", ma la consacrazione arriv\u00f2 quando, nel 1919, venne chiamata dal celebre regista Cecil B. DeMille. Il regista le procur\u00f2 un vantaggioso contratto con la Paramount, sfruttando il fascino provocante e la spiccata personalit\u00e0 dell'attrice, rendendola perfetta protagonista sia di drammi come \"For Better, for Worse\" (1919), \"Fragilit\u00e0, sei femmina!\" (1921), che di commedie come \"Maschio e femmina\" (1919), \"Perch\u00e9 cambiate moglie?\" (1920). A met\u00e0 degli anni venti Gloria Swanson era ormai una star. Dopo la fine della collaborazione con DeMille, l'attrice continu\u00f2 a lavorare per la Paramount in film di ogni genere, affiancando anche Rodolfo Valentino nel dramma romantico \"L'et\u00e0 di amare\" (1922).\nDopo aver sperimentato anche il registro brillante con la commedia \"Maschietta\" (1924), nel 1925 si rec\u00f2 in Francia per girare \"Madame Sans-G\u00eane\", sul set del quale conobbe il marchese Henri de la Falaise de la Coudraye, playboy che in seguito diverr\u00e0 suo marito. Il matrimonio sarebbe durato per sei anni. Nel 1927 l'attrice tent\u00f2 la strada della produzione quando, insieme al celebre uomo politico Joseph P. Kennedy (padre del futuro presidente John Fitzgerald Kennedy), fond\u00f2 una propria casa produttrice. Joseph P. Kennedy la costrinse a diventare la sua amante, comprandole una Rolls-Royce e costosissimi gioielli, che la diva ritrov\u00f2 successivamente addebitati sul proprio conto quando Joe si stuf\u00f2 di lei e la piant\u00f2 in asso.\nLa fine della carriera della diva \u00e8 da ricondurre all'avvio della produzione del film \"La regina Kelly\" (1928), storia della discesa agli inferi di una ragazza aristocratica che, da giovane educanda, si riduce a regina di un bordello. Problemi relativi alla sceneggiatura, alle manie del regista Erich von Stroheim e all'improvviso avvento del sonoro, fecero fallire il progetto e minarono la carriera della Swanson. Nonostante infatti il buon successo del suo primo film sonoro, \"L'intrusa\" (1929), per il quale ricevette anche una nomination al premio Oscar, l'attrice abbandon\u00f2 disillusa lo schermo per dedicarsi con grande successo al teatro e alla radio. Dimostr\u00f2 buone doti imprenditoriali, lanciando una linea di cosmetici, la \"Essence of Nature Cosmetics by Gloria Swanson\", e una di abiti, chiamata \"Forever Young\".\nViale del tramonto.\nDopo quasi vent'anni di lontananza dagli schermi (escludendo una partecipazione in un film del 1941), nel 1950 la Swanson venne chiamata per interpretare un'impetuosa stella del cinema muto che vive nel ricordo del passato, in \"Viale del tramonto\", capolavoro di Billy Wilder. L'attrice fece una gustosa parodia di se stessa, esagerando quei gesti e quel modo di essere tipico dei divi del muto, ma riusc\u00ec anche a conferire al personaggio grande fascino ed incisivit\u00e0, meritandosi una nomination al premio Oscar alla miglior attrice e la vittoria del Golden Globe come migliore attrice in un film drammatico, oltre ad altri numerosi premi. Alla fine del decennio (1956), accanto a Vittorio De Sica e Alberto Sordi, interpret\u00f2 la parte della madre Agrippina nel celeberrimo film \"Mio figlio Nerone\" che ancora una volta, ne attest\u00f2 la capacit\u00e0 di spaziare in ogni genere di sceneggiatura in maniera superlativa. \nUltimi anni.\nNegli anni seguenti continu\u00f2 l'attivit\u00e0 teatrale abbinata a qualche partecipazione cinematografica e televisiva, tra cui una parte nel film catastrofico \"Airport '75\" (1975), sessant'anni dopo il suo debutto al cinema, ed un ultimo felice matrimonio con lo scrittore William Dufty. Salutista e vegetariana, Swanson espresse con convinzione le proprie idee che condannavano l'uso dei pesticidi nelle coltivazioni e la cattiva alimentazione che, a suo dire, portavano a scompensi e malattie. Nel 1980 pubblic\u00f2 la sua autobiografia \"Swanson on Swanson\", uscita in Italia nel 1981 col titolo \"Memorie\". Mor\u00ec a New York ad aprile del 1983, all'et\u00e0 di 84 anni, da poco compiuti."}
{"id": "245039", "revid": "124108013", "url": "https://it.wikipedia.org/wiki?curid=245039", "title": "Mae West", "text": "Dotata di un piccante senso dell'ironia e di curve sinuose e abbondanti, che esibiva in pose languide e provocanti, raggiunse il successo cinematografico dopo aver compiuto i 40 anni; fu maestra del doppiosenso, scandalizzando l'America perbenista e puritana del suo tempo. Sceneggi\u00f2 la maggior parte delle proprie interpretazioni e volle sempre scegliere personalmente i \"partner\" cinematografici, privilegio raramente concesso ad altre dive del cinema.\nL'American Film Institute ha inserito la West al quindicesimo posto tra le pi\u00f9 grandi star della storia del cinema.\nBiografia.\nMae West inizi\u00f2 prestissimo la sua carriera teatrale, quando - a soli cinque anni - si esib\u00ec in numeri di vaudeville, diventando successivamente una star del \"musical\". Il 22 settembre 1911 \u00e8 Maggie O'Hara nella prima assoluta di \"A La Broadway\" di Harold Orlob per il Broadway theatre. Nel 1912 \u00e8 petite Daffy nella prima assoluta di \"A Winsome Widow\" di Raymond Hubbell prodotto da Florenz Ziegfeld con Leon Errol, le Dolly Sisters e Charles King a Broadway. Nel 1914 spos\u00f2 il musicista torinese Guido Deiro, da cui divorzi\u00f2 nel 1920. Nel 1918 \u00e8 Mayme Dean nell'anteprima di \"Sometime\" di Rudolf Friml e Rida Johnson Young diretta da Herbert Stothart con Ed Wynn ad Atlantic City e nella prima di New York. In quegli anni invent\u00f2 e lanci\u00f2 un ballo chiamato \"Shimmy\" e inizi\u00f2 a scrivere commedie che interpret\u00f2 lei stessa, tra le quali \"Sex\" (1926), che a quei tempi suscit\u00f2 grande scandalo, tanto che la polizia fece irruzione a teatro e l'attrice fin\u00ec addirittura in guardina.\nDebutt\u00f2 nel cinema relativamente tardi, quando nel 1932 la Paramount la scrittur\u00f2 come co-protagonista di George Raft nel film \"Night After Night\", in cui le venne data l'opportunit\u00e0 di riscrivere le sue battute; in tal modo Mae West riusc\u00ec ad attirare tutte le attenzioni su di s\u00e9. Grazie al successo riscosso dall'attrice in questa piccola parte, la Paramount decise di farne la protagonista di quello che sar\u00e0 considerato il miglior film della West: \"Lady Lou\" (1933), per la regia di Lowell Sherman, tratto dalla commedia \"Diamond Lil\", che la West stessa aveva scritto e rappresentato nel 1928. In questa spassosa commedia, ambientata nella New York della fine Ottocento, Mae West interpret\u00f2 con irriverente disinvoltura una formosa e ironica cantante di saloon, che si trova coinvolta in un traffico di prostitute, ma che verr\u00e0 per\u00f2 \"salvata\" (ovvero \"sposata\") da un attraente agente di polizia, interpretato da un giovanissimo e quasi esordiente Cary Grant. In questo film la West ebbe ampia opportunit\u00e0 di dimostrare la sua inesauribile verve, esibendosi in piccanti freddure e allusioni: alla domanda \u00ab\"Nessun uomo l'ha mai fatta felice?\"\u00bb, lei risponde \u00ab\"Sicuro. Un sacco di volte\"\u00bb.\nIn seguito interpret\u00f2 alcuni film di grande successo, di cui lei stessa scrisse le sceneggiature, come \"Non sono un angelo\" (1933) di Wesley Ruggles, sempre accanto a Cary Grant, \"Belle of the Nineties\" (1934) di Leo McCarey, e \"Annie del Klondike\" (1936) di Raoul Walsh. Dopo la rottura del suo contratto con la Paramount, Mae West venne scritturata dalla Universal, che la affianc\u00f2 al caustico commediante W. C. Fields nella commedia \"Mia bella pollastrella\" (1940) di Edward F. Cline; l'idea di un'accoppiata del genere port\u00f2 i produttori a puntare su un film che, nonostante le pessime critiche, fu la pellicola di maggior successo del 1940, seconda solo a \"Via col vento\" (1939). I rapporti tra i due attori sul set furono comunque contrastati. Dopo il mediocre \"The Heat's On\", girato nel 1943 per la Columbia, l'attrice decise di abbandonare il cinema.\nNel 1950 le venne proposto il ruolo di Norma Desmond in \"Viale del tramonto\", ma il regista Billy Wilder cambi\u00f2 idea quando l'attrice, come sua abitudine, pretese di riscrivere la sceneggiatura. La West perse l'opportunit\u00e0 di affrontare un ruolo (in seguito interpretato superbamente da Gloria Swanson), che avrebbe potuto darle ancora grande fama. Prefer\u00ec invece continuare la sua attivit\u00e0 di attrice teatrale, riproponendo con successo a Broadway la sua commedia \"Diamond Lil\", che and\u00f2 in scena dal 1949 al 1951. Fu anche attiva come scrittrice, pubblicando nel 1953 il romanzo \"The constant sinner\" (tradotto in Italia come \"L'eterna peccatrice\") e nel 1959 un'audace autobiografia dal titolo \"Goodness Had Nothing to Do With It\".\nNel 1970, dopo quasi trent'anni di lontananza dallo schermo, torn\u00f2 al cinema interpretando nuovamente la parte di una vamp nel disastroso film \"Il caso Myra Breckinridge\" di Michael Sarne, con Raquel Welch e John Huston, tratto da un racconto satirico di Gore Vidal, ma solo perch\u00e9 le era stato concesso di riscriversi le battute. La sua ultima interpretazione risale al 1978 nel film \"Sextette\" di Ken Hughes, con Timothy Dalton e Tony Curtis, dove apparve ormai ottantacinquenne. \nMor\u00ec nel 1980 a Los Angeles per cause naturali."}
{"id": "245042", "revid": "834", "url": "https://it.wikipedia.org/wiki?curid=245042", "title": "Bors", "text": ""}
{"id": "245044", "revid": "767487", "url": "https://it.wikipedia.org/wiki?curid=245044", "title": "Raccolti", "text": "Raccolti \u00e8 il primo album live dei Modena City Ramblers, un disco sullo stampo di \"Music At Matt Molloy's\", un celebre disco irlandese. Contiene 18 canzoni (tra cui 3 inediti), registrati in versione acustica nel Sisten Irish Pub di Novellara (RE). Un CD nato, a detta dello stesso gruppo, per \"documentare un aspetto dei Ramblers che non tutti conoscono: l'atmosfera della session, le versioni acustiche, il gusto di suonare al pub, in mezzo alla gente e non su un palcoscenico\", disco che permette inoltre di riproporre i brani di \"Terra e libert\u00e0\", non pienamente compreso dai fan, in una versione acustica pi\u00f9 irlandese, \"per dimostrare che non esisteva uno stacco netto tra i primi due album e l'ultimo\".\nLe canzoni.\nI tre inediti dell'album sono \"Notturno, Camden Lock\", \"La fiola dal paisan\", brano del gruppo La piva dal carn\u00e8r, e \"A gh'\u00e8 chi g'\u00e0\", testo di Onelia Mazzi, poetessa dialettale modenese."}
{"id": "245045", "revid": "599013", "url": "https://it.wikipedia.org/wiki?curid=245045", "title": "Dominik Ha\u0161ek", "text": "\"Dominator\", com'era anche soprannominato, \u00e8 considerato uno dei migliori portieri di tutti i tempi, e sicuramente \u00e8 - nel suo ruolo - il pi\u00f9 titolato europeo dell'NHL.\nCarriera sportiva.\nFin dalla sua prima infanzia e fino alla stagione 1988-1989 ha militato nella societ\u00e0 della sua citt\u00e0, l'HC Pardubice. Poi pass\u00f2 al Dukla Jihlava. Il suo modello era il portiere della nazionale cecoslovacco Karel Lang.\nHa\u0161ek era stato selezionato gi\u00e0 a diciott'anni, nel 1983, dai Chicago Blackhawks al decimo giro del Draft NHL, 199\u00ba scelta assoluta. Dovette per\u00f2 attendere sette anni per venire finalmente chiamato in Nordamerica: gioc\u00f2 la sua prima partita in NHL il 6 novembre 1990 contro gli Hartford Whalers. L'incontro termin\u00f2 1-1 e Ha\u0161ek blocc\u00f2 28 dei 29 tiri scagliati contro la sua porta. A Chicago Ha\u0161ek non riusc\u00ec a diventare titolare, e tra il 1990 e il 1992 gioc\u00f2 in pratica soltanto per il \"farm team\" di Indianapolis (che milita nella IHL).\nIl 7 agosto 1992 il cambio: da Chicago Dominik Ha\u0161ek passa ai Buffalo Sabres, in cambio di Stephane Beauregard. E a Buffalo arriva la consacrazione. Per molti, se la sua carriera in NHL fosse iniziata prima, il portiere ceco avrebbe potuto battere pi\u00f9 record di Patrick Roy. Nel 1998 ha guidato la sua nazionale alla medaglia d'oro ai XVIII Giochi olimpici invernali di Nagano. Rester\u00e0 memorabile lo \"shootout\" nella semifinale contro il Canada. Al termine della stagione 1999-2000, travagliata da infortuni, il portiere ceco annuncia il suo ritiro. Ci ripensa per poter difendere il titolo olimpico, aggiudicandosi infine anche il Vezina Trophy come miglior portiere NHL della stagione 2001 per la sesta volta in carriera.\nNel 2001 Ha\u0161ek ha oramai vinto quasi tutto. Nella sua bacheca mancava soltanto la Stanley Cup. Cos\u00ec in estate arriva il passaggio ai Detroit Red Wings, favoriti per il titolo. A fine stagione il suo sogno si avvera. La serie finale contro i Carolina Hurricanes, vinta 4-1, arriv\u00f2 al termine di play-off straordinari per rendimento: i sei shootout messi a segno sono il record per la NHL. Poche settimane dopo la vittoria del titolo, il 25 giugno 2002 \"Dominator\" annuncia di nuovo il suo ritiro e con la famiglia si trasferisce nella Repubblica Ceca. Il richiamo del ghiaccio \u00e8 per\u00f2 forte: un anno dopo \u00e8 di nuovo a Detroit. La stagione \u00e8 per\u00f2 difficile: una serie di infortuni lo limita, e potr\u00e0 scendere sul ghiaccio solo 14 volte.\nLa stagione 2004-2005 non viene giocata per lo sciopero (\"lockout\"). Nell'estate 2005, in un'intervista, Ha\u0161ek dichiara esplicitamente di voler tornare a giocare, per gli Ottawa Senators. L'accordo non si trova, ed il quarantenne dichiara di volersi ritirare. In extremis, il 13 luglio arriva la firma. Anche nell'estate del 2007, alla scadenza del contratto con Ottawa, Ha\u0161ek pens\u00f2 al ritiro.\nIl 5 luglio \u00e8 per\u00f2 arrivata la firma che ha riportato il portiere ceco ai Detroit Red Wings. Nella stagione 2007-2008 ha vinto il William M. Jennings Trophy in compartecipazione con Chris Osgood ed un'altra Stanley Cup (4-2 in finale ai Pittsburgh Penguins). In seguito, ha annunciato il ritiro per la seconda volta, ma di nuovo \u00e8 ritornato sul ghiaccio dopo una stagione di stop, questa volta all'HC Pardubice, la squadra in cui era cresciuto, e che ha condotto alla vittoria del campionato 2009-2010, ottenendo 12 vittorie e 3 shutout in 13 gare di playoff. Firm\u00f2 poi un contratto di un anno con i russi dello Spartak Mosca, giocando in KHL. Terminata la stagione, si prese un nuovo anno di pausa e medit\u00f2 la possibilit\u00e0 di tornare in NHL per il campionato 2012-2013, tuttavia il lock-out lo port\u00f2 al definitivo ritiro, annunciato il 9 ottobre 2012.\nVita privata.\nA fianco alle sue prodezze sulla pista ghiacciata, Ha\u0161ek \u00e8 noto anche per il suo temperamento irascibile: nel 1996 aggred\u00ec un fotoreporter, mentre nel 2003, nel suo paese, fin\u00ec sotto processo per le gravi lesioni procurate ad un avversario durante una gara di hockey in-line (fu poi assolto per insufficienza di prove).\nCuriosit\u00e0.\nA Dominik Ha\u0161ek \u00e8 intitolato l'asteroide 8217 Dominikha\u0161ek."}
{"id": "245049", "revid": "111373", "url": "https://it.wikipedia.org/wiki?curid=245049", "title": "Belfaux", "text": "Belfaux (toponimo francese; in tedesco \"Gumschen\", desueto) \u00e8 un comune svizzero di 3\u00a0388 abitanti del Canton Friburgo, nel distretto della Sarine.\nStoria.\n 1977 ha inglobato il comune soppresso di Cutterwil e 2016 quello di Autafond.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBelfaux \u00e8 servito dalle stazioni di Belfaux CFF, sulla ferrovia Friburgo-Yverdon, e di Belfaux-Village, sulla ferrovia Friburgo-Morat-Ins.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "245058", "revid": "327794", "url": "https://it.wikipedia.org/wiki?curid=245058", "title": "A Fragment on Ontology", "text": "A Fragment on Ontology \u00e8 un'opera filosofica di Jeremy Bentham che si propone di compiere un excursus nel campo dell'ontologia:\nL'\"entit\u00e0\".\nCon il termine \u2018entit\u00e0\u2019 (entity), Bentham designa ogni oggetto che \u00e8 indicato grammaticalmente da un sostantivo.\nLe entit\u00e0 che formano un intero logico possono essere divise sino al principio base originario per cui alla fine si hanno due tipi di entit\u00e0:\nCiascuna di queste si suddivide, a sua volta, nelle categorie delle entit\u00e0 reali e delle entit\u00e0 fittizie: abbiamo, cos\u00ec,\nPer Bentham sono entit\u00e0 reali le sostanze corporee, le percezioni e le idee.\nUn'entit\u00e0 fittizia \u00e8, invece, \nSecondo Bentham \u00abogni nome-sostantivo che non sia il nome di un'entit\u00e0 reale, percepibile o inferenziale, \u00e8 il nome di un'entit\u00e0 fittizia\u00bb\nEntit\u00e0 fittizia: una contraddizione in termini?\nMa, si chiede Bentham, l'espressione \u2018entit\u00e0 fittizia\u2019 non \u00e8 forse una contraddizione in termini? \nSecondo Bentham, l'origine di questa apparente contraddizione \u00absta nella natura del linguaggio: quello strumento senza cui non pu\u00f2 essere detto niente e a stento si pu\u00f2 fare qualcosa, bench\u00e9 di per s\u00e9 non sia niente\u00bb\n Senza la finzione dell'esistenza di entit\u00e0 fittizie, secondo Bentham, il linguaggio \u2013 o almeno, il linguaggio umano \u2013 non potrebbe esistere.\nLe \"non-entit\u00e0\".\nPer illustrare meglio questo punto, Bentham contrappone alle entit\u00e0 fittizie le non-entit\u00e0.\nIl termine \"entit\u00e0 fittizia\" designa \u00abquelle specie di oggetti che in ogni lingua, ai fini del discorso, devono essere espressi come esistenti \u2013 si deve parlarne nella stessa maniera di quegli oggetti che realmente hanno esistenza e ai quali s'intende seriamente attribuirla; ma senza alcun pericolo di produrre la convinzione che essi posseggano, ognuno per s\u00e9 stesso, un'esistenza separata, o pi\u00f9 precisamente, un'esistenza reale\u00bb\nPer contro sono \"non-entit\u00e0\" quelle di cui si parla come fossero reali, ma di cui si asserisce l'esistenza allo scopo di \u00abprodurre nelle menti cui \u00e8 rivolta la comunicazione una forte convinzione dell'esistenza di un oggetto conforme alla descrizione cos\u00ec espressa\u00bb.\nIn particolare, appartengono alla categoria delle non-entit\u00e0 il diavolo, i fantasmi e tutti gli animali e personaggi di fantasia.\nRiassumendo: \nsono entit\u00e0 fittizie quelle entit\u00e0 che non sono n\u00e9 entit\u00e0 reali, n\u00e9 non-entit\u00e0, \nBentham ritiene che ogni entit\u00e0 fittizia intrattenga una relazione con un'entit\u00e0 reale e possa essere intesa solo tenendo in conto tale relazione.\nLe entit\u00e0 fittizie sono, pertanto, classificabili in entit\u00e0 fittizie di primo, secondo, terzo grado, ecc., a seconda che, per la loro comprensione, sia sufficiente far riferimento alla relazione che intercorre tra esse e un'entit\u00e0 reale, o, invece, sia necessario prendere in considerazione anche altre entit\u00e0 fittizie di primo, secondo, terzo grado, ecc.\nLa classificazione delle entit\u00e0 fittizie.\nNel secondo capitolo dell'edizione Bowring, Bentham prosegue la sua indagine con una particolareggiata classificazione delle entit\u00e0 fittizie.\nLe entit\u00e0 fittizie fisiche.\nIn primo luogo, vengono elencate e analizzate le entit\u00e0 fittizie fisiche (physical fictitious entities): al riguardo \u00e8 da notare che la locuzione \"entit\u00e0 fittizie fisiche\" non era impiegata nel precedente capitolo quale nome di una classe di entit\u00e0: \u00e8 probabile che, con tale locuzione, Bentham si riferisca alle entit\u00e0 percettibili fittizie.\nIn ogni caso, rientrano in tale categoria le seguenti entit\u00e0: \nLa sostanza (ossia la Materia).\nTra queste, la Sostanza e il Possesso vengono elencate da Bentham nella sezione I del capitolo II, ma non sono trattate in tale sede. Il concetto di sostanza viene precisato nella sezione II del capitolo I, in rapporto al concetto di materia.\nPer Bentham \u00abla parola sostanza \u00e8 il nome di una classe di entit\u00e0 reali, dell'unica classe che abbia in essa delle entit\u00e0 corporee\u00bb (J. Bentham, A Fragment on Ontology, cit., p.\u00a0201, corsivo nel testo).\nTale ridefinizione \u00e8, ovviamente, in contrasto con l'elencazione della Sostanza tra le entit\u00e0 fittizie fisiche contenuta nella sezione I (ma in un diverso manoscritto), tuttavia pu\u00f2 essere letta come una specificazione, ossia, per Bentham, quando si parla della Sostanza come entit\u00e0 fittizia, ci si dovrebbe pi\u00f9 correttamente riferire alla Materia: \nEntit\u00e0 fittizie assolute di primo grado.\nIn secondo luogo, la trattazione si concentra sulle \nEntit\u00e0 fittizie assolute di secondo grado.\nSegue l'analisi delle entit\u00e0 fittizie assolute di secondo grado\nLa Relazione.\nPer Bentham \u00abl'entit\u00e0 fittizia chiamata relazione si estende talmente da assorbire tutte le altre\u00bb: risultano connesse con la relazione, la diversit\u00e0, l'identit\u00e0, il luogo, le modificazioni di tempo, il movimento, la quiete, l'azione, la passione, la subordinazione, l'opposizione, la connessione, la relazione causa-effetto, l'esistenza e le sue molteplici modificazioni (non-esistenza, futuro, realt\u00e0, possibilit\u00e0, impossibilit\u00e0).\nLe entit\u00e0 fittizie concomitanti.\nL'indagine prosegue con le entit\u00e0 fittizie denominate in rapporto alla loro concomitanza (l'oggetto, il soggetto e lo scopo prefisso), le entit\u00e0 fittizie concomitanti che risultano dal processo di aggregazione, divisione e subordinazione (\u00abRegno, classe, ordine, genere, specie, variet\u00e0, sono stati i nomi dati a queste caselle, a questi ricettacoli fittizi\u00bb, le entit\u00e0 fittizie politiche e quasi politiche, quelle appartenenti alla relazione causa-effetto e, infine, l'analisi si conclude con l'esistenza e le classi di entit\u00e0 fittizie ad essa associate.\nQuest'ultima sezione \u00e8 quanto mai problematica. Per Bentham l'esistenza, in quanto qualit\u00e0, \u00e8, al pari dell'assenza e della non-esistenza, un'entit\u00e0 fittizia.\nTra le entit\u00e0 fittizie ad essa connesse Bentham prende in considerazione la necessit\u00e0, l'impossibilit\u00e0, la certezza, l'incertezza, la probabilit\u00e0, l'improbabilit\u00e0, la realt\u00e0 e la potenzialit\u00e0 e le classifica come \u00abqualit\u00e0 fittizie (\u2026) mere chimere, mere creature dell'immaginazione \u2013 non-entit\u00e0\u00bb.\nIn sintesi, secondo Bentham tutte le qualit\u00e0 sono entit\u00e0 fittizie, ma alcune di esse vengono qualificate come \"qualit\u00e0 reali\" ed altre come \"qualit\u00e0 fittizie\", queste ultime, poi, sono assimilate alle non-entit\u00e0. Sembra davvero arduo fornire un'interpretazione coerente di questo passaggio."}
{"id": "245063", "revid": "24944", "url": "https://it.wikipedia.org/wiki?curid=245063", "title": "Marais (Oise)", "text": ""}
{"id": "245064", "revid": "2043126", "url": "https://it.wikipedia.org/wiki?curid=245064", "title": "Santa Ana", "text": ""}
{"id": "245067", "revid": "200568", "url": "https://it.wikipedia.org/wiki?curid=245067", "title": "Cognac", "text": ""}
{"id": "245072", "revid": "287204", "url": "https://it.wikipedia.org/wiki?curid=245072", "title": "Nitokris I", "text": "Figlia di Psammetico I venne posta sul trono di Tebe, costringendo la \"Divina Sposa\" Amenardis II ad adottarla, allo scopo di garantire al padre il controllo della Tebaide.\nTra le Divine Spose \"regnanti\" fu l'unica, a quanto ne sappiamo, ad adottare anche un \"nome Horo\", ponendosi quindi sullo stesso piano del sovrano nominale di tutto l'Egitto."}
{"id": "245081", "revid": "28930", "url": "https://it.wikipedia.org/wiki?curid=245081", "title": "Ambiguit\u00e0 della natura della luce", "text": ""}
{"id": "245083", "revid": "6923", "url": "https://it.wikipedia.org/wiki?curid=245083", "title": "Itavia", "text": "LItavia (Aerolinee Itavia S.p.a.) \u00e8 stata una compagnia aerea italiana fondata nel 1958 e operativa fino al 1981, quando fu posta dapprima in amministrazione straordinaria con un decreto ministeriale del 31 luglio 1981 e successivamente in liquidazione dal 1983. Da quel momento ha cessato di possedere sede, mezzi o personale. Per ragioni di contenzioso, per\u00f2, la societ\u00e0 ha continuato formalmente a esistere, venendo successivamente posta nuovamente in amministrazione straordinaria nel 2019, in attesa della definizione delle diverse cause in corso. Il suo marchio (la scritta Itavia in caratteri stampatello maiuscoli, sovrastata dalla scritta aerolinee e dalla forma stilizzata di un'ala) non \u00e8 pi\u00f9 stato utilizzato nel settore del trasporto aereo passeggeri.\nDivenne nota in seguito a un incidente occorso il 27 giugno 1980, quando un suo aereo cadde in mare nei pressi di Ustica e di cui, a decenni di distanza, vari aspetti non sono ancora chiariti in maniera compiuta, a partire dalla dinamica stessa. La compagnia, gi\u00e0 pesantemente indebitata prima dell'incidente, cess\u00f2 di fatto le operazioni il 10 dicembre 1980 e due giorni dopo le fu revocata la licenza di operatore aereo; al 2020 risulta ancora esistente, gestita da tre commissari straordinari e con sede legale a Roma. L'azienda fu posta in amministrazione controllata, con i conti in rosso, previa revoca della licenza di operatore aereo e conseguentemente un migliaio di dipendenti restarono senza lavoro. Probabilmente anche l'errata conclusione peritale in merito ai motivi del disastro influ\u00ec sulla decisione di chiudere la societ\u00e0. All'Itavia saranno infine corrisposti 108 milioni di euro, a risarcimento delle deficienze dello Stato Italiano nel garantire la sicurezza dell'aerovia su cui volava il DC-9.\nStoria.\nNascita e anni sessanta.\nLa compagnia venne fondata il 13 ottobre 1958 con il nome di Societ\u00e0 di Navigazione Aerea Itavia, con base operativa presso l'aeroporto di Roma-Urbe, con azionisti Luigi Petrignani, Maria Donati e Carlo Mancini. L'attivit\u00e0 regolare inizi\u00f2 nel 1959 con un aereo de Havilland DH.104 Dove che fu sostituito da sei de Havilland DH.114 Heron nel corso dell'anno successivo.\nL'anno successivo il 14 ottobre 1960, un Heron del volo Itavia Roma - Genova si schiant\u00f2 sull'isola d'Elba. Questo episodio provoc\u00f2 l'interruzione dei collegamenti che ripresero solamente nel 1962, con il nuovo nome di Aerolinee Itavia e una piccola flotta di Douglas DC-3. Inoltre, la base operativa della compagnia fu trasferita presso l'aeroporto di Roma-Ciampino.\nNel frattempo, nel 1961, era entrato nella compagine azionaria anche Giovanni Battista Caracciolo. Verso la fine del 1965 entrano la famiglia Tudini e poi Aldo Davanzali, il quale riesce progressivamente a prendere il controllo dell'azienda.\nI DC-3 furono rapidamente sostituiti dai pi\u00f9 moderni turboelica inglesi Handley Page Dart Herald. Il passaggio ai jet avvenne nell'estate del 1969, quando l'Itavia ricevette in consegna alcuni Fokker F28 nuovi che vennero inseriti sulle rotte per Bologna, Torino e Ginevra.\nAnni settanta.\nNel 1971 arrivarono i primi Douglas DC-9 e, grazie al progressivo ritiro degli Herald, verso la met\u00e0 degli anni settanta l'Itavia pot\u00e9 contare su una flotta interamente composta di aerei a reazione. Nel 1972 la sede legale venne spostata a Catanzaro, in via Settembrini 8, onde poter beneficiare degli sgravi fiscali e delle agevolazioni previste dall'istituto Cassa per il Mezzogiorno a favore delle aziende operanti nel Meridione. La sede amministrativa e la direzione generale vennero invece dislocate in via Sicilia 43 a Roma.\nNonostante la scomoda posizione di concorrente interno della compagnia di bandiera Alitalia, Itavia ottenne una buona quota del mercato nelle rotte aeree nazionali. Questa attivit\u00e0 era incrementata durante l'alta stagione da alcune rotte europee e da una consistente attivit\u00e0 di voli a noleggio. In questi anni i dipendenti a libro paga dell'azienda crebbero fino al migliaio di unit\u00e0.\nAnni ottanta.\nL'attivit\u00e0 della compagnia prosegu\u00ec regolarmente senza note di rilievo sino a venerd\u00ec 27 giugno 1980, quando un suo DC-9, immatricolato \"I-TIGI\", del volo \"IH 870,\" precipit\u00f2 abbattuto da un missile, al largo di Ustica.\nDopo la sciagura, la compagnia venne travolta dallo scandalo e accusata di scarsa manutenzione e di mancato rispetto delle regole di sicurezza a causa dell'ipotesi di cedimento strutturale dell'aeromobile come motivazione della strage, poi esclusa dalle successive indagini e sentenze.\nGi\u00e0 prima della strage Itavia era tuttavia pesantemente indebitata e con alcuni velivoli sottoposti a ipoteca: il disastro semplicemente ne acceler\u00f2 la fine delle attivit\u00e0. I voli di linea regolari vennero sospesi il 10 dicembre 1980 e un mese dopo, nel gennaio 1981, il Ministro dei trasporti Rino Formica revoc\u00f2 la licenza di volo alla compagnia.\nIl 14 aprile 1981 l'azienda venne dichiarata insolvente e il successivo 31 luglio il Ministero dell'industria, di concerto con il Ministero del tesoro, pose la societ\u00e0 in amministrazione straordinaria: flotta e personale di volo vennero assorbiti da Aermediterranea (societ\u00e0 partecipata al 55% da Alitalia e al 45% da ATI).\nControversie legali.\nLa societ\u00e0 cit\u00f2 per comportamento omissivo il Ministero della difesa, il Ministero dei trasporti e il Ministero dell'interno il 31 marzo 1981, asserendo che la caduta dell'aereo fosse stata la causa scatenante della crisi economica e finanziaria che port\u00f2 al suo fallimento. Secondo Itavia, infatti, il Ministero della difesa e quello dei trasporti non avrebbero controllato, vigilato e assicurato la sicurezza delle aerovie italiane, mentre quello dell'Interno non avrebbe svolto attivit\u00e0 di prevenzione del terrorismo, propalando l'ipotesi della bomba a bordo.\nIl Tribunale di Roma con sentenza 37714/2003 ha condannato in primo grado i Ministeri convenuti al risarcimento di 108,07 milioni di euro pi\u00f9 interessi legali (dal 31.12.2000) e spese legali per un totale di 943.740 euro. La Prima Sezione Civile della Corte d'Appello di Roma il 13 marzo 2007 assolve i Ministeri con sentenza 1852/2007. L'11 febbraio 2009 la Terza Sezione Civile della Corte di Cassazione con sentenza 10285 ha disposto la ripetizione del processo di appello.\nNel gennaio 2013 la Cassazione in sede civile nella prima sentenza definitiva di condanna al risarcimento conferma che la strage di Ustica avvenne a causa di un missile e non di una esplosione interna al DC9 Itavia, e quindi condanna lo Stato Italiano a risarcire i familiari delle vittime per non aver garantito, con sufficienti controlli dei radar civili e militari, la sicurezza dei cieli. \u00c8 la prima verit\u00e0 processuale dopo il nulla di fatto dei procedimenti penali.\nEssendo comunque stata assodata in sede civile l'estraneit\u00e0 di Itavia alla vicenda della strage di Ustica (decade in via definitiva l'ipotesi di cedimento strutturale), nella Sentenza Ordinanza del giudice Priore al Capo 6, Capitolo VI ma soprattutto a pagina 374 della Relazione di Minoranza dei componenti della Commissione Stragi Vincenzo Ruggero Manca, Alfredo Mantica, Enzo Fragal\u00e0 e Marco Taradash viene fornito un giudizio non molto positivo sulla gestione economico-finanziaria di Itavia: si precisa per\u00f2 che non sono mai scaturite inchieste giudiziarie su quanto contenuto nei due testi sopra riportati pertanto le considerazioni ivi espresse non sono mai state valutate tali da configurare alcun ipotesi di reato e/o responsabilit\u00e0 civile a carico di Itavia e dei suoi amministratori.\nIl 22 ottobre 2013 la Corte di Cassazione, accolto il ricorso degli eredi Davanzali, dichiara \u00aboramai consacrata\u00bb anche \u00abnella giurisprudenza\u00bb della Cassazione la tesi \u00abdel missile sparato da aereo ignoto\u00bb. Occorre dunque disporre un nuovo processo civile per valutare la responsabilit\u00e0 dei ministeri della difesa e dei trasporti nel fallimento dell'Itavia in quanto \u00abdefinitivamente accertato\u00bb il depistaggio nelle indagini. La versione dell'abbattimento del DC9 su Ustica a mezzo di un missile venne ribadita nell'aprile 2015 da tribunale e procura di Palermo.\nFlotta.\nLa flotta di aerei utilizzati dal 1959 al 1980:\nConcessioni.\nAi sensi dell'articolo 776 del codice della navigazione, venne concesso negli anni alla societ\u00e0 Aerolinee Itavia S.p.A. l'esercizio di diversi servizi di trasporto aereo di linea con i seguenti provvedimenti:\nInfine, con decreto del Presidente della Repubblica del 24 maggio 1979, venivano concesse all'Itavia S.p.A. 53 rotte di servizio. La sospensione e la revoca della concessione per motivi di pubblico interesse sono previste dall'articolo 785 del codice della navigazione.\nInoltre, il precedente articolo 784 prevede casi di decadenza con riferimento anche all'atto di concessione. Nel caso dell'Itavia, il provvedimento ministeriale fu originato da una formale dichiarazione della societ\u00e0 che non era in grado di esercitare le linee gi\u00e0 autorizzate ed attivate.\nIncidenti.\nSono quattro gli incidenti con vittime che videro coinvolti velivoli della compagnia Itavia:"}
{"id": "245086", "revid": "237161", "url": "https://it.wikipedia.org/wiki?curid=245086", "title": "Edo Ronchi", "text": ""}
{"id": "245087", "revid": "125915960", "url": "https://it.wikipedia.org/wiki?curid=245087", "title": "Papa Onorio I", "text": "Biografia.\nOnorio, secondo alcuni storici, nacque in Campania, figlio di Petronio da Ceccano, da una famiglia appartenente alla tradizione senatoriale. La sua elezione e approvazione imperiale fu molto rapida e venne ordinato vescovo di Roma il 27 ottobre 625 (in alcune fonti il 3 novembre), soltanto due giorni dopo la morte del suo predecessore, papa Bonifacio V. Questa celerit\u00e0 nell'ottenimento del riconoscimento imperiale (per i pontefici precedenti erano trascorsi molti mesi tra l'elezione e il \"placet\" di Costantinopoli) era dovuta al fatto che l'imperatore bizantino aveva preventivamente delegato a questa funzione l'esarca di Ravenna, che casualmente in quei giorni si trovava a Roma\nPontificato.\nDurante il suo pontificato, Onorio diede impulso a campagne missionarie di una certa importanza, soprattutto verso le isole britanniche, e in particolare nel Wessex. Riusc\u00ec a introdurre in Irlanda la stessa data di celebrazione della Pasqua utilizzata dal resto della Chiesa cattolica.\nPare che la festa dell'Esaltazione della Santa Croce sia stata istituita durante il pontificato di Onorio.\nSotto il suo pontificato fu disposta la trasformazione della Curia Iulia, l'edificio in cui il Senato romano si era per secoli riunito, in una chiesa cristiana (Sant'Adriano al Foro), evento che potrebbe essere assunto come simbolo del definitivo trapasso di Roma dalla tarda antichit\u00e0 al Medioevo.\nPure a questo periodo risalgono l'edificazione di importanti chiese e gli ultimi interventi edilizi di una certa importanza nell'Urbe prima dell'Alto Medioevo, che probabilmente furono finanziati direttamente dal papa con il proprio patrimonio. In ogni caso, se pure tutte queste opere fossero state finanziate col tesoro di San Pietro, Onorio lo lasci\u00f2 praticamente intatto, a conferma delle indubbie doti di accorto amministratore che gli furono riconosciute.\nMor\u00ec il 12 ottobre 638 e venne sepolto in San Pietro.\nLa crisi monotelita: Onorio papa eretico?\nNel corso del suo ministero come vescovo di Roma Onorio appoggi\u00f2, in un suo scritto, una formulazione cristologica monotelita, proposta dall'imperatore Eraclio allo scopo di portare ad una riconciliazione tra cristiani monofisiti e cristiani ortodossi-calcedonesi. Per questo motivo, a pi\u00f9 riprese dopo la sua morte, Onorio sub\u00ec l'anatema assieme ad altri eretici monoteliti, in particolare durante il Concilio di Costantinopoli III (sesto concilio ecumenico). La condanna di Onorio per eresia venne in seguito confermata da papa Leone II, come fu dimostrato da Cesare Baronio durante la sua disputa con Roberto Bellarmino.\nSi ebbe, quindi, il caso di un papa che aveva affermato eresie in un suo scritto indirizzato al patriarca di Costantinopoli (uno dei cinque patriarchi a capo delle chiese cristiane di allora e, nella gerarchia di onore, la seconda autorit\u00e0 della cristianit\u00e0), e la cui eresia venne anatematizzata da un concilio ecumenico e confermata da altri papi di Roma. Questo caso costitu\u00ec, in seguito, una delle principali opposizioni al dogma dell'infallibilit\u00e0 papale, formulato nel Concilio Vaticano I del 1870.\nOrigini e sviluppi del monotelismo.\nAll'inizio del VII secolo la situazione politica dell'Impero bizantino aveva attraversato un momento particolarmente delicato: Costantinopoli era di fatto isolata dal resto dei territori, mentre gli Slavi invadevano la penisola balcanica e i Persiani Sasanidi occupavano Armenia, Cilicia e Palestina (conquista di Gerusalemme nel 614).\nCon Eraclio I l'Impero conobbe, invece, un momento di recupero: Eraclio riconquist\u00f2 dai Persiani l'Armenia, parte della Persia stessa, la Siria e l'Egitto (battaglia di Ninive del 627). Si trattava di zone ad alta concentrazione di cristiani monofisiti. Poich\u00e9 i Monofisiti (che non avevano accettato come valido il concilio di Calcedonia e le sue definizioni dogmatiche) costituivano prima di tutto un ostacolo all'unit\u00e0 interna dell'Impero, si tent\u00f2 di recuperarli anche per quanto atteneva la formulazione della fede, con l'espediente della dottrina monoenergeta, di fatto una forma velata di monofisismo. Secondo questa dottrina, si affermava ufficialmente che in Ges\u00f9 Cristo ci fossero due \"nature\" (umana e divina), ma una sola \"energia\" od \"operazione\" (quella divina). Ora, poich\u00e9 in metafisica l'\"energia\" \u00e8 la capacit\u00e0 di agire propria di ogni natura, non supporre in Cristo una energia umana accanto a quella divina significava, di fatto, negare l'integrit\u00e0 della sua stessa natura umana, naturalmente in modo molto velato.\nIl patriarca ecumenico di Costantinopoli, Sergio, invi\u00f2 la propria \"formula di fede\" al papa di Roma, Onorio:\nOnorio rispose alla lettera di Sergio approvando le formulazioni dogmatiche contenute in essa:\nContemporaneamente, ad Alessandria d'Egitto il patriarca Ciro riusciva, come Sergio, a \"riagganciare\" i monofisiti con una formula in cui affermava che Cristo agisce \"mia theandrike energeia\" (\"con una sola operazione divino-umana\", formula ambigua tanto quanto quella di Sergio).\nL'opposizione di alcuni, anche in Oriente (soprattutto monaci ortodossi) provoc\u00f2 un intervento imperiale di pacificazione e compromesso, la cosiddetta \"Ekthesis\" di Eraclio (638), sommamente ambigua. In essa veniva sospesa la discussione sul \"monoenergismo\" (una o due operazioni, o energie), ma rimaneva un'esplicita difesa del \"monotelismo\" (una sola volont\u00e0):\nLe contese proseguirono, tanto che intervenne un successore di Eraclio, Costante II, imponendo il silenzio.\nMartino I, papa di Roma, convoc\u00f2 un sinodo (il Lateranense del 649) e condann\u00f2 l'eresia monotelita. La reazione imperiale fu feroce: Martino venne arrestato e condotto a Costantinopoli, tenuto in carcere per pi\u00f9 di tre mesi, poi esposto nudo al pubblico ludibrio per le strade della capitale e infine esiliato. La pace torn\u00f2 solo vent'anni pi\u00f9 tardi: l'imperatore Costantino IV Pogonato convoc\u00f2 un concilio ecumenico (il Costantinopolitano III, poi confermato dal Trullano o \"Concilio Quinisesto\") nel 680, durante il quale il monotelismo fu condannato nel modo pi\u00f9 solenne.\nLa questione di Onorio nel dibattito sull'infallibilit\u00e0.\nApprovando lo scritto del patriarca Sergio, Onorio approvava l'eresia monotelita. Fu dunque un papa eretico? Il problema (in tedesco \"Honoriusfrage\", \"questione di Onorio\", o \"Honoriusstreit\", \"disputa di Onorio\") si pose con particolare forza durante il Concilio Vaticano I, in connessione con la discussione sull'infallibilit\u00e0 papale.\nDi fatto, Onorio fu giudicato eretico nei secoli immediatamente successivi alla sua vita:\nLe affermazioni di Onorio erano eretiche? Se si sta ai termini utilizzati, l'eresia \u00e8 chiara. Quanto alle intenzioni profonde, probabilmente Onorio non colse nemmeno il problema in gioco; sta di fatto che fu perlomeno superficiale.\nPi\u00f9 volte la storiografia cattolica si era impegnata nella difesa dell'ortodossia di Onorio. Albert Pigge fu probabilmente il primo a sostenere la tesi che Onorio avesse risposto al patriarca Sergio come privata persona e non come papa, e perci\u00f2 - sebbene lo scritto di Onorio contenesse un'eresia - l'ufficio petrino non ne usciva pregiudicato. \nJuan de Torquemada, invece, aveva ipotizzato che le accuse contro Onorio potessero essere il frutto di opera di falsificazione da parte degli scismatici greci. Fu per\u00f2 il cardinal Baronio (\"Annales\", 1588-1605) a cercare di dimostrare che gli atti del concilio Costantinopolitano III, cos\u00ec come altri atti conciliari successivi, fossero stati interpolati, con l'inserzione di interi fascicoli o la sostituzione del nome di Teodoro (patriarca di Costantinopoli dal 677 al 679) con quello di Onorio (scambio non impossibile nella scrittura greca del tempo). L'autore di questa falsificazione sarebbe stato lo stesso Teodoro. Similmente, anche il gesuita Nicol\u00f2 Maria Pallavicini tent\u00f2 di dimostrare la falsificazione degli atti del concilio ecumenico.\nIl cardinale domenicano Giuseppe Agostino Orsi mise per\u00f2 in evidenza il pericolo insito nella difesa messa in campo da Baronio (porre in dubbio l'autenticit\u00e0 degli atti di un concilio ecumenico cos\u00ec come erano stati tramandati significava incrinare l'attendibilit\u00e0 di una delle fonti della tradizione cristiana), affermando - con una certa forzatura anche da parte sua - che fu la condanna del concilio di Costantinopoli ad essere uno scritto privato (dei vescovi radunati) e non un pronunciamento solenne di un concilio ecumenico.\nLa difesa messa in campo dal Baronio, tuttavia, si rivel\u00f2 alla fine del tutto inconsistente da un punto di vista filologico (come venne dimostrato da Karl Josef von Hefele): in certi punti il nome di Onorio \u00e8 seguito dai tipici epiteti papali (quindi la semplice sostituzione di un nome non sarebbe stata sufficiente). Inoltre, secondo il Baronio, Teodoro di Costantinopoli avrebbe approfittato dei mesi successivi alla chiusura del concilio per modificare gli atti ufficiali, prima che questi venissero spediti a tutte le chiese; ma Hefele dimostr\u00f2 con fonti sicure che in quegli anni Teodoro era stato allontanato da Costantinopoli e che pot\u00e9 ritornare in possesso del seggio patriarcale solo nel 683 o forse anche pi\u00f9 tardi.\nNel XIX secolo il dibattito si fece ancora pi\u00f9 acceso. Alcuni difensori a oltranza dell'infallibilit\u00e0 papale (i cosiddetti \"ultramontanisti\") si appellarono al principio che \"prima sedes a nemine iudicetur\" (\"la sede romana non pu\u00f2 essere giudicata da nessuno\"), e che quindi la condanna pronunciata dai Concili ecumenici era illegittima a prescindere, al di l\u00e0 dei contenuti degli scritti di Onorio o della loro interpretazione a Costantinopoli. Di fatto, per\u00f2, proprio quando questo principio (\"Prima sedes a nemine iudicetur\") fu formulato per la prima volta nella storia del cristianesimo, da parte di papa Adriano II, venne esplicitamente posta l'eccezione per il caso dell'eresia di Onorio.\nAltri tentarono di dimostrare che il concilio Costantinopolitano III non era davvero un concilio ecumenico, perch\u00e9 non era stato convocato dal papa. In realt\u00e0, tuttavia, tutti i concili del primo millennio furono convocati dall'Imperatore romano. Di fatto, la condanna di Onorio venne espressa pi\u00f9 volte proprio dalla Chiesa antica: negandola, si negherebbe la credibilit\u00e0 della Chiesa stessa.\nIn realt\u00e0, per\u00f2, proprio grazie alla formulazione del dogma dell'infallibilit\u00e0 elaborata dal Concilio Vaticano I, il problema dell'eresia di Onorio venne disinnescato. Secondo il dogma cattolico, infatti, l'infallibilit\u00e0 del papa si eserciterebbe soltanto nelle dichiarazioni \"ex cathedra\" (cio\u00e8 quando il papa stesso \"impegna\" la propria infallibilit\u00e0). La lettera di Onorio non sarebbe da ritenere uno scritto \"ex cathedra\" (in quanto formalmente non era rivolta a tutti i cristiani bens\u00ec al solo patriarca, che, in quanto persona specifica, non avrebbe potuto rappresentare tutti i credenti), ma semplicemente uno strumento con cui Onorio voleva porre fine, in modo privato, ad una disputa che non era di suo gradimento.\nLa formulazione del dogma fatta dal Vaticano I limitava la prerogativa dell'infallibilit\u00e0 ai soli pronunciamenti \"\"ex cathedra\", cio\u00e8 quando [il papa] esercita il suo supremo ufficio di pastore e dottore di tutti i cristiani\", condizione essenziale perch\u00e9 una certa affermazione del papa debba essere considerata infallibilmente vera dai credenti cattolici; lo stesso concilio, tuttavia, non defin\u00ec quali fossero le caratteristiche formali che farebbero, del pronunciamento di un papa, una affermazione \"ex cathedra\", cio\u00e8 che permetterebbero di riconoscere che un papa (a maggior ragione un papa del passato) abbia parlato in veste di \u00abpastore e dottore di tutti i cristiani\u00bb.\nDi fatto, la soluzione pi\u00f9 funzionale all'applicabilit\u00e0 del dogma ai casi passati fu che un papa del passato sia stato infallibile nei casi in cui il suo pronunciamento, se fosse stato fatto ai giorni nostri, avrebbe impegnato formalmente ed esplicitamente l'infallibilit\u00e0. In questo modo si potevano salvare tutti i casi \"imbarazzanti\" del passato, compreso quello dell'eresia di Onorio, \"declassando\" a posteriori qualsiasi scritto ambiguo, o contraddittorio rispetto a successive formulazioni dogmatiche, a pronunciamento in cui il papa non aveva impegnato la propria infallibilit\u00e0."}
{"id": "245094", "revid": "827882", "url": "https://it.wikipedia.org/wiki?curid=245094", "title": "Ankhnesneferibra", "text": "Figlia di Psammetico II, o, secondo altre fonti, sorella dello stesso fu adottata da Nitokris I e govern\u00f2 Tebe fino alla conquista persiana. La sua cappella funeraria si trova nel complesso di Medinet Habu.\n hk3(t) nfrw mwt (mr t mwt) - Hekatneferumut meritumut\n \u055an\u1e2b n.s nfr ib r\u055a - Ankhnesneferibra"}
{"id": "245097", "revid": "838137", "url": "https://it.wikipedia.org/wiki?curid=245097", "title": "XBEL", "text": "XBEL (da eXtensible Bookmarks Exchange Language) \u00e8 un linguaggio di markup basato su XML per la memorizzazione e lo scambio di liste di segnalibri web organizzate per cartelle.\nLa sua struttura di base, molto semplice, \u00e8 questa: (i tag presentati non sono gli unici implementati)\n &lt;xbel&gt;\n &lt;title&gt;Titolo del foglio&lt;/title&gt;\n &lt;folder&gt;\n &lt;title&gt;Titolo cartella&lt;/title&gt;\n &lt;bookmark href=\"indirizzo della pagina web\"&gt;\n &lt;title&gt;Titolo segnalibro&lt;/title&gt;\n &lt;/bookmark&gt;\n &lt;/folder&gt;\n &lt;/xbel&gt;\nCome ogni linguaggio derivato da XML, anche XBEL pu\u00f2 essere modificato tramite XSLT per essere trasformato in XHTML."}
{"id": "245103", "revid": "122121547", "url": "https://it.wikipedia.org/wiki?curid=245103", "title": "Novelle esemplari", "text": "Le Novelle esemplari (\"Novelas ejemplares\") formano una raccolta di dodici novelle dello scrittore spagnolo Miguel de Cervantes Saavedra.\nLa raccolta, pubblicata a Madrid nel 1613, comprende, in ordine, \"La Gitanilla, El amante liberal, Rinconete y Cortadillo, La Espa\u00f1ola inglesa, El licenciado Vidriera, La fuerza de la sangre, El celoso extreme\u00f1o, La ilustre fregona, La dos doncellas, La se\u00f1ora Cornelia, El casamiento enga\u00f1oso y Coloquio de los perros\". Quest'ultima novella \u00e8 dedicata a Fern\u00e1ndez De Castro.\nTema.\nCervantes con questa opera introduce per la prima volta nella letteratura spagnola il termine di origine italiana \"novela\" che fino a quel momento non era mai stato usato.\n&lt;br&gt;Attraverso le novelle della raccolta, Cervantes mostra la panoramica della vita umana, la variabilit\u00e0 delle cose e la sua importanza usando un tempo narrativo compiuto che segue con particolare ritmo gli avvenimenti.\nLo schema temporale \u00e8 sempre evidente, come nel \"Coloquio de los perros\" dove viene programmata una notte per le confidenze dei due cani sapienti uno dei quali, Cip\u00edon, segna con insistenza il tempo all'altro, Berganza, che rappresenta il polo dispersivo o come ne \"La fuerza de la sangre\" nella quale l'azione si protrae per otto anni, ma il vero nucleo creativo si restringe nello spazio di sole due notti, quella del rapimento e quella del matrimonio della protagonista Leocadia.\nL'ambientazione \u00e8 spesso notturna e offre occasione di messe in scena particolari che sfruttano gli effetti del chiaroscuro barocco.&lt;br&gt;\nParticolari sono poi le prospettive con le quali vengono affrontati alcuni temi ricorrenti, tra i quali, particolarmente originale, il tema dell'\"hidalgu\u00eda\" che si distacca dai soliti schemi. L'hidalgo infatti non \u00e8 visto nella sua alienante solitudine, ma immesso nei problemi della sua famiglia povera e dignitosa.&lt;br&gt;\nI personaggi cervantini sono descritti con grande vivacit\u00e0 e l'ambiente, osservato con grande cura, viene offerto al lettore con una visione coloristica che lo trascina ad una interpretazione soggettiva e ad una meditata partecipazione.\n&lt;br&gt; Ogni novella della raccolta offre cos\u00ec grande ricchezza di toni ed in esse il senso del reale si unisce alle piacevolezze dell'immaginazione.\nTuttavia si registra una ampia presenza di stereotipi moralistici della novella popolare \"a lieto fine\" e di una serie di tradizionali pregiudizi dell'epoca (l'esistenza delle streghe, la malvagit\u00e0 degli ebrei, la dissolutezza degli zingari) che costituiscono talvolta asse portante della singola novella e che rendono questa raccolta, pubblicata a cavallo tra la prima e la seconda parte del Don Quixote, priva della freschezza narrativa e della modernit\u00e0 dell'opera principale dell'Autore.\nIl racconto \"La Gitanilla\" ha ispirato il film \"La gitana\" del 1940."}
{"id": "245104", "revid": "149485", "url": "https://it.wikipedia.org/wiki?curid=245104", "title": "Sistema Internazionale di unit\u00e0 di misura", "text": ""}
{"id": "245106", "revid": "287204", "url": "https://it.wikipedia.org/wiki?curid=245106", "title": "XXV della campagna romana", "text": "I XXV della campagna romana furono un sodalizio di artisti italiani attivo fra il 1904 e il 1930, quando il gruppo fu sciolto dal regime fascista.\nIl gruppo era formato da venticinque artisti accomunati dal gusto di ritrarre dal vero la natura e che decisero di creare un nuovo sodalizio artistico, senza manifesti programmatici, senza regole condizionatrici, senza gerarchie oltre al \"Capoccetta\" a vita (il presidente) e a un \"Guitto\" (il segretario). La loro attivit\u00e0 sociale era rappresentata dalla gita domenicale in aperta campagna - armati di tele e di pennelli - che si concludeva allegramente in trattoria, dove il dipinto pi\u00f9 bello era premiato col rimborso del viaggio e del pranzo e con l'omaggio di un ferro di cavallo.\nQuando un artista moriva o abbandonava il sodalizio, era rimpiazzato da un altro che doveva avere il \"placet\" di tutti gli altri. Cos\u00ec dai 25 originari alla fine si arriv\u00f2 a 46, (poich\u00e9 chi rinunciava, oppure moriva, veniva sostituito), ma il nome rimase immutato.\nStoria.\nUna sera, il 24 maggio 1904, siedono a tavola al \"Pozzo di San Patrizio\" - trattoria tipica sulla via Nomentana - un gruppo di artisti diversi per et\u00e0, provenienza e scuola, ma tutti contrari alla pittura da cavalletto e uniti dalla passione di ritrarre dal vero le figure e i paesaggi della campagna romana. Essi creano il primo nucleo di un sodalizio che decidono di chiamare \"I Vassalli della campagna romana\". Questi artisti in parte appartengono alla societ\u00e0 \"In arte libertas\", nata nel 1886 per iniziativa di Giovanni Costa detto \"Nino\", per opporsi all'arte di maniera. Ma dopo la morte del maestro, \"In arte libertas\" langue. Quella sera, a cena in trattoria sono in sei: \nQuella sera stessa sono associati, per diritto e per acclamazione: \nDai 13 ai 25 artisti.\nAl primitivo gruppo aderiscono nei giorni successivi altri artisti: \nIl sodalizio \u00e8 ora composto da 25 artisti. Dopo discussioni lunghe e animate, Onorato Carlandi il nome: i \"XXV della campagna romana\".\nDai 25 ai 46 artisti.\nGli artisti trovano l'appoggio culturale e finanziario del conte e pittore Napoleone Parisani, detto \"Cane levriero\", che \u00e8 imparentato coi Bonaparte e con i Primoli ed \u00e8 grande collezionista di opere d'arte: si aggrega al sodalizio. Si aggiungono altri artisti, in tempi diversi:\nLa gita sociale.\nEntrano dunque in un periodo successivo altri artisti, alcuni dei quali avevano aderito alla associazione \"In arte libertas\", fondata nel 1886 e in pratica chiusa nel 1903, per la morte del fondatore Giovanni Costa. E alcuni avevano fatto anche parte della precedente associazione di Costa: la \"Scuola Etrusca\". Dai 25 artisti originari si arriva dunque a 46, ma il nome resta.\nLa domenica i pittori sono all'aria aperta, negli spazi ampi e luminosi della campagna romana, a dipingere e a scattare fotografie. Partono da Roma con \u00abcavalletti ombrelloni e tavolozze in spalla \u2013 tanto da essere scambiati in pi\u00f9 di un'occasione per cacciatori, civettari, pescatori, cinematografari intenti a girare qualche esterno di un film \u2013 per una determinata localit\u00e0 della Campagna Romana, alla ricerca di motivi ispiratori direttamente dal vero e nella loro vera luce\u00bb.\nQualche volta prendono il treno, oppure il tram dei Castelli e dopo poche stazioni sono gi\u00e0 in aperta campagna. Se non si dirigono a sud, risalgono in treno lungo la costa, a fianco dell'Aurelia. Altre mete abituali e preferite sono: Settecamini, Bagni di Tivoli, Sette Bagni, Marcigliana, Prima Porta, Appia Antica, Appia Pignatelli, Sacrofano, Isola Sacra e Ponte Mammolo. \nImmancabile \u00e8 la sosta in trattoria, dove gli artisti portano i loro dipinti e li espongono alle pareti della sala, oppure sull'erba del cortile. L'opera migliore \u00e8 premiata con il rimborso del viaggio e del pranzo al suo autore; si aggiunge il premio simbolico di un ferro da cavallo che passa, di settimana in settimana, da un vincitore all'altro.\nSingoli artisti scelsero anche altre mete, secondo il loro gusto personale: la costa laziale dalle colline della Tolfa a Terracina, con Anzio e Fiumicino; le Paludi Pontine e quelle di Maccarese; paesini arroccati sui monti, come Saracinesco, Anticoli Corrado e Ninfa. I pittori arrivarono anche sui tratturi d'Abruzzo.\nIn questo gruppo di 45 ci sono artisti anziani e affermati, ce ne sono altri giovani ma gi\u00e0 noti, ci sono anche pittori adolescenti, portati \"in gita domenicale\" dal padre o dal fratello maggiore: questa caratteristica del gruppo spiega perch\u00e9 l'abitudine della pittura all'aria aperta, in campagna o sulle rive del mare, sia durato cos\u00ec a lungo, tra gli artisti di area romana.\nNelle campagne romane, dove butteri e pecorai prolungavano antiche forme di civilt\u00e0, oltre a torri, ponti e casali, erano presenti grandiose vestigia di epoca romana, come tombe e acquedotti: erano parte integrante del paesaggio, insieme alle pecore e ai bufali. Gli artisti vivevano a contatto con una diversit\u00e0 culturale che si esprimeva anche nella sonorit\u00e0 dei momenti di festa e ricreavano sulla tela passi di danza, pifferi e tamburelli in dettaglio, gesti dei suonatori.\nLe cariche sociali dei XXV consistevano nel \"Capoccetta\" a vita e nel \"Guitto\", cio\u00e8 il segretario \"factotum\" che convocava gli associati, organizzava il viaggio domenicale e fissava il posto all'osteria. Coleman fu il primo \"Capoccetta\" e Carlandi il primo \"Guitto\". Alla morte di Coleman, Carlandi ne prese il posto, lasciando la segreteria ad Enrico Ortolani. Quando un associato abbandonava il sodalizio, oppure moriva, il suo posto veniva rimpiazzato da un nuovo artista, che doveva ottenere il \"placet\" da tutti gli altri.\nIl vecchio sonetto di Cesare Pascarella \"Er fattaccio\", riproduce l'atmosfera di quelle scampagnate romane:\nI XXV della campagna romana furono sciolti il 12 novembre 1930, per infiltrazioni massoniche di cui era accusato Ettore Ferrari, gran Maestro 33, e con questa scusa: \u00abDa XXV a 33: il passo \u00e8 breve.\u00bb\nAlcuni di questi artisti, tra cui Giovanni Costantini, Vittorio Grassi, Raniero Aureli, Maurizio Barricelli e Camillo Innocenti, aderirono anche alla Secessione romana.\nArtisti che si sono ispirati alla pittura dal vero dei \"XXV della campagna romana\" dopo il 1930, quando il gruppo viene sciolto, sono stati, tra altri, Rinaldo Caressa e Giuseppe Malagodi. Nel 2004, in occasione del centenario della nascita del gruppo, l'Accademia di San Luca ha organizzato una mostra.\nLa \"mal'aria\".\nIn una famosa fotografia di Oreste Sgambati si vedono, seduti nell'Omnibus del Caff\u00e8 Greco, Cesare Bertolla, Carlo Ferrari, Enrico Coleman, Cesare Biseo, Alessandro Morani, Onorato Carlandi, Vincenzo Cabianca, Cesare Pascarella e Alessandro Coleman. Sgambati accompagnava sovente il gruppo dei pittori, nelle loro gite domenicali nell'Agro Romano e nella Campagna romana. Si merit\u00f2 anche il soprannome\u02d0 \"cornacchiolo\" e, per essere chirurgo, era anche detto \"archiatra\".\nSgambati era anche il fotografo che seguiva il peregrinare, nelle zone paludose intorno a Roma, del dottor Angelo Celli e del giornalista Giovanni Cena. Nel 1904 il dottor Angelo Celli aveva fondato la \"Societ\u00e0 per gli studi contro la malaria\", come aiuto alla distribuzione del \"chinino di Stato\" attraverso gli spacci per sale e tabacchi. Segu\u00ec la creazione dell'ente nazionale \"Le Scuole per i Contadini dell'Agro Romano e le Paludi Pontine\". Un opuscolo di Celli aveva mosso l'interesse della stampa, soprattutto del giornalista Giovanni Cena che inizi\u00f2 a battersi per l'alfabetizzazione dell'Agro Pontino e per la lotta alla malaria. Al progetto ader\u00ec Duilio Cambellotti che decor\u00f2 le mura di una scuola elementare rurale.\nAspetti di povert\u00e0 estrema nelle campagne intorno a Roma ed effetti tragici della malaria entrarono nell'ottica di alcuni artisti, tra i \"XXV della campagna romana\". In particolare si interessarono a temi sociali e sanitari Giulio Aristide Sartorio, Cesare Bertolla e Giuseppe Raggio - autore di quadri che erano vere denunce di mala sanit\u00e0 e di lavoro disumano. Si deve a questi, e ad altri artisti, la diffusione ulteriore di conoscenze su drammatici aspetti sociali e sanitari, presenti nelle campagne."}
{"id": "245107", "revid": "599013", "url": "https://it.wikipedia.org/wiki?curid=245107", "title": "Unadis", "text": "Unadis (\"Unione Nazionale Dirigenti dello Stato\") \u00e8 un'organizzazione sindacale unitaria dei dirigenti dello Stato Italiano. Segretario generale \u00e8 Barbara Casagrande. Ha sede in Roma.\nStoria.\nFu costituita il 18 giugno 1992, a seguito di modifica di denominazione del Sindacato Nazionale dei Dirigenti dello Stato (SI.NA.DI.S.).\nFunzione.\nRappresenta i dirigenti delle amministrazioni dello stato, anche ad ordinamento autonomo, compresi quelli degli organi costituzionali, le Agenzie e le Authorities, in servizio e in pensione. Aderisce alla CODIRP - Confederazione dei dirigenti della Repubblica.\nCome organizzazione sindacale maggiormente rappresentativa dei dirigenti \u00e8 parte contrattuale a tutti i livelli negoziali. Nell'ambito delle amministrazioni pubbliche \u00e8 l'unico sindacato a rappresentare esclusivamente dirigenti.\nScopo dell'azione di Unadis \u00e8 promuovere la valorizzazione dell'autonomia e della responsabilit\u00e0 dei dirigenti pubblici, recuperando il valore strategico della Pubblica Amministrazione quale fattore di coesione del Paese e di garanzia dell'imparzialit\u00e0 e della legittimit\u00e0 dell'azione amministrativa."}
{"id": "245108", "revid": "124773544", "url": "https://it.wikipedia.org/wiki?curid=245108", "title": "Judas (Bonelli)", "text": "Judas \u00e8 un personaggio dei fumetti western protagonista della omonima serie a fumetti pubblicato dall'editore Daim Press (futura Sergio Bonelli Editore) dal settembre 1979 al dicembre 1980 per 16 numeri e creato da Ennio Missaglia.\nBiografia del personaggio.\nAlan Scott \u00e8 un pistolero cinico e infallibile che inizialmente fa parte di una banda di ladri. Ravvedutosi entra nell'agenzia Pinkerton. L'odio per i criminali, lo porta a braccare con accanimento chiunque debba catturare. Judas \u00e8 il soprannome affibbiatogli per disprezzo dai suoi ex compari che tradisce dopo aver causato la morte della donna amata. Tormentata dal rimorso ha numerosi nemici non solo fra i criminali che deve catturare ma \u00e8 odiato dai suoi stessi colleghi per i suoi modi insofferenti e la facilit\u00e0 ad usare le armi.\nStoria editoriale.\nIl personaggio fu ideato nel 1979 da Ennio Missaglia che \u00e8 stato anche autore di tutti i soggetti e di tutte le sceneggiature. Creatore grafico fu invece il fratello Vladimiro, che realizz\u00f2 anche tutte le copertine ed i nn. 1, 6, 7, 9, 11, 13 e 15. Gli altri albi (nn. 2, 3, 4, 5, 8, 10, 12, 14 e 16) furono invece affidati a Ivo Pavone. L'esiguo numero dei realizzatori si riflette sul disegno, spesso poco curato e incerto, e sulla sceneggiatura, spesso diluita per consentire di coprire le 96 pagine della lunghezza standard degli albi Bonelli.\nIl primo episodio, \u201cCalibro 45\u201d, \u00e8 stato ristampato nel dicembre del 2021 dalla Sergio Bonelli Editore sul numero 110 della collana \u201cle Storie\u201d.\nElenco degli episodi pubblicati:\nBibliografia.\nMoreno Burattini e Alessandro Monti, \"Funere mersit acerbo - Judas\", in \"Collezionare\" n. 16, edito a cura del Club del Collezionista, Campi Bisenzio, maggio 1990.\nGiuseppe Pollicelli, \"Il West bonelliano oltre Tex\", in \"Il West In Italia da Buffalo Bill a Tex Willer\", Ed. Little Nemo, Torino 2013."}
{"id": "245110", "revid": "339392", "url": "https://it.wikipedia.org/wiki?curid=245110", "title": "Cida unadis", "text": ""}
{"id": "245111", "revid": "104458", "url": "https://it.wikipedia.org/wiki?curid=245111", "title": "Misery-Courtion", "text": "Misery-Courtion (toponimo francese) \u00e8 un comune svizzero di 1\u00a0958 abitanti del Canton Friburgo, nel distretto di Lac.\nStoria.\nIl comune di Misery-Courtion \u00e8 stato istituito 1997 con la fusione dei comuni soppressi di Corm\u00e9rod, Cournillens, Courtion e Misery\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Misery-Courtion sono:"}
{"id": "245112", "revid": "120850306", "url": "https://it.wikipedia.org/wiki?curid=245112", "title": "Scienza greco-romana", "text": "Nel periodo compreso tra il VI secolo a.C. e il V secolo la scienza occidentale fu espressione delle scoperte e delle teorie elaborate in seno a due grandi civilt\u00e0: quella della Grecia antica e quella di Roma antica. \nLe acquisizioni scientifiche delle civilt\u00e0 preesistenti, soprattutto egiziane e babilonesi per le conoscenze matematiche, geometriche e astronomiche, ma anche mediche, chimiche e relative a varie tecnologie, vennero non solo elaborate e integrate dalla speculazione scientifica greca in una organica costruzione sistematica, ma anche ampliate ed arricchite di nuove teorie. Queste, soprattutto a partire dalla met\u00e0 del II secolo a.C., andarono in gran parte perdute e misconosciute e solo con gli arabi e in seguito con il Rinascimento furono in parte riprese e diedero impulso alla rinascita scientifica del mondo occidentale.\nAd un periodo delle origini, contraddistinto dalle speculazioni filosofiche dei presocratici, come Anassimandro, Anassimene ed Eraclito, segu\u00ec quello caratterizzato da una vasta elaborazione teorica, parzialmente presentata in alcune opere di Platone ed Aristotele.\nLa vera fioritura scientifica, caratterizzata dalla distinzione tra filosofia e scienza, avvenne solamente con l'et\u00e0 ellenistica, grazie all'incontro tra tecnologie delle millenarie civilt\u00e0 mesopotamica ed egizia con lo spirito critico e le capacit\u00e0 logiche sviluppati nelle citt\u00e0 greche. Un ruolo importante ebbe Alessandria d'Egitto, il pi\u00f9 importante centro degli studi scientifici e dell'elaborazione culturale dell'epoca sviluppatosi anche grazie all'impulso dei primi sovrani dalla dinastia tolemaica (v. a. Biblioteca di Alessandria). Questo periodo culturale pu\u00f2 vantare lo sviluppo di metodologie di indagine razionali e rigorose, accurate specializzazioni in varie discipline particolari e realizzazioni tecnologiche che resteranno ineguagliate per molti secoli. \nIl seguente periodo romano fu sostanzialmente caratterizzato da uno sfruttamento su larga scala e di grande efficienza dei risultati raggiunti dalla tecnologia nell'et\u00e0 precedente.\nMatematica.\nI fondatori della matematica greca sono considerati Talete e Pitagora.\nAl primo viene attribuita la scoperta, o almeno la prima dimostrazione, di alcuni principi di base della geometria, come per esempio che un angolo iscritto in un semicerchio \u00e8 retto. La leggenda vuole che Talete abbia calcolato la dimensione del sole, come pure l'altezza delle piramidi per mezzo della loro ombra mettendola in rapporto con l'ombra proiettata da un metro campione.\nA Pitagora ed alla sua scuola sono attribuite molte scoperte, come il noto teorema, che da lui prende il nome, la soluzione geometrica di alcune equazioni algebriche, la scoperta dei numeri irrazionali ed anche la costruzione dei solidi regolari.\nNel IV secolo a.C. si distinse la figura di Eudosso di Cnido, che svilupp\u00f2 la teoria delle proporzioni, grazie alla quale si superarono le difficolt\u00e0 che si incontrano per trattare i numeri irrazionali, consentendo di trattare rigorosamente i numeri reali pensati come rapporti di grandezze.\nSempre a lui viene attribuito lo sviluppo del metodo di esaustione e la dimostrazione rigorosa delle formule che forniscono i volumi del cono e della piramide.\nL'opera di Euclide, grazie al metodo rigorosamente deduttivo, si muove da premesse o \"elementi\" come gli assiomi, i postulati e le definizioni per dedurre le conseguenze senza fare riferimento all'esperienza. Ogni passaggio del processo dimostrativo \u00e8 ancorato al precedente, facendo della teoria euclidea un modello della scienza rigorosa.\nApollonio di Perge scrisse un'opera, le \"Coniche\", ripresa poi da Keplero, nella quale analizzava quelle particolari curve che sono generate dall'interserzione di un piano e un cono (ellisse, parabola e iperbole).\nNel II secolo apparve l\"'Aritmetica\" di Diofanto, nella quale i problemi numerici sono arricchiti da una serie di esempi di equazioni di primo e secondo grado.\nAlla fine del III secolo visse Pappo, che nella sua opera principale, \"Collezione matematica\", svilupp\u00f2, tra gli altri, vari teoremi sui solidi di rivoluzione.\nMeccanica.\nDegna di rilievo la figura complessa di Archimede, che un\u00ec lo studio della matematica alla fisica ed alla meccanica. Le sue scoperte pi\u00f9 importanti furono nei campi della statica (la legge della leva), nell'idrostatica (legge di Archimede), nella meccanica pratica (macchine per alzare l'acqua o macchine belliche).\nArchimede sostenne la necessit\u00e0 di operare con grande libert\u00e0 durante gli esperimenti, per passare poi alla fase delle dimostrazioni razionali di ci\u00f2 che era stato effettivamente fatto.\nAd Erone di Alessandria si devono l'invenzione della pompa idraulica e della diottria, dell'odometro e dei primi orologi ad acqua.\nMedicina.\nLa tradizione attribuisce ad Ippocrate di Coo il ruolo di padre della medicina greca.\nSuo viene considerato il concetto innovativo che la malattia e la salute dell'uomo dipendessero da specifiche circostanze intrinseche alla persona malata e non fossero causate da superiori interventi divini.\nAd Ippocrate si dovrebbe anche il primo studio sull'anatomia e la patologia tramite la dissezione sui cadaveri.\nSempre ad Ippocrate fu attribuita la fondazione di una vera e propria scuola medica e la prima regolamentazione delle norme di comportamento del medico, raccolte nel suo famoso giuramento in cui, tra l'altro, si introduce il concetto di segreto professionale.\nLe opere a lui attribuite, una settantina, sono raccolte nel Corpus Hippocraticum, databile tra il V e il IV secolo a.C.\nIn questa raccolta si trovano trattati di varia natura, da quelli specialistici su singole malattie, a quelli chirurgici, ginecologici, fisiologici e anatomici.\nIn una di queste opere viene espressa la teoria umorale, secondo la quale il nostro corpo \u00e8 governato da quattro umori diversi (sangue, bile gialla, bile nera, flegma), che combinandosi in differenti maniere conducono alla salute od alla malattia.\nNella prima met\u00e0 del III secolo a.C. le ricerche di Erofilo di Calcedone ed Erasistrato di Iulide nell'anatomia e nella fisiologia portarono a scoperte fondamentali in campo medico.\nErofilo recuper\u00f2 le nozioni di Alcmeone, distinguendo il cervello dal cervelletto e i nervi motori da quelli sensori, fornendo una precisa descrizione delle meningi.\nUna figura fondamentale della medicina romana fu Galeno, medico alla corte di Marco Aurelio. La sua massima secondo cui \"l'ottimo medico dev'essere anche filosofo\" riassume il contributo enorme che diede alla medicina del tempo. Il medico, secondo Galeno, deve conoscere la natura del corpo per la diagnosi e i rimedi, ma deve anche essere pratico di logica per connettere premesse generali a fatti particolari, deve amare la verit\u00e0 e le virt\u00f9, che gli permetteranno di resistere alle tentazioni di ricchezza, che soffocano la ricerca scientifica.\nSuo ispiratore fu Ippocrate, il primo filosofo greco che estrapol\u00f2 da un concetto magico-religioso l'idea di una scienza medica. Ippocrate descrisse minuziosamente il sistema nervoso, vascolare, osseo e muscolare.\nAltro suo merito fu quello di introdurre le dottrine delle facolt\u00e0 naturali (per cui ogni organo \u00e8 capace di attrarre, elaborare ed espellere le sostanze fluide che circolano nell'organismo) e dei temperamenti (per cui ai quattro elementi che compongono il corpo corrispondono quattro fondamentali umori, bile nera e gialla, flegma e sangue; a seconda del prevalere dell'uno sull'altro, si hanno i quattro temperamenti umani: melanconico, collerico, flemmatico, sanguigno).\nAstronomia e geografia.\nLe prime speculazioni cosmologiche si devono ai filosofi presocratici, che ebbero il merito di introdurre una visione naturalistica dell'universo, abbandonando quella propriamente mitica.\nI pitagorici furono i primi ad elaborare un sistema completo di astronomia, nel quale dieci corpi celesti ruotano intorno ad un focolare centrale.\nIn seguito Aristotele organizz\u00f2 le varie teorie elaborate dagli astronomi greci, inserendo nel proprio sistema filosofico una trattazione organica della cosmologia.\nFu comunque nell'et\u00e0 ellenistica, che la cultura greca venne in contatto con quelle orientali e soprattutto con le acquisizioni scientifiche degli astronomi babilonesi.\nNel III secolo a.C. Aristarco di Samo fu il primo a sostenere la teoria eliocentrica, rimasta inascoltata nel mondo antico.\nIpparco di Nicea compil\u00f2 un catalogo di oltre 800 stelle, calcolandone la posizione sulla base dell'ipotesi per cui la grandezza fosse proporzionale alla luminosit\u00e0. A lui si deve anche la prima stima della precessione terrestre fatta nell'anno 130 a.C.\nNel II secolo Claudio Tolomeo fiss\u00f2 il sistema geocentrico, che venne soprannominato \"tolemaico\" e che rimase immutato fino a Niccol\u00f2 Copernico.\nNel campo della geografia, gli elementi stimolanti per eccellenza furono le imprese di Alessandro Magno.\nEratostene tracci\u00f2 una carta del mondo con meridiani e paralleli sostenendo la sfericit\u00e0 della Terra, di cui calcol\u00f2 il diametro con un errore di poche centinaia di chilometri rispetto alle attuali misurazioni."}
{"id": "245116", "revid": "436907", "url": "https://it.wikipedia.org/wiki?curid=245116", "title": "Misery", "text": ""}
{"id": "245119", "revid": "110157", "url": "https://it.wikipedia.org/wiki?curid=245119", "title": "Courtion", "text": "Courtion (toponimo francese) \u00e8 una frazione del comune svizzero di Misery-Courtion, nel Canton Friburgo (distretto di Lac).\nStoria.\nGi\u00e0 comune autonomo, nel 1997 \u00e8 stato accorpato agli altri comuni soppressi di Corm\u00e9rod, Cournillens e Misery per formare il nuovo comune di Misery-Courtion.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "245120", "revid": "124289657", "url": "https://it.wikipedia.org/wiki?curid=245120", "title": "Savoia-Marchetti S.M.79", "text": "Il SIAI-Marchetti S.M.79 \"Sparviero\" era un trimotore ad ala bassa multiruolo, inizialmente progettato come aereo da trasporto civile veloce. Negli anni 1937-39 stabil\u00ec 26 record mondiali e fu - per un certo periodo - il pi\u00f9 veloce bombardiere medio del mondo. Costruito in legno, tela e metallo, si riconosceva per la tipica \"gobba\" dietro l'abitacolo, che ospitava la mitragliatrice da 12,7 e il relativo armiere.\nLa presenza di tale gobba ha creato nella pubblicistica italiana degli anni settanta il mito di un presunto nomignolo ( \"gobbo maledetto\" ) che per di pi\u00f9 viene definito come usato dai marinai della Royal Navy e che ancora oggi non risulta debitamente asseverato da nessun documento italiano o inglese degli anni del conflitto, nomignolo che pur tuttavia viene acriticamente ripreso in alcune pubblicazioni. Fu impiegato per la prima volta nella guerra civile spagnola nelle file dell'Aviazione Legionaria italiana.\nLa Regia Aeronautica lo impieg\u00f2 durante la seconda guerra mondiale in tutto il teatro del Mediterraneo, prima come bombardiere (ruolo per il quale venne progressivamente sostituito dal CR.D.A. Cant.Z.1007 bis) e poi come trasporto veloce di passeggeri; in mancanza di un valido velivolo espressamente concepito per il ruolo, la Regia Aeronautica fu costretta ad impiegare lo Sparviero anche come aerosilurante. L'aeronautica romena (FARR), dove fu costruito anche su licenza in una versione bimotore, lo impieg\u00f2 con successo sul fronte orientale. Rest\u00f2 in servizio, in Italia, fino al 1950 e fu uno dei velivoli italiani costruiti nel maggior numero (circa 1.300) di esemplari.\nLa questione del nome.\nNel 1920 la SIAI (Societ\u00e0 Idrovolanti Alta Italia) acquis\u00ec la Societ\u00e0 Anonima Costruzioni Aeronautiche Savoia. Negli anni seguenti i velivoli prodotti erano conosciuti come \"SIAI-Savoia\" e designati con la sigla S. Negli anni trenta in Italia, come gi\u00e0 in Germania e altre nazioni, si associ\u00f2 il nome del progettista a quello del velivolo, cos\u00ec fu menzionato il nome dell'ingegner Alessandro Marchetti (che divent\u00f2 nel 1922 capo progettista della SIAI-Savoia), modificando la sigla in S.M. (SIAI Marchetti). Pertanto \u00e8 corretto citarlo sia come S.79 sia come S.M.79.\nAvendo per\u00f2 raggiunto la massima notoriet\u00e0 e produzione nel periodo bellico, \u00e8 ricordato per lo pi\u00f9 con la sigla \"S.M.79\" o con il nome \"Sparviero\", attribuitogli ufficialmente dallo Stato Maggiore della Regia Aeronautica con disposizione dell'11 ottobre 1940 \"nell'intento di interessare maggiormente il pubblico andamento della guerra aerea e di meglio orientarlo sui tipi dei velivoli pi\u00f9 comunemente usati\".\nStoria.\nSviluppo.\nIl progetto S.79 ha scritto una lunga pagina dell'aeronautica italiana, sia militare, sia civile.\nNacque nel 1934, su progetto dell'ingegner Alessandro Marchetti, come aereo da trasporto con la possibilit\u00e0 di ospitare anche otto passeggeri (versione S.79P).\nIl primo apparecchio (prototipo civile) usc\u00ec dallo stabilimento SIAI-Marchetti di Sesto Calende il 28 settembre 1934, immatricolato con marche civili I-MAGO, e comp\u00ec il primo volo l'8 ottobre 1934 ai comandi del pilota collaudatore dell'azienda Adriano Bacula.\nDotato di motori radiali Piaggio, in seguito sostituiti da tre motori Alfa Romeo, gli AR 125 RC.35, dimostr\u00f2 subito buone doti, anche di velocit\u00e0. Le caratteristiche di volo per\u00f2, secondo il generale Francesco Pricolo che aveva pilotato l'S.79 per due anni, non erano sempre positive, poich\u00e9 il velivolo \u00abda solo avrebbe conseguito una decina di primati\u00bb, ma \u00abin aria appena agitata non consentiva che si lasciasse il suo volante neppure per un attimo\u00bb.\nIl SIAI-Marchetti fu un bombardiere molto importante durante la seconda guerra mondiale e uno dei pochissimi aerei italiani ad essere prodotto in quantit\u00e0 considerevoli. La produzione dal 1936 continu\u00f2 fino 1943, per un totale di 1.217 velivoli.\nTecnica.\nIn 20 anni l'apparecchio fu pi\u00f9 volte trasformato e adattato a vari impieghi; i dati tecnici sotto riportati si riferiscono alla versione pi\u00f9 comune quale bombardiere e ricognitore a lunga distanza come risultano dai manuali ufficiali del Ministero dell'Aeronautica del 1939.\nL'S.M.79 era un trimotore monoplano ad ala bassa a sbalzo, con carrello di atterraggio retrattile. La costruzione era di tipo misto, in metallo, legno e tela. La fusoliera era un traliccio di tubi d'acciaio, nella parte anteriore rivestiti di lamiera in lega leggera, nella sezione dorsale rivestiti di lamiera e compensato, mentre ai fianchi erano rivestiti in tela. Le semiali, dotate di dispositivi di ipersostentazione sia sul bordo d'attacco che su quello d'uscita, erano di profilo biconvesso con struttura a tre longheroni interamente in legno, come gli alettoni, con centinatura in listelli di pioppo rivestiti in compensato telato. Il velivolo era multiposto a doppio comando. L'equipaggio era costituito da due piloti, un motorista, un operatore radio e armieri, puntatore, osservatore e/o fotografo nelle missioni di ricognizione. La cabina di pilotaggio era dotata di due pannelli rimovibili nella parte superiore del tettuccio, per consentire ai piloti il lancio con il paracadute o l'abbandono in caso di ammaraggio.\nLa motorizzazione adottata consisteva in 3 motori radiali Alfa Romeo 126 RC.34 dalla potenza omologata di 750 CV a 2\u00a0300 giri/min alla quota di 3\u00a0400 m (effettiva di 780\u00a0CV). Ogni motore azionava un'elica traente tripala metallica della Savoia-Marchetti, caratterizzata da due assetti di passo, variabili mediante comando idraulico. Normalmente l'avviamento avveniva tramite un compressore esterno, ma l'apparecchio era dotato anche di un motocompressore da 180 atmosfere.\nPrima del decollo si mantenevano in moto i tre motori per alcuni minuti a 1500/1600 giri, evitando di tenerli al massimo per evitare surriscaldamenti o eccessivo sforzo dei freni. Il decollo avveniva con i motori a 2050 giri dopo un rullaggio relativamente breve, considerata la massa del velivolo, di circa 300\u00a0m Gli ipersostentatori rientravano automaticamente a circa 210\u00a0km/h, cos\u00ec come cominciavano ad estendersi al di sotto di questa velocit\u00e0 per l'atterraggio e con i motori al minimo. L'avvicinamento in fase di atterraggio avveniva di norma a 170\u00a0km/h e gli ipersostentatori erano completamente estesi a 145\u00a0km/h. Dal momento in cui toccava il suolo, quasi sempre su erba o terra, richiedeva una corsa di circa 200\u00a0m per arrestarsi.\nLa benzina era ripartita in 8 serbatoi principali della capacit\u00e0 complessiva di 2\u00a0500 litri ed in due serbatoi ausiliari da 410 litri ciascuno, per un totale di 3\u00a0320 litri. I serbatoi erano del tipo autosigillante, protetti con rivestimento di sicurezza in S.E.M.A.P.E., un sistema di protezione consistente in spugna di gomma compressa da una fasciatura in tessuto. L'alimentazione dei carburatori era data da tre pompe meccaniche montate sui motori o, in caso di avaria, da tre pompe ausiliarie azionabili a mano.\nIl carrello d'atterraggio, dotato di ammortizzatori oleopneumatici, era del tipo classico retrattile nelle gondole dietro ai motori alari e ruotino d'appoggio fisso posizionato in coda. Per evitare che per distrazione il pilota potesse atterrare con il carrello rientrato, oltre all'indicatore di posizione un doppio allarme visivo ed acustico entrava in funzione quando le manette erano portate in posizione di rilento.\nL'armamento offensivo era costituito da un carico normale di 1\u00a0000 kg e massimo di 1\u00a0250\u00a0kg di bombe di vario tipo, quello difensivo da tre mitragliatrici Breda-SAFAT cal. 12,7\u00a0mm dotate di caricatori a nastro a maglie metalliche scomponibili da 350 o 500 colpi per arma. Una era fissa in caccia, montata superiormente alla cabina di pilotaggio e sparava al di sopra del disco dell'elica del motore centrale. Era comandata dal primo pilota, a sinistra, tramite un pulsante sul volantino sul quale era posizionato anche il bottone che azionava il comando elettromagnetico di sicura o fuoco. Per la mira, un collimatore rialzabile, fissato all'interno della cabina, andava allineato ad un mirino fisso sul muso della fusoliera.\nLe altre due erano brandeggiabili, una in posizione ventrale e una dorsale, nella \"gobba\", per la difesa di coda.\nQueste tre mitragliatrici funzionavano con un sistema di riarmo pneumatico che sfruttava il motocompressore dell'avviamento. Dalla bombola dell'aria compressa vi era una derivazione in tubo d'alluminio dotata di rubinetto e a valle di questo si dipartivano tre tubazioni flessibili, una per ogni arma; con questo sistema per riarmare una mitragliatrice era sufficiente un leggero sforzo sulla leva di riarmo. Una quarta mitragliatrice Lewis da 7,7\u00a0mm con 500 colpi era utilizzata per far fuoco attraverso due appositi sportelli situati sulle fiancate della fusoliera. Talvolta ne veniva caricata una seconda per proteggere contemporaneamente i lati.\nRecord.\nIl prototipo fu completato troppo tardi per partecipare alla gara Londra-Melbourne nell'ottobre del 1934, ma vol\u00f2 da Milano a Roma in appena un'ora e 10 minuti, alla velocit\u00e0 media di 410\u00a0km/h. Poco dopo, nell'agosto del 1935, il prototipo stabil\u00ec un record volando da Roma a Massaua (Eritrea) in 12 ore (con una sosta di rifornimento a Il Cairo). Con le insegne della Regia Aeronautica, nella versione S.79CS, detta \"Corsa\", alleggerito delle dotazioni militari, partecip\u00f2 a competizioni internazionali e a voli da primato. Con motori Piaggio P.XI da 1\u00a0000 CV. conquist\u00f2 nel 1937 il primato mondiale su circuito chiuso di 2\u00a0000\u00a0km ottenendo la media di 428 km/h e toccando la velocit\u00e0 massima di 444\u00a0km/h.\nNello stesso anno, con la squadriglia detta \"Sorci Verdi\" della quale faceva parte anche il figlio di Benito Mussolini, Bruno, partecip\u00f2 alla gara Istres - Damasco - Parigi, ottenendo il primo, secondo e terzo posto. Gli equipaggi erano, rispettivamente: 1) S. Cupini, A. Paradisi; 2) U. Fiori, G. Lucchini; 3) A. Biseo, B. Mussolini.\nUn richiamo a questa impresa fu il distintivo adottato dalla 205\u00aa Squadriglia basata su questo velivolo. Va detto per\u00f2 che, confrontando le prestazioni con velivoli contemporanei, il francese Lior\u00e9-et-Olivier LeO 451 raggiungeva i 495\u00a0km/h, mentre il Bristol Blenheim inglese raggiungeva i 470\u00a0km/h, il che non rendeva l'S.M.79 una macchina di riferimento dal punto di vista tecnologico.\nTra i record conquistati dall'S.M.79 figurano:\nLe versioni militari.\nLa prima versione militare, il cui impiego operativo \u00e8 descritto pi\u00f9 sotto, fu la S.79K, sigla della SIAI-Marchetti, corrispondente a S.79M (M per \"militare\") per la Regia Aeronautica. Anche se il S.79K era dotato di stiva per le bombe (inusualmente posizionate in posizione verticale a causa del forzato adattamento dall'originario impiego da trasporto), nonch\u00e9 di attacchi per i siluri, fu commissionata alla fine del 1940 una speciale versione destinata esclusivamente al siluramento, con la sigla S.79S. Delle versioni siluranti furono costruiti in tutto 1200 esemplari (dalla matricola MM.21051 alla MM.25395).\nLe unit\u00e0 aerosiluranti furono la 278\u00aa Squadriglia dal settembre 1940, la 279\u00aa Squadriglia dal 24 dicembre successivo, la 280\u00aa Squadriglia dall'8 febbraio 1941, la 281\u00aa Squadriglia dal 5 marzo successivo, la 283\u00aa Squadriglia dal 4 luglio 1941, la 284\u00aa Squadriglia dal 7 novembre 1941 ed il 132\u00ba Gruppo dal 1\u00ba aprile 1942.\nDi minor importanza militare ma di sicura utilit\u00e0 furono gli S 79 P, velivoli realizzati modificando normali velivoli di serie allestendoli per il trasporto di personalit\u00e0 politiche o militari. Questa versione, bench\u00e9 utilizzata in ambito militare, era priva di armamento.\nDue ulteriori versioni di grande importanza, utilizzate esclusivamente nel ruolo di aerosilurante, videro la luce dopo il 1942. La prima, studiata per impieghi specifici a lungo raggio, come l'attacco a Gibilterra, fu la S.79GA (acronimo per \"Grande Autonomia\"), nel dopoguerra ribattezzata S 79 bis dagli inglesi, ed era dotata di serbatoio ausiliario in fusoliera al posto del vano bombe. Per migliorarne l'autonomia fu soppressa la gondola ventrale per il puntatore bombardiere non pi\u00f9 necessario, con grandi vantaggi aerodinamici. Questi esemplari furono costruiti in prevalenza dalle O.M. Reggiane, che costruivano buona parte della versione \"K\" fin dal 1937.\nLa seconda fu l'S.79 III serie, per lo pi\u00f9 ricavata da serie precedenti, in ditta per revisione: dotati di motori Alfa Romeo 128 RC.18 avevano armamento di lancio costituito da cannoncini da 20mm in luogo delle SAFAT da 12,7\u00a0mm con modifiche alle postazioni dei mitraglieri (la gobba perde i tegoli e rimane sempre aperta e le sfinestrature laterali sono ampliate e corazzate) e varie altre corazzature. Sulla sommit\u00e0 della gobba fu piazzata l'antenna di un migliorato apparato radio ricetrasmittente. Come nella versione GA fu eliminato il vano bombe e la gondola del puntatore. Entrambe le versioni avevano scarichi schermati da parafiamma per l'impiego notturno. L'S 79 III (cio\u00e8 in verit\u00e0 l'S 579) poteva raggiungere i 475\u00a0km/h e poteva portare, come tutti gli S 79 siluranti, due siluri, configurazione esclusivamente utilizzata per raggiungere l'aeroporto trampolino, dove ne veniva scaricato uno, e da cui i velivoli poi ridecollavano con un solo siluro per effettuare la vera e propria azione di guerra. Nella configurazione con due siluri l'S 79 diventava abbastanza instabile. Questi apparecchi furono ancora impiegati in azione come aerosiluranti dai reparti dell'ANR, del Gruppo Aerosiluranti \"Buscaglia-Faggioni\" della Repubblica Sociale Italiana.\nVersioni per l'esportazione.\nUna versione particolare destinata all'esportazione fu il bimotore S.79B di cui venne realizzato nel 1936 il prototipo I-AYRE (con riferimento a Buenos Aires) con l'intenzione di proporlo al Servicio A\u00e9ronautico del Ej\u00e9rcito, l'allora aeronautica militare dell'Argentina, ed in generale al mercato sudamericano, ma la commessa non si concluse.\nData l'assenza del motore centrale la sezione prodiera del 79B era stata completamente ridisegnata e presentava un'ampia finestratura a pannelli trasparenti.\nIl modello S.79B con motori FIAT A.80 RC.41, per questo denominato S.79/A.80, venne consegnato in quattro esemplari all'Iraq nel 1938.\nQuattro trimotori S.79L (L per Libano) furono consegnati nel 1949 in versione bombardiere, vennero poi convertiti in versione da trasporto e volarono fino agli anni cinquanta.\nRomania.\nNel 1937, l'aeronautica romena, \"For\u021bele Aeriene Regale ale Rom\u00e2niei\" (FARR), ordin\u00f2 24 bimotori S.M.79B . Tuttavia questi aerei, designati localmente come IAR 79, si dimostrarono sottopotenziati. Cos\u00ec, la Romania ordin\u00f2 nel febbraio 1940 direttamente in Italia, otto esemplari dotati di motori in linea Junkers Jumo 211Da, da 1\u00a0200 PS ciascuno. Questi aerei, furono designati JIS 79 (J per Jumo, I per Italia e S per Savoia) e furono consegnati nel 1941-2. Ulteriori 72 SM.79 furono costruiti sotto licenza dall'Industria Aeronautic\u0103 Rom\u00e2n\u0103 (IAR) e designati JRS 79B (J per Jumo, R per Romania, S per Savoia). Un successivo sviluppo fu il JRS 79B1, armato con un cannoncino Ikaria da 20 millimetri, caratterizzato da un abitacolo ampliato per ospitare un quinto membro dell'equipaggio. Progettato per attacchi a bassa quota contro obiettivi a terra sub\u00ec un'alta percentuali di perdite.\nAlcuni esemplari rumeni di S.79 restarono in servizio fino ai primi anni del dopoguerra. Nel 1948 uno di essi, pilotato da due rifugiati politici, arriv\u00f2 all'aeroporto di Guidonia dove, danneggiato, venne poi demolito.\nImpiego operativo.\nL'impiego in Spagna ed Albania.\nNella versione militare \"S.79K\" , il primo impiego operativo avviene con l'intervento italiano nella guerra civile spagnola come \"Aviazione Legionaria\". Nel conflitto vengono impiegati 99 esemplari di S.M.79.\nIl 26 aprile 1937, tre S.M.79 dell'Aviazione Legionaria presero parte al bombardamento di Guernica, un'incursione aerea compiuta (sotto il nome in codice di Operazione R\u00fcgen) in cooperazione con la Legione Condor, che colp\u00ec duramente l'omonima citt\u00e0 basca ed ispir\u00f2 il celeberrimo dipinto di Pablo Picasso.\nNel conflitto il trimotore italiano dimostra ottime capacit\u00e0 in bombardamento e combattimento e buone doti da \"incassatore\", ed in effetti era capace di incassare centinaia di colpi senza essere abbattuto, grazie alla sua struttura fatta di metallo ma anche legno e tela, facilmente riparabile, talvolta perfino durante il volo, tanto che dopo due anni di operazioni belliche solo 4 velivoli vengono abbattuti, due dei quali per il fuoco contraereo, e vengono ceduti all'aviazione spagnola 80 velivoli in perfetto stato di efficienza.\nNel 1939, sempre in configurazione S.79K, viene ampiamente utilizzato nell'occupazione dell'Albania e resta pressoch\u00e9 invariato fino all'entrata in guerra nel 1940.\nLa situazione all'inizio del conflitto.\nAll'inizio delle ostilit\u00e0 l'S.79 era il bombardiere pi\u00f9 diffuso nella Regia Aeronautica, con 594 aerei ad equipaggiare 14 stormi da bombardamento terrestre, contro solo quattro stormi equipaggiati con il Fiat B.R.20. Ma a pochi giorni dall'entrata in guerra, l'intera forza di S.79 venne messa a terra in via precauzionale dopo due incidenti che costarono la perdita di altrettanti velivoli e degli interi equipaggi. Gli aerei si incendiarono in volo senza alcun preavviso e con una conseguente esplosione catastrofica. L'indagine tecnica diede il seguente risultato: il condotto principale del carburante, originariamente in rame e posto su supporti rigidi, a causa della carenza di materie prime era stato sostituito negli esemplari successivi da uno in alluminio, pi\u00f9 rigido, che le vibrazioni di funzionamento progressivamente andavano ad incrinare fino a rottura e conseguente perdita del carburante. In seguito all'analisi, i supporti rigidi vennero sostituiti da altri in gomma ovviando allo specifico problema. In generale per\u00f2, i velivoli, grazie alla costruzione mista in tela, legno e tubolari d'acciaio, erano molto sensibili al fuoco, e il fatto caus\u00f2 molte perdite durante le missioni operative.\nLe operazioni contro la Francia.\nAll'entrata italiana in guerra, gi\u00e0 a partire dal 10 giugno, i S.M.79 compiono missioni di esplorazione delle possibili rotte di attacco e dall'11 giugno missioni di ricognizione, ma per tre giorni la reciproca posizione \u00e8 di attesa. \"Casus belli\" saranno i bombardamenti di Torino e Genova da parte di Whitley britannici decollati da basi inglesi che comporteranno la prima e riuscita azione di guerra dei S.M.79 con ventuno aerei del 32\u00ba Stormo, decollati da Decimomannu, contro gli obiettivi francesi del porto di Biserta dell'idroscalo di Karouba.\nGli S.M.79 intervengono poi sulla Corsica, la Tunisia, sull'arco alpino e contro navi. Si bombardano per lo pi\u00f9 aeroporti e basi aeronavali. Nei pressi di Marsiglia si effettua l'intercettazione di unit\u00e0 navali francesi. Nel luglio arrivano altri 167 aerei per potenziare le operazioni. Si effettuano bombardamenti e ricognizioni. Nei primi otto mesi di battaglie in Africa settentrionale sono stati abbattuti venti S.M.79, 17 sono danneggiati gravemente e una cinquantina lievemente.\nLe operazioni in Africa settentrionale.\nContemporaneamente in Africa settentrionale la situazione \u00e8 pi\u00f9 complicata.\nNel 1940 fu costituito a Gorizia il Reparto Sperimentale Aerosiluranti che aveva come comandante il Maggiore Vincenzo Dequal e i piloti Maggiore Enrico Fusco, Tenente Carlo Emanuele Buscaglia, Tenente Carlo Copello, Tenente Franco Melley e il Sottetente Guido Robone. Questo reparto, con soli 5 velivoli, venne trasferito in Africa settentrionale il 10 agosto 1940, e spostato ad El-Adem (poi Base aerea Gamal Abd el-Nasser), con l'obiettivo di attaccare la rada di Alessandria d'Egitto la notte del 15 agosto in contemporanea con i bombardieri, ma la conformazione della rada stessa e le condizioni meteorologiche non diedero risultati positivi.\nLa grave inferiorit\u00e0 sul fronte terrestre obbliga subito all'impiego dei mezzi aerei in voli per la ricerca e l'attacco delle colonne motorizzate avversarie. Il 28 giugno succede un incidente: l'S.M.79 su cui vola Italo Balbo viene abbattuto a Tobruk per un errore della contraerea italiana dell'incrociatore \"San Giorgio\". L'inchiesta stabilir\u00e0 che i due S.M.79, arrivati su Tobruk appena dopo una incursione aerea britannica, non avevano effettuato i prescritti giri di riconoscimento sul campo, e vennero quindi presi di mira. L'apparecchio di Balbo venne abbattuto mentre l'altro, sul quale viaggiava il suo capo di stato maggiore, atterr\u00f2 con danni minori. Nell'incidente trov\u00f2 la morte Nello Quilici, giornalista e padre di Folco Quilici che ha scritto un libro sull'argomento.\nOperazioni in A.O.I..\nNel territorio dell'Africa Orientale Italiana (A.O.I.) vi sono solo 16 S.M.79.\nSul versante occidentale del Corno d'Arica, a Dire Daua, era basato il 44\u00ba Gruppo, costituito dalla 6\u00aa Squadriglia e dalla 7\u00aa Squadriglia, con 12 Savoia S.M.79. Altri quattro facevano parte delle forze di riserva, mentre altri due erano in riparazione. Gli \"Sparviero\" dell'Africa Orientale entrarono in azione per la prima volta il 13 giugno 1940. Quel giorno, nove Savoia Marchetti del 44\u00ba Gruppo decollarono per attaccare Aden. L'S.M.79 pilotato dal sottotenente Ruffini fu colpito dal fuoco antiaereo di una nave britannica e si schiant\u00f2. Allora, due Gloster Gladiator intercettarono i bombardieri. Il biplano britannico pilotato dal \"Pilot Officer\" Stephenson attacc\u00f2 lo \"Sparviero\" del capitano Serafini, che era stato danneggiato dal fuoco antiaereo, aveva un motore fuori uso e il carrello estratto. Ma il mitragliere dorsale del bombardiere italiano colp\u00ec il radiatore del Gladiator costringendolo a un rovinoso atterraggio forzato. Anche Serafini doveva poco dopo compiere un atterraggio di fortuna ad Assab, durante il quale l'S.M.79 restava danneggiato irreparabilmente. Un altro \"Sparviero\" danneggiato atterr\u00f2 sulla stessa base.\nConquistato l'accesso al Golfo di Aden, la Regia Aeronautica si concentr\u00f2 dal settembre 1940 nell'opera di contrasto ai convogli che dall'India rifornivano le truppe inglesi in Egitto. Gli affondamenti ottenuti, convinsero i britannici a potenziare i reparti di aerei da caccia per fermare le azioni italiane. In questi pochi mesi dall'inizio del conflitto, Italo Gherardini esegu\u00ec numerose missioni di ricerca e attacco ai convogli. Il 15 ottobre, nel corso di una di queste missioni, attaccato da tre aerei nemici, fu abbattuto sul cielo dello Yemen.\nVista la scarsit\u00e0 di velivoli nel novembre 1940 ne arrivano altri 23, nel febbraio 1941 ne giungono altri 16. Le operazioni sono scarse e in marzo cessano: \u00e8 uno stratagemma per far credere un totale annientamento. I velivoli vengono accuratamente mimetizzati e gli aeroporti assunsero un'aria di totale abbandono. Ma il 15 marzo 1941, al momento dell'offensiva generale inglese contro Cheren, 12 caccia Fiat C.R.42, un S.M.79 gli altri due impiegati nella missione rimasero a terra, 2 Caproni Ca.133 ricompaiono improvvisamente, attaccano di sorpresa gli aeroporti nemici e per undici giorni sono sulla linea del fuoco.\nLe operazioni in Grecia e Jugoslavia.\nContro la Grecia vengono impiegati 31 S.M.79. Durante la campagna effettuano circa 300 missioni e sostengono trenta combattimenti con la caccia nemica. Poi partecipano a brevi operazioni contro la Jugoslavia.\nLe operazioni su Malta e nel Mediterraneo.\nL'isola di Malta rappresentava un punto strategico fondamentale nello scacchiere del Mediterraneo. Infatti si trovava sulle rotte che per gli Italiani conducevano alla Libia e per i britannici all'Egitto.\nFu proprio sull'isola-fortezza che l'SM.79 inizi\u00f2 a perdere la sua fama di invulnerabilit\u00e0 guadagnata in Spagna, nel giugno 1940, ad opera dei Gloster Gladiator e degli Hawker Hurricane. Il primo di una serie di \"Sparviero\" abbattuti su Malta cadde il 22 giugno 1940. Quel giorno, un Savoia Marchetti ricognitore decoll\u00f2 alle 18.15 per individuare eventuali obiettivi sull'isola. Era l'S.M.79 M.M.22068 della \"216\u00aa Squadriglia\" pilotato dal Tenente Francesco Solimene. Due Gladiator decollarono, uno pilotato dal Flt Lt George Burges. Nel cielo di Sliema e La Valletta, in piena vista di una grande folla, Burges attacc\u00f2 lo \"Sparviero\" da un'altezza superiore, colpendo uno dei motori. L'aereo prese fuoco e si schiant\u00f2 in mare, al largo di Kalafrana. Il pilota, Solimene, e il 1\u00ba Aviere Armiere Torrisi, furono salvati dal mare, ma gli altri quattro membri dell'equipaggio non vennero ritrovati..\nE fu sempre uno \"Sparviero\" il primo aereo a precipitare sul suolo maltese durante la seconda guerra mondiale. Il 10 luglio 1940, circa venti S.79, senza scorta, arrivarono per bombardare il Dockyard, l'isola Manoel, Tarscen e Zabbar. Ma furono attaccati dai Gloster Gladiator e il Savoia Marchetti pilotato dal Sottotenente Felice Filippi della 195 \"Squadriglia\", 90\u00ba \"Gruppo\", 30\u00ba \"Stormo Bombardamento terrestre\", precipit\u00f2 in fiamme proprio dietro la torre di guardia dei Cavalieri di Fort San Leonardo. La vittoria aerea fu attribuita al \"Flying Officer\" Frederick Taylor. Almeno un italiano fu visto lanciarsi con il paracadute in fiamme, ma non sopravvisse.\nL'errore strategico dell'Asse fu la mancata invasione dell'isola, mentre le incursioni aeree, sia terrestri che ai convogli navali, furono pesantissime.\nIn queste quotidiane missioni, ad iniziare dal 1941, l'S.M.79 trov\u00f2 il suo pi\u00f9 largo impiego, come bombardiere, come ricognitore e come silurante. In particolare fu attivo il 30\u00ba Stormo, con l'87\u00ba Gruppo, di base a Sciacca, con la 192\u00aa e 193\u00aa Squadriglia, oltre al 90\u00ba con la 194\u00aa e 195\u00aa Squadriglia, e il 108\u00ba 109\u00ba Gruppo dalla base di Castelvetrano per le missioni notturne.\nLa base militare di Sciacca era cos\u00ec ben mimetizzata tra gli alberi d'ulivo, che difficilmente poteva essere localizzata dagli aerei nemici. Infatti non fu mai bombardata.\nNell'agosto 1942 scatta l'operazione navale alleata \"Pedestal\", che vede impegnati anche gli S.M.79 in una grande offensiva ai convogli inglesi diretti verso l'isola, con i Gruppi 30\u00ba e 32\u00ba dalla Sicilia e i siluranti del 132\u00ba Gruppo dall'isola di Pantelleria e 105\u00ba e 130\u00ba dalla Sardegna.\nContro le navi inglesi del convoglio Pedestal un S.M.79 si rende protagonista del primo tentativo italiano di attacco con aereo senza pilota, l'Aereo Radio Pilotato: Il 12 agosto del 1942 un S.M.79 radiocomandato e carico di 1\u00a0000\u00a0kg di esplosivo decolla regolarmente dall'aeroporto di Villacidro in Sardegna. Una volta raggiunta la quota stabilita il pilota, l'allora Maresciallo Mario Francesco Badii, si lancia con il paracadute e i comandi vengono presi dal Col. Ferdinando Raffaelli, ideatore del sistema, il quale si trova su di un CANT Z.1007 che lo segue a debita distanza; per essere meglio visibile il \"79\" era stato colorato di giallo, da cui il nome dell'operazione, detta \"canarino\". Fino a buon punto del volo tutto funziona perfettamente, ma improvvisamente, a causa di un banale guasto della trasmittente, il 79 non risponde pi\u00f9 ai comandi e, invece che colpire le navi inglesi, pur rimanendo in assetto e in quota e dopo una lunga e ampia deviazione verso sud-ovest, si va a schiantare a 1\u00a0800\u00a0m sulle montagne dell'Algeria.\nLo scacchiere dell'Egeo.\nNel Dodecaneso, che allora era territorio italiano, era schierato un contingente della Regia Aeronautica basato sul \"Comando Aeronautica dell'Egeo\" all'aeroporto di Rodi-Maritsa; al 25 settembre 1940 risultavano schierati sull'aeroporto di Gadurr\u00e0 (isola di Rodi) il 92\u00ba Gruppo BT (Bombardamento Terrestre), con la 200\u00aa e 201\u00aa Squadriglia e il 34\u00ba Gruppo BT, con la 67\u00aa e 68\u00aa Squadriglia. Altre squadriglie si aggiunsero col tempo, ed alcune vennero dotate della versione silurante, sulla quale operarono assi come Carlo Faggioni, Carlo Emanuele Buscaglia, Giuseppe Cimicchi ed altri. Queste furono la 279\u00aa Squadriglia (ricreata il 24 dicembre 1940), trasferita da Catania a Gadurr\u00e0 ad aprile 1941, la 205\u00aa del 41\u00ba gruppo (i famosi \"Sorci Verdi\"), la 278\u00aa Squadriglia (rinata nel settembre 1940) e 279\u00aa Aerosiluranti, e la 253\u00aa Squadriglia, 104\u00ba gruppo Aerosiluranti. Queste unit\u00e0 effettuarono diverse sortite contro i convogli inglesi, affondando alcuni mercantili, ed in alcuni casi anche dei bombardamenti contro la costa della Palestina britannica (la 205\u00aa Squadriglia). L'aeroporto di Cattavia, nel sud dell'isola, ospit\u00f2 la 223\u00aa Squadriglia composta da SM 81.\nSuccessi.\nOltre a naviglio mercantile, le seguenti navi da guerra britanniche sono state affondate da attacchi di S.M. 79:\nSiluri lanciati da S.M. 79 hanno inoltre danneggiato gravemente le seguenti unit\u00e0:\nLa storia del MM 23881.\nAl velivolo con la matricola MM 23881 \u00e8 legato uno dei misteri pi\u00f9 noti degli aerei scomparsi durante la seconda guerra mondiale, molto simile a quello che coinvolse il Consolidated B-24 Liberator statunitense \"Lady be Good\", scomparso nell'aprile del 1943. Il 21 luglio 1960, alcuni tecnici della compagnia CORI del gruppo ENI vicino alla pista che stavano percorrendo tra Gialo e Giarabub trovarono lo scheletro di un aviere, identificabile dai bottoni dell'uniforme. Oltre ad una pistola lanciarazzi, sullo scheletro vi era una chiave con una piastrina metallica: \"S.79 MM 23881\", il piastrino di Giovanni Romanini, primo aviere di Parma, appartenente all'equipaggio del MM 23881. Il 5 ottobre un'altra squadra ritrov\u00f2 i resti di un SM.79, sul quale risultava visibile (quattro cifre su cinque) il numero di matricola e l'identificativo di squadriglia, la 278\u00aa Aerosiluranti. La storia dell'aereo \u00e8 questa: il 21 aprile 1941, il MM 23881, al comando del capitano pilota Oscar Cimolini, decoll\u00f2 da Berka per una missione di aerosiluramento, in ritardo rispetto al suo compagno di missione, il tenente Robone. Quest'ultimo riusc\u00ec a silurare l'obbiettivo della missione, un piroscafo da circa 8.000 tonnellate, e a rientrare, ma il MM 23881 scomparve nel nulla, finendo nell'elenco dei dispersi con il suo equipaggio: oltre a Cimolini, maresciallo pilota Cesare Barro, tenente di vascello osservatore Franco Franchi, sergente maggiore marconista Amorino De Luca, 1\u00ba aviere motorista Quintilio Bozzelli, 1\u00ba aviere armiere Romanini.\nIl relitto dell'aereo si presentava in buone condizioni generali, con le eliche danneggiate, il muso sfondato e le gambe di forza del carrello, evidentemente estratto per l'atterraggio, che avevano sfondato le ali. L'aereo era quindi atterrato coi motori funzionanti. Non si pu\u00f2 dire se gli apparati ricetrasmittenti funzionassero durante il volo, ma di fatto l'aereo oltrepass\u00f2 la costa per addentrarsi nel deserto per oltre 400\u00a0km. Romanini and\u00f2 in cerca di soccorsi, ma mor\u00ec nel tentativo (marci\u00f2 per oltre 90\u00a0km e manc\u00f2 di poco un deposito d'acqua del Long Range Desert Group, poi spir\u00f2, dopo aver verosimilmente sparato un razzo di segnalazione, a soli 8\u00a0km dalla trafficata strada Gialo-Giarabub), mentre i corpi di altri tre membri dell'equipaggio, mai identificati, furono trovati uno all'interno del relitto (il pilota, probabilmente Cimolini, ucciso o gravemente ferito nell'atterraggio: lo scheletro presentava vistose fratture, ed i comandi mostravano ancora tracce di sangue) e due al suo esterno (uno dei quali sotto un'ala, probabilmente per ripararsi dal sole). Le salme di altri due uomini non furono mai ritrovate; il fatto che sul corpo di Romanini fu trovato un secondo orologio, oltre al suo, fa pensare che almeno un altro superstite avesse tentato l'attraversamento del deserto, ma fosse morto durante la marcia. Il motivo per il quale l'equipaggio non si rese conto del macroscopico errore di rotta non potr\u00e0 mai essere spiegato completamente.\nDopo l'armistizio.\nLa Aviazione Nazionale Repubblicana costitu\u00ec un gruppo di Aerosiluranti le cui vicende sono ben descritte nel Dossier N.21 di Storia Militare e a firma di Giacarlo Garello (Storia Militare Dossier - L\u2019Aeronautica Nazionale Repubblicana Parte 2\u00b0 di Giancarlo Garello) Oltre ai tre gruppi da caccia, l\u2019A.N.R. riusc\u00ec a schierare infatti anche un reparto offensivo come il Gruppo Aerosiluranti intitolato dapprima ad Emanuele Buscaglia poi (appena saputo del fatto che lo stesso maggiore Buscaglia non era caduto prima dell'armistizio ma era deceduto nel 1944 militando nelle file della Regia Aeronautica) al primo c.te del gruppo, la M.O.V.M. Cap. Carlo Faggioni, deceduto il 10.4.1944 in uno dei tanti ed infruttuosi attacchi della sua formazione contro il naviglio alleato nel Mediterraneo. Come Giancarlo Garello riporta, dal confronto con la documentazione alleata emerge che i risultati operativi effettivamente conseguiti furono drammaticamente esigui a fronte di un congruo sacrificio di uomini e di velivoli. Al di l\u00e0 del riscontro con la documentazione avversaria, sarebbe stato sufficiente considerare che gi\u00e0 nel 1940 l\u2018uso come aerosilurante dell\u2019S.79, nato come aereo civile da trasporto veloce passeggeri e modificato poi bombardiere, era un mero ripiego estemporaneo in assenza di valide alternative; anche negli anni di guerra successivi, l\u2019artigianato aeronautico italiano non fu in grado di fornire alla R.A. un aerosilurante degno di questo nome (vedi il fallimentare S.84 e i controversi Ca.313 e Ca.314 questi ultimi solo sperimentati anche come aerosiluranti), e che quindi l\u2019S.79, sia pure nella versione bis (dotazione principale del \u201cBuscaglia/Faggioni\u201d), oramai nel 1944 era un aereo anacronistico a dir poco. L\u2019utilizzazione di questi trimotori da parte del Gruppo Aerosiluranti della A.N.R fu quindi per lo pi\u00f9 notturna nella speranza di sfuggire al predominio aereo alleato ma gli anglo-americani avevano radiolocalizzatori che oltre ad individuare gli incursori nemici, indirizzavano contro di loro i temibili bimotori Bristol Beaufigther. Giancarlo Garello descrive con dovizia di particolari le varie missioni del reparto, divenuto operativo la notte del 10.3.1944: il primo ciclo fu quello contro le navi vicine alla testa di ponte di Anzio ma a fronte di una serie dolorosa di perdite di velivoli e di S.79, non solo non si ottenne alcun affondamento ma neanche un siluro italiano and\u00f2 a segno. Giancarlo Garello non pu\u00f2 giustamente fare a meno di menzionare che la propaganda della R.S.I. parl\u00f2 subito di vari successi italiani ma anche che nel 1980 alcuni autori avevano gi\u00e0 riscontrato l\u2019infondatezza di tali notizie. Anche la famosa missione contro Gibilterra del 4.6.1944 inoltre, fu un raid coraggioso ma non pi\u00f9 di questo, come gi\u00e0 negli anni precedenti analoghe missione condotte dalla R.A., per di pi\u00f9 senza alcun concreto risultato se non quello di infondere maggiore fiducia al personale. L'elemento umano del Gruppo era provato non solo dalle precedenti infruttuose missioni su Anzio ma anche dalla tremenda strage di Sparvieri del 6.4.1944 quando sui cieli toscani quattro P-47D statunitensi sorpresero 11 S.79 del \u201cBuscaglia\u201d in un volo di trasferimento, abbattendone quattro e danneggiandone gravemente altri due\u2026Giancarlo Garello dimostra poi nel suo dossier che questa terribile strage non fu dovuta ad un atto di spionaggio come alcuni autori hanno acriticamente ventilato ma che fu \u201csolo\u201d un caso fortuito\u2026Dal Dossier N.21 si apprende di una missione del gruppo su Bari nel luglio 1944, del successivo ciclo di missioni partendo da Atene durato fino ad agosto e nel corso nel quale il Gruppo Aerosiluranti ottenne l\u2019unico successo della sua esistenza, ovvero un siluramento di un piroscafo inglese che per\u00f2, pur gravemente danneggiato, non affond\u00f2\u2026Il 5.1.1945 ci fu l\u2019ultima infruttuosa missione del Gruppo Aerosiluranti in quanto era chiaro anche ai vertici dell\u2019A.N.R. che il materiale di volo dello stesso gruppo era oramai del tutto inadeguato e non era per nulla opportuno mandare allo sbaraglio il personale che venne cos\u00ec destinato ad altri reparti o addirittura alla costituzione di un battaglione anti paracadutisti\u2026\nNella Regia Aeronautica invece i superstiti S.79 vennero tutti destinati all'uso come trasporto veloce di passeggeri: gi\u00e0 molti mesi prima dell\u2019armistizio lo Sparviero infatti non era pi\u00f9 usato come bombardiere (ruolo per il quale gli venne progressivamente preferito per lo pi\u00f9 il C.R.D.A Cant. Z.1007 Bis) e molti esemplari erano gi\u00e0 stati trasformati per l\u2019uso come trasporto di personalit\u00e0 politiche e militari. Dopo l'8.9.1943 tutti gli Sparvieri che ancora nelle file della Regia Aeronautica e che non erano gi\u00e0 stati riciclati come trasporti furono cos\u00ec trasformati in questa versione, sia pure con differenti configurazioni di allestimento, Nel dopoguerra, anche gli S.79 appartenuti al gruppo aerosiluranti dell'ANR e recuperati dalla Regia Aeronautica (divenuta Aeronautica Militare il 18.6.1946) furono convertiti in versione da trasporto, trasformando il vano bombe in cabina passeggeri; .\nLa lunghissima vita del Savoia-Marchetti S.M.79 si concluse nel 1959 in Libano, a 25 anni dal primo volo. In Italia, dopo essere stato utilizzato in vari impieghi, anche per l'addestramento delle squadre anti incendio dell'A.M.I. (i velivoli venivano incendiati a terra e fatti spegnere dal personale in addestramento appunto come squadre anti incendio), fu radiato nel 1953.\nNel 1946 il Libano commission\u00f2 4 apparecchi, denominati S.79L, in versione bombardiere. Revisionati dalla SIAI, furono consegnati nel 1949 alla squadriglia da bombardamento con base a Rayak, ed in seguito furono riconvertiti ad uso civile da trasporto. Volarono ancora per dieci anni senza mai avere problemi. Uno dei due rimasti, costruito dalle Officine Reggiane nel 1942 (MM.24499), \u00e8 conservato al museo Caproni di Trento; il secondo (MM.45508, ex ANR), dopo un lungo restauro che lo ha riportato alla versione militare con la livrea dell'apparecchio di Carlo Emanuele Buscaglia, si trova al Museo storico dell'aeronautica di Vigna di Valle."}
{"id": "245122", "revid": "4106", "url": "https://it.wikipedia.org/wiki?curid=245122", "title": "Granges-Gontardes", "text": ""}
{"id": "245123", "revid": "697352", "url": "https://it.wikipedia.org/wiki?curid=245123", "title": "Invenzione (disambigua)", "text": ""}
{"id": "245124", "revid": "1305772", "url": "https://it.wikipedia.org/wiki?curid=245124", "title": "Les Granges (disambigua)", "text": "Les Granges \u00e8 il nome di alcuni comuni francesi:"}
{"id": "245126", "revid": "53251", "url": "https://it.wikipedia.org/wiki?curid=245126", "title": "Modi di acquisto della propriet\u00e0", "text": ""}
{"id": "245127", "revid": "2250", "url": "https://it.wikipedia.org/wiki?curid=245127", "title": "Giuseppe Zigania", "text": ""}
{"id": "245128", "revid": "53251", "url": "https://it.wikipedia.org/wiki?curid=245128", "title": "Modo di acquisto della propriet\u00e0", "text": ""}
{"id": "245129", "revid": "1776051", "url": "https://it.wikipedia.org/wiki?curid=245129", "title": "Granges-Paccot", "text": "Granges-Paccot (toponimo francese; in tedesco \"Zur Sch\u00fcren\", desueto) \u00e8 un comune svizzero di 3\u00a0686 abitanti del Canton Friburgo, nel distretto della Sarine.\nGeografia fisica.\nIl territorio del comune comprende una parte del Lago di Schiffenen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "245130", "revid": "4106", "url": "https://it.wikipedia.org/wiki?curid=245130", "title": "Paccot", "text": ""}
{"id": "245131", "revid": "23390", "url": "https://it.wikipedia.org/wiki?curid=245131", "title": "Eterosessuali", "text": ""}
{"id": "245132", "revid": "1543377", "url": "https://it.wikipedia.org/wiki?curid=245132", "title": "La Sonnaz", "text": "La Sonnaz (toponimo francese) \u00e8 un comune svizzero di 1\u00a0129 abitanti del Canton Friburgo, nel distretto della Sarine.\nStoria.\nIl comune di La Sonnaz \u00e8 stato istituito il 1\u00ba gennaio 2004 con la fusione dei comuni soppressi di Cormagens, La Corbaz e Lossy-Formangueires (a sua volta istituito il 1\u00ba gennaio 1982 con la fusione dei comuni soppressi di Formangueires e Lossy); capoluogo comunale \u00e8 Lossy.\nGeografia antropica.\nFrazioni.\nLe frazioni di La Sonnaz sono:"}
{"id": "245133", "revid": "463686", "url": "https://it.wikipedia.org/wiki?curid=245133", "title": "Complotto della polvere da sparo", "text": ""}
{"id": "245134", "revid": "110157", "url": "https://it.wikipedia.org/wiki?curid=245134", "title": "Barber\u00eache", "text": "Barber\u00eache (toponimo francese; in tedesco \"B\u00e4rfischen\", desueto) \u00e8 una frazione di 544 abitanti del comune svizzero di Courtepin, nel Canton Friburgo (distretto di Lac).\nStoria.\nGi\u00e0 comune autonomo che si estendeva per 9,13\u00a0km\u00b2 e che comprendeva anche le frazioni di Breilles, Grand-Vivy, Grimoine, Pensier, Petit-Vivy e Villaret, il 1\u00ba gennaio 2017 \u00e8 stato accorpato a Courtepin assieme agli altri comuni soppressi di Villarepos e Wallenried.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nBarber\u00eache \u00e8 una localit\u00e0 bilingue (francese e tedesco) a maggioranza francofona (nel 2000 i germanofoni erano il 22%).\nInfrastrutture e trasporti.\nBarber\u00eache \u00e8 servito dalla stazione di Pensier sulla ferrovia Morat-Friburgo.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "245136", "revid": "117032318", "url": "https://it.wikipedia.org/wiki?curid=245136", "title": "Concerto d'Aranjuez", "text": "Il Concerto d'Aranjuez (\"Concierto de Aranjuez\") \u00e8 probabilmente l'opera pi\u00f9 nota di Joaqu\u00edn Rodrigo, uno dei compositori spagnoli pi\u00f9 famosi del primo dopoguerra. \nStrumentazione e struttura musicale.\nLa strumentazione \u00e8 unica, dal momento che \u00e8 raro trovare una chitarra solista che si confronta con il suono prodotto da un'intera orchestra. Ci\u00f2 nonostante, la chitarra non viene mai coperta, pur rimanendo l'unico strumento solista per l'intera esecuzione, in quanto suona nei momenti di piano e pianissimo (fino a raggiungere dei ppp di soli fiati di accompagnamento), mentre nei pieni orchestrali la chitarra solista \u00e8 in pausa.\nIl concerto \u00e8 suddiviso in tre movimenti: \"Allegro con spirito\", \"Adagio\" e \"Allegro gentile\". Senza dubbio il secondo movimento \u00e8 il pi\u00f9 conosciuto. Da esso \u00e8 stato tratto materiale tematico per un'altra composizione, \"Aranjuez, Mon Amour\". Il terzo movimento \u00e8 caratterizzato da un interessante metro libero, ma prevalentemente di 3/8 + 3/4.\nScritto ispirandosi ai giardini del Palazzo Reale di Aranjuez, la residenza di primavera del re Filippo II nella seconda met\u00e0 del secolo XVI, in seguito ricostruito a met\u00e0 del secolo XVIII per Fernando VI, il concerto cerca di trasportare l'ascoltatore ai suoni della natura sebbene questi siano lontani nello spazio e nel tempo.\nSecondo il compositore, il primo movimento \u00e8 \"animato da una forza ritmica e da un vigore pur in assenza dei due temi... interrompendo il suo implacabile ritmo\". Il secondo movimento \"rappresenta un dialogo tra la chitarra e gli strumenti solisti\", mentre l'ultimo movimento \"ricorda un ballo formale che nella combinazione di un ritmo doppio e triplo mantiene un tempo teso prossimo alla misura prossima\". Egli descrive il concerto come la cattura della \"fragranza di magnolie, il canto degli uccelli e il fragore delle fontane\" dei giardini di Aranjuez.\nStoria e successo.\nScritto all'inizio del 1939 a Parigi, in un'atmosfera tesa per le ultime vicissitudini della guerra civile spagnola e per l'imminente seconda guerra mondiale, costituisce la prima opera scritta da Rodrigo per chitarra e orchestra. \nRodrigo, cieco dall'et\u00e0 di tre anni, fu un pianista e non suonava la chitarra. Tuttavia, seppe captare lo spirito della diversit\u00e0 della chitarra spagnola.\nMolti sono i musicisti che hanno reinterpretato l'opera: tra loro Jim Hall, Modern Jazz Quartet, John Williams, Tommy Emmanuel, Paco de Luc\u00eda e Miles Davis, Narciso Yepes e anche Carlos Santana. Questi ultimi due hanno per giunta dedicato un loro disco all'opera del maestro Rodrigo. Nell'album \"Sketches of Spain\", Davis afferma: \"Si tratta di una melodia talmente forte che pi\u00f9 piano la esegui, pi\u00f9 forte risulta, mentre se la esegui con forza risulta pi\u00f9 debole\". Esistono anche canzoni scritte sulla melodia del concerto, di Mina, Fabrizio De Andr\u00e9 e Richard Anthony; l'autore per\u00f2 non fu molto contento delle loro versioni e fece ritirare dal commercio i dischi con quelle incisioni. Il brano \"Spain\" del pianista Chick Corea, pubblicato nel 1972, costituisce, invece, una interpretazione strumentale jazz del \"Concerto d'Aranjuez\" in cui il tema e la progressione armonica sono tratti proprio dal secondo movimento della composizione di Joaqu\u00edn Rodrigo.\nSecondo uno studio pubblicato dalla Societ\u00e0 Generale degli Autori ed Editori spagnola (SGAE) nel luglio del 2005, il \"Concerto d'Aranjuez\" \u00e8 il brano musicale spagnolo che riscuote la maggiore popolarit\u00e0 in Giappone."}
{"id": "245138", "revid": "30610", "url": "https://it.wikipedia.org/wiki?curid=245138", "title": "Record di velocit\u00e0", "text": "Questa voce contiene i principali record di velocit\u00e0 registrati o stimati sulla Terra sia per gli esseri viventi che per i mezzi di locomozione.\nNell'articolo la velocit\u00e0 \u00e8 generalmente intesa come velocit\u00e0 media, ovvero il rapporto tra lo spazio percorso e il tempo impiegato a percorrerlo. Laddove si intenda invece la velocit\u00e0 istantanea massima (un valore di picco registrato in un certo istante), questo \u00e8 espressamente indicato.\nIn alcuni casi si \u00e8 ritenuto opportuno riportare i record riguardanti la breve distanza e la lunga distanza, dove \"breve\" e \"lunga\" dipendono dal contesto, in quanto, in generale, i record di velocit\u00e0 assoluti (per gli esseri viventi) possono essere mantenuti solo per brevi tratti o in condizioni particolari."}
{"id": "245139", "revid": "1658", "url": "https://it.wikipedia.org/wiki?curid=245139", "title": "Concierto de Aranjuez", "text": ""}
{"id": "245142", "revid": "125939727", "url": "https://it.wikipedia.org/wiki?curid=245142", "title": "Saint Louis", "text": "Saint Louis (anche abbreviato St. Louis) \u00e8 una citt\u00e0 degli Stati Uniti d'America, nello stato del Missouri. Il suo \"status\" \u00e8 quello di \"citt\u00e0 indipendente\", vale a dire non collegato amministrativamente all'autorit\u00e0 di qualsivoglia contea, ma direttamente allo Stato. La citt\u00e0, cos\u00ec chiamata in onore di Luigi IX, Re di Francia, \u00e8 confinante con l'omonima contea in Missouri.\nL'area metropolitana di Saint Louis, che si estende attraverso contee sia in Missouri che in Illinois, secondo il censimento del 2000 \u00e8 la diciannovesima pi\u00f9 grande degli Stati Uniti, con una popolazione totale di . Mentre la popolazione dell'area metropolitana sta aumentando, gli abitanti di Saint Louis fin dagli anni '50 sono andati diminuendo, spostandosi verso i molti sobborghi della contea di Saint Louis e le altre parti della cintura cittadina. Questo esodo verso la periferia sembra essersi arrestato all'inizio di questo secolo grazie ai recenti tentativi di rivitalizzare il centro cittadino e la citt\u00e0 in generale.\nUna citt\u00e0 globale \"Gamma\" con un PIL metropolitano di oltre 160 miliardi di dollari nel 2017, la citt\u00e0 metropolitana di Saint Louis ha un'economia diversificata con punti di forza nei settori dei servizi, della produzione, del commercio, dei trasporti e del turismo. Ospita nove delle dieci societ\u00e0 Fortune Global 500 con sede nel Missouri. Le principali societ\u00e0 con sede o con operazioni significative in citt\u00e0 includono Ameren Corporation, Peabody Energy, Nestl\u00e9 Purina PetCare, Anheuser-Busch, Wells Fargo Advisors, Stifel Financial, Spire Inc., MilliporeSigma, FleishmanHillard, Square Inc., US Bank, Anthem BlueCross e Blue Shield, Federal Reserve Bank di Saint Louis, National Geospatial-Intelligence Agency, Centene Corporation e Express Scripts.\nLe principali universit\u00e0 di ricerca includono la Saint Louis University e l'Universit\u00e0 Washington nella St. Louis School of Medicine. Il Washington University Medical Center nel quartiere del Central West End ospita un agglomerato di istituzioni mediche e farmaceutiche, tra cui il Barnes-Jewish Hospital.\nSaintLouis ha tre squadre sportive professionistiche: i St. Louis Cardinals della Major League Baseball, e i St. Louis blues della National Hockey League. Nel 2019 la citt\u00e0 \u00e8 stata premiata con una franchigia della Major League Soccer, che inizier\u00e0 a giocare al completamento di uno stadio da posti, nel quartiere Downtown West, entro il 2022. Tra le attrazioni degne di nota della citt\u00e0 c'\u00e8 il Gateway di 192 m, un arco nel centro della citt\u00e0. Saint Louis ospita anche lo zoo e l'orto botanico del Missouri, contenente il secondo erbario pi\u00f9 grande del Nord America.\nStoria.\nLa citt\u00e0 \u00e8 stata fondata nel 1764 da coloni americani arrivati ad ovest dopo la fine della Guerra franco-indiana come stazione per la caccia alle pellicce. Tuttavia gli unici documenti disponibili risalgono al 1800, anno in cui Auguste Chouteau e il suo patrigno Pierre Laclede scrissero i \"Journals\" sulla fondazione di Saint Louis. I \"Journals\" sono una raccolta di ricordi adolescenziali che Auguste Chouteau scrisse dopo molti anni dal suo viaggio a Saint Louis. Molti ricercatori infatti non li considerano documenti ufficiali.\nIl 27 maggio 1896 la citt\u00e0 fu colpita intorno alle 19:00 da una violenta tromba d'aria stimata di livello F4 che formatasi nel centro citt\u00e0 devast\u00f2 il quartiere di Lafayette Park e le aree dove oggi sono presenti il Gateway Arch e l'Eads Bridge. Il tornado poi colpi la limitrofa citt\u00e0 di East Saint Louis causando danni ancora pi\u00f9 gravi. In totale 255 persone morirono (137 a Saint Louis e 118 a East Saint Louis) e circa un migliaio rimasero ferite. Altri intensi tornado colpirono la citt\u00e0 e i suoi sobborghi limitrofi nel: 1927, 1956, 1967, 2011 e 2013\nSaint Louis ospit\u00f2 ai primi del Novecento un'edizione dell'Esposizione universale, inaugurata il 30 aprile 1903 e chiusa il 1\u00ba dicembre 1904: la Louisiana Purchase Exposition fu organizzata per festeggiare il centenario dell'acquisto della Louisiana, acquistata dagli Stati Uniti e venduta dai francesi nel 1803-1804.\nNel 1904 la citt\u00e0 venne scelta per ospitare i Giochi della III Olimpiade a scapito di Chicago; il CIO risolse di affidare la decisione circa la sede al presidente Theodore Roosevelt che opt\u00f2 per la citt\u00e0 del Missouri. In questo modo le due manifestazioni, la Fiera e le Olimpiadi, non si sarebbero fatte concorrenza, anzi avrebbero concentrato il pubblico e i turisti verso un'unica meta.\nThe Hill.\nA Saint Louis era presente una storica comunit\u00e0 di origine italiana, tradizionalmente insediata nel quartiere occidentale di The Hill. Contrariamente alla maggior parte delle comunit\u00e0 italoamericane degli Stati Uniti, questa non \u00e8 stata fondata da migranti meridionali, bens\u00ec settentrionali: per la precisione da lombardi, provenienti dalla provincia di Milano (per esempio dai comuni di Cuggiono, Robecchetto con Induno e Turbigo) e da quella di Cremona. A questi si aggiunsero successivamente anche italiani originari di altre regioni, come il Veneto e la Toscana. Tra i \"lombardi\" di Saint Louis, nati e/o cresciuti a The Hill, possiamo ricordare i giocatori di baseball Yogi Berra, Dino Restelli, Jim Pisoni e Joe Garagiola, il medico e personalit\u00e0 televisiva Jan Garavaglia, lo scenografo cinematografico Edward Pisoni, oltre che i calciatori Charlie Colombo, Robert Annis, Frank Borghi e Gino Pariani (membri della nazionale di calcio americana durante il Mondiale del 1950). Tracce della presenza settentrionale si possono trovare anche nella locale chiesa parrocchiale, intitolata a Sant'Ambrogio e costruita in stile neoromanico lombardo.\nTra gli altri italoamericani di Saint Louis, non necessariamente di origine lombarda, possiamo annoverare:\nOra non ci sono pi\u00f9 italiani nel quartiere di The Hill.\nMonumenti.\nIl Jefferson National Expansion Memorial \u00e8 composto dell'Arco della Porta (\"Gateway Arch\"), il Museo dell'Espansione a Occidente (\"Museum of Westward Expansion\", sotto l'Arco) e l'Antico Tribunale di Giustizia (\"Old Courthouse\").\nIl Gateway Arch \u00e8 il simbolo della citt\u00e0: costruito tra il febbraio del 1963 e l'ottobre del 1965 in prossimit\u00e0 del luogo da cui part\u00ec la spedizione di Lewis e Clark, simboleggia la Porta dell'Ovest. Si trova sulle rive del Mississippi ed \u00e8 alto 192 metri. I turisti possono accedere alla sommit\u00e0 per godere di una visione panoramica della citt\u00e0. \u00c8 stato progettato dall'architetto finlandese Eero Saarinen.\nSaint Louis possiede diversi parchi. Quello pi\u00f9 frequentato e pi\u00f9 grande \u00e8 Forest Park, \u00e8 possibile arrivare al parco scendendo alla fermata metro che prende il suo nome. All'interno di questo parco \u00e8 situato il Missouri History Museum e lo zoo. La maggior parte delle sale del museo, che ospitano la collezione permanente, sono gratuite, sono invece a pagamento quelle che ospitano esposizioni temporanee. Lo zoo \u00e8 ad ingresso gratuito.\nDa ricordare anche la cattedrale, situata al 4431 di Lindell Boulevard. Vanta uno straordinario e maestoso apparato di mosaici che sembra essere il pi\u00f9 grande negli Stati Uniti.\nCultura.\nMedia.\nIl maggiore quotidiano della citt\u00e0 \u00e8 il \"St. Louis Post-Dispatch\", fondato da Joseph Pulitzer nel 1878 dalla fusione del Saint Louis Evening Post e del Saint Louis Dispatch.\nMusei.\nIl museo contiene circa opere: arte afro-americana; arte africana; arte americana; arte contemporanea; arte decorativa e \"design\"; arte europea dal 1800; arte islamica; arte moderna; fotografia; arte precolombiana e indiana-americana; disegni e stampe; ecc.\nIl museo organizza programmi educativi per la famiglia, alcuni gratuiti altri a pagamento. Il museo non ha un costo d'entrata, vi sono solo alcune stanze che ospitano opere in transito, queste risultano a pagamento.\nComunit\u00e0 italiana di St Louis.\nLa comunit\u00e0 italiana di St Louis, fondata da Michael Cross nel 2017, \u00e8 un'associazione riconosciuta come il principale punto di riferimento non istituzionale per gli italiani a St Louis e per coloro che vogliono conoscere l'Italia contemporanea. Promuovono attivit\u00e0 culturali, sportive, e artistiche in lingua italiana e sono l'unica comunit\u00e0 della regione di che rappresenta gli italiani ed i loro bisogni. La comunit\u00e0 ha un club, \"Italiano per piacere\" che promuove la lingua italiana attivamente attraverso eventi culturali, lezioni ai bambini ed altre attivit\u00e0 dedicate alle persone di tutte le et\u00e0.\nSport.\nSaint Louis \u00e8 rappresentata in due delle quattro principali leghe professionistiche statunitensi:\nAltra franchigia statale afferente alle altre leghe sportive professionistiche sono:\nDal 1955 al 1968 Saint Louis ha ospitato la squadra di pallacanestro dei Saint Louis Hawks, (oggi Atlanta Hawks), vincitrice nel 1958 del campionato NBA. Dal 1960 al 1987 ha inoltre ospitato la squadra di football americano dei Saint Louis Cardinals (oggi Arizona Cardinals), e dal 1995 al 2015 I Saint Louis Rams, (oggi i Los Angeles Rams).\nNel 1904 a Saint Louis si svolse la terza edizione dei Giochi olimpici moderni; stanti le difficolt\u00e0 e i costi che all'epoca comportava una trasferta transoceanica, l'edizione vide la partecipazione di pochissimi atleti europei e fu conseguentemente dominata dagli atleti statunitensi che conquistarono ben 77 medaglie d'oro su 95, seguiti da Germania, Cuba e Canada con 4 ori ciascuna. L'organizzazione fu peraltro caotica ed approssimativa, con molte manifestazioni ai limiti dell'antisportivit\u00e0.\nNel 2011, la squadra di baseball della citt\u00e0 di Saint Louis, i Cardinals, ha vinto la World Series per l'undicesima volta.\nSaint Louis \u00e8 luogo di nascita dei cestisti: Jayson Tatum dei Boston Celtics e di Bradley Beal dei Washington Wizards.\nGrazie all'impegno del filantropo Rex Sinquefield, la citt\u00e0 \u00e8 divenuta sede di importanti eventi scacchistici quali la Sinquefield Cup e il Saint Louis Rapid &amp; Blitz (parte del Grand Chess Tour). Dal 2010 ospita anche la World Chess Hall of Fame. La citt\u00e0 \u00e8 stata definita la \"capitale degli scacchi statunitensi\".\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Lambert-St. Louis.\nLa rete tranviaria denominata MetroLink si estende per e dispone di due linee: blu (Shrewsbury Lansdowne-Farwiew Heights) e rossa (Lambert Airport-Shilo Schot).\nAmministrazione.\nGemellaggi.\nSaint Louis \u00e8 gemellata con:"}
{"id": "245144", "revid": "1776051", "url": "https://it.wikipedia.org/wiki?curid=245144", "title": "Le Gl\u00e8be", "text": "Le Gl\u00e8be (toponimo francese) \u00e8 stato un comune svizzero del Canton Friburgo, nel distretto della Sarine.\nStoria.\nIl comune di Le Gl\u00e8be \u00e8 stato istituito il 1\u00ba gennaio 2003 con la fusione dei comuni soppressi di Estavayer-le-Gibloux, Rueyres-Saint-Laurent, Villarlod e Villarsel-le-Gibloux; il 1\u00ba gennaio 2016 \u00e8 stato accorpato agli altri comuni soppressi di Corpataux-Magnedens, Farvagny, Rossens e Vuisternens-en-Ogoz per formare il nuovo comune di Gibloux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "245146", "revid": "287204", "url": "https://it.wikipedia.org/wiki?curid=245146", "title": "Vuisternens", "text": ""}
{"id": "245148", "revid": "1776051", "url": "https://it.wikipedia.org/wiki?curid=245148", "title": "Vuisternens-en-Ogoz", "text": "Vuisternens-en-Ogoz (informalmente anche Vuisternens-devant-Pont, toponimo francese; in tedesco \"Welschwinterlingen\", desueto) \u00e8 una frazione di 975 abitanti del comune svizzero di Gibloux, nel Canton Friburgo (distretto della Sarine).\nStoria.\nGi\u00e0 comune autonomo che si estendeva per 6,24\u00a0km\u00b2 e che comprendeva anche la frazione di Bouleyres, il 1\u00ba gennaio 2016 \u00e8 stato accorpato agli altri comuni soppressi Corpataux-Magnedens, Farvagny, Le Gl\u00e8be e Rossens per formare il nuovo comune di Gibloux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nPresso Vuisternens-en-Ogoz, sul monte Gibloux, dal 1969 sorge la stazione sciistica di Vuisternaz.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "245157", "revid": "1305772", "url": "https://it.wikipedia.org/wiki?curid=245157", "title": "Boxer", "text": ""}
{"id": "245160", "revid": "123725898", "url": "https://it.wikipedia.org/wiki?curid=245160", "title": "Richard Addinsell", "text": "Breve biografia.\nDopo aver studiato per 18 mesi Legge ad Oxford all'Hertford College, Addinsell cambi\u00f2 e frequent\u00f2 il Royal College of Music dal 1925, continuando in seguito la sua formazione musicale a Berlino, Vienna e negli Stati Uniti.\nIl suo capolavoro.\nIl \"Concerto di Varsavia\" (\"Warsaw Concerto\") \u00e8 stato scritto in origine per un film drammatico del 1941, \"Dangerous Moonlight\" sottotitolato \"Suicide Squadron\"; \u00e8 un film di guerra del regista britannico Brian Desmond Hurst. Il brano per pianoforte ed orchestra \u00e8 tuttora un pezzo molto popolare. Il regista voleva della musica nello stile di Sergei Rachmaninoff ma non riusc\u00ec a convincere il compositore russo a scrivere le musiche. Fu quindi Addinsell che venne incaricato di scriverle e ne fece un capolavoro conosciuto da tutti."}
{"id": "245169", "revid": "394", "url": "https://it.wikipedia.org/wiki?curid=245169", "title": "Baltimora", "text": "Baltimora (: ; in inglese \"Baltimore\") \u00e8 una citt\u00e0 degli Stati Uniti d'America, nello Stato del Maryland. Amministrativamente si tratta di una \"citt\u00e0 indipendente\", non afferente, cio\u00e8, ad alcuna contea, ma soggetta all'autorit\u00e0 amministrativa dello Stato. \u00c8 la pi\u00f9 grande citt\u00e0 del Maryland e prende il nome da C\u00e6cilius Calvert, secondo barone di Baltimore, fondatore e primo governatore della Colonia del Maryland.\nNella citt\u00e0 di Baltimora ha sede il campus della Johns Hopkins University e il relativo ospedale, il Johns Hopkins Hospital. Entrambi gli istituti furono i primi degli USA ad essere finalizzati alla ricerca.\nSecondo il censimento del 2018 la popolazione della citt\u00e0 contava residenti, mentre l'area metropolitana di Baltimora-Washington arriva a abitanti. Baltimora \u00e8 anche il pi\u00f9 importante porto degli Stati Uniti.\nGeografia fisica.\nTerritorio.\nBaltimora \u00e8 situata nel centro-nord dello Stato, sul fiume Patapsco, non lontano dalla baia di Chesapeake. Il municipio della citt\u00e0 sorge a circa (34 piedi), con elevazioni del territorio che vanno da 3 a 30 metri circa al margine occidentale. La citt\u00e0 ha un'area totale di , di terra ed i restanti di acque interne.\nLa citt\u00e0 \u00e8 divisa in nove regioni geografiche (Northern, Northwestern, Northeastern, Western, Central, Eastern, Southern, Southwestern, and Southeastern) tutti pattugliati da un rispettivo distretto del dipartimento di polizia di Baltimora. Per la gente del posto, comunque, \u00e8 normale dividere semplicemente est ed ovest usando Charles Street come linea di separazione.\nClima.\nIl clima di Baltimora si classifica come umido subtropicale, secondo la Classificazione K\u00f6ppen, con moderate influenze dalla vicinanza all'oceano. L'estate \u00e8 relativamente calda ed umida, invece l'inverno \u00e8 freddo ed umido. Le stagioni sono per\u00f2 meno estreme di quelle di citt\u00e0 alla stessa latitudine come ad esempio Denver o Kansas City. Luglio \u00e8 tipicamente il mese pi\u00f9 caldo, con una temperatura massima di ed una minima di . L'estate \u00e8 inoltre la stagione con maggiore umidit\u00e0, sono frequenti i temporali pomeridiani. Il record di temperatura massima si \u00e8 toccato nel 2012, con ; la minima invece \u00e8 stata raggiunta nel 1934 con . Raramente si toccano temperature inferiori ai o superiori ai . Come accade in molte citt\u00e0 della East Coast, le precipitazioni sono diffuse durante tutto l'anno, con una media mensile di . Le precipitazioni nevose sono moderate, con una media annuale di circa di neve. Nei sobborghi a nordovest il clima assume caratteristiche continentali, le precipitazione nevose aumentano e le temperature minime si abbassano. I monti Appalachi proteggono il Maryland centrale da molti dei venti nordici e la Delmarva Peninsula ripara la citt\u00e0 dalle tempeste tropicali che affliggono la costa.\nStoria.\nSe fu nel 1706 che la Colonia del Maryland decise di installare nella baia di Chesapeake un porto col nome di C\u00e6cilius Calvert, Baltimora fu fondata solo nel 1729, e nella seconda met\u00e0 del secolo crebbe abbastanza rapidamente sfruttando la sua posizione geografica ideale come porto commerciale, tanto che nel 1797 venne dichiarata citt\u00e0 con una propria amministrazione comunale e un territorio ampliato incorporando i villaggi vicini. Durante la guerra contro gli inglesi del 1812 il Fort McHenry venne assediato dalle truppe inglesi che avevano gi\u00e0 fatto capitolare la citt\u00e0 di Washington. La battaglia, che prende il nome di \"Battaglia di Baltimora\", termin\u00f2 con la vittoria delle forze americane. La battaglia \u00e8 ancora oggi ricordata con il famoso monumento \"Battle Monument\".\nNel 1851 la citt\u00e0 ottenne l'indipendenza staccandosi dalla contea alla quale apparteneva. Nel 1789 papa Pio VI nomina Padre John Carroll come primo vescovo cattolico degli Stati Uniti, dell'Arcidiocesi di Baltimora.\nAll'inizio della guerra di secessione americana fu teatro dei disordini di Baltimora.\nIl 7 febbraio 1904 uno spaventoso incendio devast\u00f2 il centro della citt\u00e0 per 30 ore. Alla fine i vigili del fuoco, per circoscrivere i danni, furono costretti ad abbattere diverse costruzioni. I danni furono ingenti. Si calcola che oltre edifici andarono completamente distrutti.\nDopo la seconda guerra mondiale il boom economico e la ricchezza della popolazione port\u00f2 moltissimi esponenti della classe media a lasciare il centro ed a trasferirsi in pi\u00f9 comode abitazioni della periferia. Questo movimento port\u00f2 ben presto il centro ad essere territorio di teppisti e delinquenti. Il problema raggiunse dimensioni preoccupanti fino a quando nel 1971 la municipalit\u00e0 decise di intraprendere un ambizioso piano di ammodernamento del centro. Vennero costruiti centri culturali, musei ed anche l'assetto urbanistico mut\u00f2 lentamente ma costantemente. Oggi il centro di Baltimora \u00e8 meta di numerosi turisti e la delinquenza \u00e8 decisamente diminuita, riportandosi ai livelli delle altre citt\u00e0 statunitensi.\nTra i principali monumenti che testimoniano il passato della citt\u00e0 si ricordano la Colonna di Washington e soprattutto la Cattedrale cattolica, la pi\u00f9 antica degli Stati Uniti e sede dell'Arcidiocesi di Baltimora.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Baltimora-Washington. La citt\u00e0 \u00e8 dotata di una linea metropolitana, di una rete tranviaria e di un servizio ferroviario suburbano in partenza dalla Penn Station, denominato Maryland Area Regional Commuter.\nPorto.\nIl porto di Baltimora fu fondato nel 1706, prima della citt\u00e0 stessa, e veniva utilizzato per gli scambi commerciali, in particolare tabacco, con l'Inghilterra.\nCultura.\nQuartieri.\nMalgrado la fama negativa causata dall'elevato numero di crimini, Baltimora mantiene comunque una distintiva cultura locale. Essendo una citt\u00e0 portuale, \u00e8 stata spesso riconosciuta come citt\u00e0 di quartieri, con differenti distretti tradizionalmente occupati da distinti gruppi etnici. \nOggi sono pi\u00f9 notevoli le tre aree lungo il porto: Inner Harbor, frequentata da turisti per via di hotel, musei e negozi; Fells Point, una volta punto di intrattenimento per i marinai, ora rinnovato e Little Italy, collocata in mezzo alle altre due, dov'era basata la comunit\u00e0 italoamericana e in cui crebbe la portavoce del Congresso degli Stati Uniti Nancy Pelosi. Pi\u00f9 all'interno, si trova Mount Vernon, il tradizionale centro culturale ed artistico della citt\u00e0. \nIl tradizionale accento locale \u00e8 stato a lungo notato e celebrato come \"Baltimorese\" o \"Bawlmorese\".\nCrimine.\nMorgan Quitno classifica Baltimora come la sesta citt\u00e0 pi\u00f9 pericolosa degli Stati Uniti. La citt\u00e0 \u00e8 seconda solo a Detroit tra i centri con pi\u00f9 di abitanti. Secondo le statistiche, pur se gli omicidi sono in calo, il loro numero rimane comunque sette volte maggiore della media nazionale.\nSport.\nBaltimora ha due squadre professionistiche nei maggiori sport:\nAmministrazione.\nGemellaggi.\nBaltimora \u00e8 gemellata con:"}
{"id": "245172", "revid": "125689934", "url": "https://it.wikipedia.org/wiki?curid=245172", "title": "Providence", "text": "Providence \u00e8 una citt\u00e0 degli Stati Uniti d'America, capitale dello Stato del Rhode Island. Secondo il censimento del 2010 ha una popolazione di residenti, mentre nel 2007 la stima dell'United States Census Bureau ha rilevato un numero di abitanti pari a .\n\u00c8 capoluogo della contea di Providence ed \u00e8 la terza citt\u00e0 della Nuova Inghilterra in ordine di grandezza dopo Boston e Worcester. La citt\u00e0 \u00e8 stata chiamata Providence da Roger Williams in onore della \"Provvidenza misericordiosa di Dio\" (\"God's merciful Providence\"), quando trov\u00f2 questo luogo dopo essere stato cacciato dai Puritani del Massachusetts. Il nome ufficiale dello Stato include il nome della citt\u00e0, \"Rhode Island and Providence Plantations\". \u00c8 stata una delle prime citt\u00e0 industriali degli Stati Uniti ed era nota per la lavorazione dell'argento e dei gioielli. Oggi Providence \u00e8 il centro economico, culturale e politico del Rhode Island.\nGeografia fisica.\nL'area urbana si estende su quadrati, il 10% dei quali \u00e8 costituito da acqua. Il fiume Providence, attraversando la citt\u00e0 omonima alla confluenza del Moshassuck e del Woonasquatucket, sfocia nella baia di Narragansett. Lungo le anse pi\u00f9 interne al centro della citt\u00e0 \u00e8 stato costruito il Waterplace Park, con ponti pedonali e giochi d'acqua, centro e simbolo di Providence. La citt\u00e0 viene paragonata a Roma per estendersi anch'essa su sette colli: \"Constitution Hill\", vicino al centro, \"College Hill\", ad est del fiume, \"Federal Hill\", ad ovest del centro, \u00e8 il pi\u00f9 grande distretto italiano del New England al di fuori del Massachusetts, \"Hill Tockwotten\", a Fox Point, \"Smith Hill\", dove si trova la Rhode Island State House, \"Christian Hill\", a Hoyle Square con l'incrocio tra le vie Cranston e Westminster, e \"Weybosset Hill\", all'estremit\u00e0 inferiore di Weybosset Street, livellato nei primi anni del 1880.\nStoria.\nUna prima colonia fu fondata nel giugno 1636 da Roger Williams, in esilio dal Massachusetts, come una delle Tredici Colonie originali, nell'area gi\u00e0 della trib\u00f9 indiana dei Pokanoket. La citt\u00e0 divenne meta di perseguitati religiosi, criminali e contrabbandieri, in cerca di una terra sicura, che ne rallentarono lo sviluppo a causa di una serie di conflitti interni. Nella guerra d'indipendenza americana, Providence fu al centro dello sbarco francese di Newport, in funzione antibritannica, guidato dal Conte de Rochambeau. Dopo la guerra, la citt\u00e0 era la nona del paese con abitanti. L'economia si svilupp\u00f2 con i commerci marittimi e terrestri, l'artigianato e l'industria. Approdo di numerosi immigrati, la citt\u00e0 aument\u00f2 notevolmente la popolazione, arrivando nel 1831 a , mentre nel 1865 e nel 1900. La Grande Depressione colp\u00ec duramente la citt\u00e0, in particolare le numerose industrie tessili. Inoltre nel 1938 l'uragano del New England inond\u00f2 la citt\u00e0. Nei trent'anni successivi alla seconda guerra mondiale, si verific\u00f2 un calo demografico del 38%. La citt\u00e0 divenne un centro della criminalit\u00e0 organizzata, capitanata dal boss mafioso Raymond LS Patriarca.\nIl \"Rinascimento\" di Providence ha avuto inizio nel 1970, e dal 1975 fino al 1982, con l'investimento di 606 milioni di dollari di fondi comunitari, nazionali e locali per lo sviluppo. Nel 1990, il sindaco Vincenzo Cianci Jr ha spinto per l'ulteriore rilancio economico e culturale della citt\u00e0, con la valorizzazione dei fiumi naturali della citt\u00e0 con parchi e aree pedonali, il trasferimento di una gran parte sotterranea della ferrovia, la creazione del Waterplace Park e delle passeggiate lungo le rive del fiume, e la costruzione di centri commerciali e finanziari. Seguirono nuovi investimenti all'interno della citt\u00e0, con i progetti di condomini e numerosi alberghi, e un nuovo grattacielo di uffici. Nonostante ci\u00f2, la povert\u00e0 rimane un problema radicato come nella maggior parte delle citt\u00e0 post-industriali del New England. Circa il 22% della popolazione vive al di sotto della soglia di povert\u00e0. I recenti aumenti dei valori immobiliari hanno aggravato ulteriormente i problemi per quelli con livelli di reddito marginali. Va inoltre ricordato che Providence ha avuto il pi\u00f9 alto aumento della media dei prezzi delle abitazioni di tutte le citt\u00e0 degli Stati Uniti dal 2004 al 2005.\nMonumenti e luoghi d'interesse.\nArchitetture religiose.\nL'edificio sacro pi\u00f9 importante sotto l'aspetto storico, artistico e culturale \u00e8 la First Baptist Church in America, prima chiesa battista d'America, fondata nel 1638 dal calvinista Roger Williams. L'edificio attuale fu costruito nel 1775 nell'East Side, primo caso di tempio battista con campanile. Oggi la comunit\u00e0 organizza concerti e conferenze di grande prestigio.\nTra gli altri edifici religiosi, vanno ricordati:\nArchitetture civili.\nA Providence rimangono ancora oggi diverse testimonianze architettoniche del passato, tra cui:\nGeografia antropica.\nUrbanistica.\nIl centro cittadino \u00e8, come molte altre citt\u00e0 della costa atlantica fondate prima dell'avvento dell'automobile, molto compatto. Per questo Providence \u00e8 l'ottava citt\u00e0 del Paese per percentuale di pendolari che vanno al lavoro a piedi. Le strade pi\u00f9 antiche sono irregolari e si irradiano dai luoghi tradizionalmente pi\u00f9 importanti (come la Piazza del Mercato) senza seguire un preciso schema logico. Il centro conserva ancora edifici ottocenteschi di stile vittoriano, mentre il quartiere pi\u00f9 recente \u00e8 il Capitol Center, con condomini, parchi e centri commerciali e finanziari.\nTra gli edifici pi\u00f9 importanti si ricorda il Bank of America Building (), in stile Art d\u00e9co, l'One Financial Plaza, il 50 Kennedy Plaza, la Textron Tower ed il Westminster Arcade, centro commerciale pi\u00f9 antico degli Stati Uniti. A sud del centro si trovano il porto e il lungomare con locali e centri di vela. Diversi edifici industriali abbandonati sono stati ultimamente ristrutturati come appartamenti e negozi. A nord est c'\u00e8 la zona residenziale con casette a schiera unifamiliari, mentre a ovest, oltre l'I195, si trovano i quartieri del Federal Hill e del West End.\nSuddivisioni amministrative.\nProvidence \u00e8 suddivisa in 25 quartieri ufficiali, anche se questi possono essere spesso raggruppati e denominati collettivamente:\nSport.\nProvidence attualmente non ha nessuna squadra militante nelle leghe professionistiche maggiori. Nell'hockey su ghiaccio vi sono i Providence Bruins, farm team dei Boston Bruins che milita nella American Hockey League. Le squadre atletiche delle due prestigiose universit\u00e0 cittadine, la Brown University e il Providence College, partecipano ai campionati NCAA."}
{"id": "245187", "revid": "1001457", "url": "https://it.wikipedia.org/wiki?curid=245187", "title": "The Wedding Planner", "text": ""}
{"id": "245193", "revid": "1982", "url": "https://it.wikipedia.org/wiki?curid=245193", "title": "Cola di Rienzo", "text": "Biografia.\nGli inizi.\nEra nato nel rione Regola, figlio di un taverniere e di una Maddalena \u00abla quale visse de lavare panni e acqua portare\u00bb, in una casa davanti a Ponte Rotto, \u00abcanto fiume, fra li mulinari\u00bb (i mulini sul Tevere hanno funzionato fino alla costruzione dei muraglioni del Tevere), dunque di condizione assai modesta. Pasquale Adinolfi tuttavia nella descrizione del Rione Arenula fornisce maggiori dettagli sul luogo di origine del tribuno posto presso il Monte dei Cenci, il Tempio dei Giudei, i molini e il Tevere.\nLuigi Torelli, nei suoi \"Secoli agostiniani\" (Bologna, 1659-1686), lo cita come \"Nicola di Lorenzo, detto per\u00f2 volgarmente Cola di Renzo di Casa Gabrini, come vuole il Bovio\".\nSi mostr\u00f2 fin da giovanissimo, oltre che di bell'aspetto, d'intelligenza assai vivace, e appassionato dell'antichit\u00e0 in mezzo ai cui ruderi viveva: \u00abTutta d\u00ece se speculava nelli intagli de marmo li quali iaccio intorno a Roma. Non era aitri che esso, che sapessi leiere li antiqui pataffi. Tutte scritture antiche vulgarizzava. Queste figure de marmo iustamente interpretava\u00bb. Morta la madre, fu trasferito a pochi chilometri da Roma, ad Anagni, presso dei parenti contadini, dove oltre allo svolgimento della pratica agricola, pot\u00e9 dedicarsi allo studio delle lettere e del latino. Visse ad Anagni per 13 anni, da quando aveva sette anni fino ai venti anni. Fece ritorno a Roma in seguito alla morte del padre.\nOttimo oratore, divenne notaio, e in questa veste fu mandato ad Avignone alla corte papale come ambasciatore del governo popolare di Roma, detto dei \u00abTredici buoni uomini\u00bb, presso papa Clemente VI.\nIl papa lo apprezz\u00f2 molto ed egli colse l'occasione di questa familiarit\u00e0 per lamentare i soprusi dei baroni romani (\u00ablli baroni de Roma so derobatori de strada: essi consiento li omicidii, le robbarie, li adulterii, onne male; essi voco che la loro citate iaccia desolata.\u00bb), attirandosi cos\u00ec le ire del cardinale Giovanni Colonna.\nTorn\u00f2 tuttavia a Roma nel 1344 con l'incarico di notaio della \"Camera Apostolica\", istituzione dello Stato pontificio che attraverso i suoi componenti - camerlengo, tesoriere, commissario, chierici di camera e altri - amministrava le finanze e osservava le competenze legislative e giudiziarie.\nLa campagna mediatica: gli affreschi.\nOra aveva diritto di parlare pubblicamente nel palazzo senatorio, e cominci\u00f2 con l'ammonire \u00abli officiali e li rettori che dovessino provvedere allo buono stato della citate\u00bb.\nPer farsi comprendere anche dai ceti pi\u00f9 poveri della citt\u00e0, fece dipingere sul Campidoglio, v\u00f2lto verso il mercato in modo che tutti lo vedessero, un grande affresco dove si vedeva un mare tempestoso: in mezzo c'era Roma, dolente e vestita a lutto, e circondata da altre donne gi\u00e0 morte che rappresentavano le antiche citt\u00e0 potenti e cadute: Babilonia, Cartagine, Troia, Gerusalemme. A sinistra, su due isolette, l'Italia e le virt\u00f9 cardinali, tristi e spaventate. A destra, su un'altra isoletta, la Fede cristiana che pregava: \u00abO summo patre, duca e signor mio, se Roma p\u00e8re dove starraio io?\u00bb. A minacciarla, sullo stesso lato, vari piani di animali: leoni, lupi e orsi a rappresentare i baroni; cani, porci e caprioli a rappresentare i loro clienti; pecoroni, dragoni e volpi a rappresentare i popolari intenti, all'ombra dei precedenti, ai propri affari ingiusti.\nA beneficio di chi sapeva leggere, tutte le figure avevano il loro cartiglio, a mo' di fumetto moderno. Il popolo, riferisce il cronista, guardava e stupiva.\nIn Laterano ritrov\u00f2 poi, utilizzata come tavola d'altare, la \"lex de imperio Vespasiani\", nella quale il Senato romano investiva Vespasiano del potere imperiale. Cola la pubblic\u00f2 installandola al centro di un altro affresco che rappresentava il Senato romano e convocando in Laterano una grande assemblea dei potenti di Roma, a cui la lesse, intendendo con ci\u00f2 sostenere che dovevano essere i romani a conferire il potere all'imperatore.\nIl successivo exploit iconografico fu un terzo affresco fatto eseguire nella chiesa di Sant'Angelo in Pescheria, dove erano rappresentati sulla sinistra una gran fiamma quasi infernale nella quale ardevano nobili e popolari, e Roma nella figura di una vecchia donna che cercava di scampare al fuoco. Sulla destra, in cima all'altissimo campanile di una chiesa da cui usciva l'Agnello, stavano San Pietro e San Paolo che invocavano salvezza \u00aballa albergatrice nostra\u00bb. Una colomba portava una corona di mortella e la passava ad un uccellino assai piccolo per mandarla, in segno di salvezza, all'antica donna.\nL'ascesa al Campidoglio.\nLa citt\u00e0 pativa intanto, da molto tempo, grandi violenze e miserie:\nI ragionamenti di Cola sul bisogno di sollevare la citt\u00e0 dalla prepotenza dei baroni e dalla miseria che ne nasceva fecero breccia in un gruppo di cittadini che si erano riuniti a discutere con lui in un monastero sull'Aventino, forse Sant'Alessio. Lo stesso vicario del papa consentiva. Alla fine di aprile del 1347 Cola di Rienzo sal\u00ec al Campidoglio con un centinaio di uomini di scorta, preceduto da tre gonfaloni che rappresentavano:\nIl popolo and\u00f2 ad ascoltare, e Cola proclam\u00f2 i suoi \"ordinamenti dello buono stato\".\nIl programma dell'ordinamento cittadino.\nL'obiettivo di Cola era fare anche di Roma, nonostante fosse sede del papa e teoricamente anche dell'imperatore, un Comune dotato di propri ordinamenti e risorse, governato da rappresentanti del popolo di Roma, animato dalla memoria della sua grandezza.\nGli \"ordinamenti\" prevedevano quindi un sistema di regole finalizzato a:\nQuesto programma di governo era l'esatto contrario di quanto concretamente accadeva, ed entusiasm\u00f2 il popolo, che confer\u00ec a Cola la signoria del comune (associandogli tuttavia il rappresentante del papa).\nIl conflitto con i baroni.\nLa prima reazione dei baroni fu rabbiosa: Stefano Colonna, che l'editto di Cola aveva sorpreso a Corneto, torn\u00f2 precipitosamente a Roma a stracciarlo pubblicamente proclamando \u00abio lo farraio iettare dalle finiestre de Campituoglio!\u00bb.\nIl popolo per\u00f2, richiamato dalle campane a stormo, intervenne con furore e mise in fuga il Colonna, e anzi, il giorno dopo Cola comand\u00f2 che i baroni si ritirassero nei loro castelli fuori citt\u00e0 abbandonando i ponti che occupavano, e cos\u00ec fu fatto. Dopodich\u00e9, Cola fece giustizia sommaria dei loro uomini trovati in citt\u00e0 e che si erano resi protagonisti di violenza, facendosi poi nominare \u00abTribuno del popolo romano\u00bb (l'altro era il vicario papale).\nI baroni tentarono allora di organizzare una congiura contro il tribuno ma, rissosi e competitivi com'erano, non riuscirono ad accordarsi neppure contro il nemico comune.\nForse preoccupati per la piega presa dalla situazione, ma soprattutto convinti, ognuno, di poter avere personalmente ragione di Cola in danno dei propri pari, vennero invece, uno per volta, ad arrenderglisi, accettando di giurare sul Vangelo fedelt\u00e0 al Tribuno e ai Romani.\nPer primo arriv\u00f2 Stefano Colonna, poi Rinaldo Orsini, poi Giovanni Colonna, poi gli Orsini di Monte Giordano, e infine anche Francesco Savelli, nel cui territorio Cola era nato, e al quale doveva quindi particolare soggezione.\nLa rinascita della citt\u00e0.\nCominci\u00f2 allora un breve periodo in cui sembr\u00f2 che Roma, partendo dalla memoria dell'antica grandezza, potesse sviluppare una civilt\u00e0 comunale: le classi che allora rappresentavano la modernit\u00e0 e altrove conducevano le citt\u00e0 fuori dal Medioevo - giudici, notai, mercanti - vennero a giurare fedelt\u00e0 al nuovo Comune; in Campidoglio si amministrava una giustizia equa, severa contro i baroni ma anche contro i popolani che avessero approfittato del proprio ufficio; i vessatori fuggivano dalla citt\u00e0.\nL'Anonimo romano ne riferisce, nella sua \"Cronica\" scritta poco dopo i fatti, con commosso entusiasmo:\nTutta Roma, compresa la maggior parte dei nobili, mostrava a Cola grande rispetto e attaccamento e pagava al Comune senza protestare i tributi prima prelevati dai signori feudali. Non mancarono guerre, ai pochi che non volevano assoggettarsi come il signore di Viterbo, con i quali Cola, forte della propria armata e della propria fama, concluse una pace equa. Cola intraprese anche una sua politica estera, mandando messi per l'Italia a citt\u00e0 e nobili, all'Imperatore e al Papa, ad annunciare la nuova Roma. I messi venivano onorati ed assai bene accolti, ambascerie arrivavano da tutta l'Italia centrale e fino da Venezia, da Milano e dalla Puglia, e c'era chi veniva a Roma a chiedergli giustizia fin da Perugia e dalla Toscana.\nLa caduta.\nPoi l'incantesimo si ruppe: in Cola il sentimento della grandezza, di Roma e sua propria, cominci\u00f2 a sconfinare nel delirio. Si proclam\u00f2 cavaliere, nel battistero di San Giovanni, tra grandi festeggiamenti e proclamazioni (che cominciavano a suscitare resistenze e mormorii). Poi, in Campidoglio, fece arrestare i Colonna e gli Orsini che lo avevano sostenuto minacciandoli di esecuzione. Per quella volta fu convinto a soprassedere, ma quelli ripararono nei loro castelli e i Colonna da Marino cominciarono a fare scorrerie contro Roma.\nCola prima devast\u00f2 le loro terre, poi li sconfisse nella battaglia di Porta San Lorenzo (20 novembre 1347). Ma intanto la sua mente svaniva: si convert\u00ec in tiranno, si abbandon\u00f2 al lusso e alla gola e \"spesso non faceva parlamento per la paura che aveva dello furore dello puopolo\". Il legato pontificio lo abbandon\u00f2, i baroni rialzarono la testa, il popolo non accorse pi\u00f9 alle scampanate. Spaventato a morte e dicendosi vittima dell'invidia (\u00abOra nello settimo mese descenno de mio dominio\u00bb), Cola si rifugi\u00f2 a Castel Sant'Angelo, mentre il legato lo dichiarava eretico e nominava nuovi senatori.\nIl ritorno e la morte ignominiosa.\nCola riusc\u00ec a fuggire da Roma, travestito da frate, rifugiandosi prima in Boemia presso il re Carlo IV (1346-1378), dove riprese la vita di studioso ed ebbe grandi onori, poi, contro l'opinione generale, decise di andare a presentarsi al papa in Avignone. Il papa era allora Innocenzo VI, che prima imprigion\u00f2 blandamente Cola, poi lo esamin\u00f2, riconobbe che non era eretico e si convinse a revocare il suo processo e a rimandarlo a Roma, con il cardinale di Spagna Egidio Albornoz, suo legato: \u00abCola de Rienzi con questo legato iess\u00eco de Avignone purgato, benedetto e assoluto\u00bb. Era il 24 settembre 1353.\nDurante il viaggio verso Roma fu fatto segno a grandi manifestazioni di meraviglia per essere scampato e, almeno a parole, di consenso politico. Ma il potere chiede denaro. A Perugia il legato non sbors\u00f2 uno scudo, ma nomin\u00f2 Cola senatore e lo autorizz\u00f2 a rientrare a Roma. Cola riusc\u00ec con qualche fatica a farsi finanziare il viaggio e una compagnia di qualche centinaio di armati, fra mercenari tedeschi e cittadini di Perugia, da Arimbaldo de Narba, perugino, che aveva convinto di poter diventare, con lui, signore di Roma (\"lo fantastico piace allo fantastico\", chiosa l'Anonimo).\nArrivato a Roma, il popolo gli usc\u00ec incontro con grande cordialit\u00e0, mentre \u00abli potienti stavano alla guattata\u00bb, e lo accompagn\u00f2 festoso da porta Castello fino al Campidoglio, ascolt\u00f2 entusiasta il suo discorso - tuttavia alla fine delle cerimonie di rientro \u00abnon fu chi li proferissi uno povero magnare.\u00bb Presto per\u00f2 si vide che l'uomo, pur mantenendo la sua grande abilit\u00e0 oratoria, era diventato un grasso ubriacone incline a straparlare, assetato di vendetta contro chi lo aveva scacciato da Roma, traditore per giunta, giacch\u00e9 fece condannare i suoi sostenitori perugini per confiscarne i beni, e, costretto com'era a procurarsi denaro per mantenere i suoi soldati, anche esoso.\nLe nuove gabelle che infliggeva lo resero presto inviso. L'8 ottobre 1354, un suo capitano che aveva destituito sollev\u00f2 il popolo e lo condusse sul Campidoglio. L\u00e0 Cola, abbandonato da tutti i suoi, tent\u00f2 per l'ultima volta di arringare i romani, che risposero dando fuoco alle porte. Cola allora cerc\u00f2 di scampare travestendosi da popolano pezzente, alterando anche la voce. Ma fu riconosciuto dai braccialetti che non si era tolto (\u00abErano 'naorati: non pareva opera de riballo\u00bb), smascherato e condotto in una sala per essere giudicato:\n\u00abL\u00e0 addutto, fu fatto uno silenzio. Nullo uomo era ardito toccarelo\u00bb, finch\u00e9 un popolano \u00abimpuinao mano ad uno stocco e deoli nello ventre.\u00bb\nGli altri seguirono, ad infierire, ma Cola era gi\u00e0 morto. Il cadavere fu trascinato fino a San Marcello in via Lata, di fronte alle case dei Colonna, e l\u00ec lasciato appeso per due giorni e una notte. Il terzo giorno fu trascinato a Ripetta, presso il Mausoleo di Augusto, che era sempre un territorio dei Colonna, l\u00ec bruciato (commenta l'Anonimo: \u00abEra grasso. Per la moita grassezza da s\u00e9 ardeva volentieri\u00bb), e le ceneri disperse.\nL'esperimento politico di Cola fu ripreso, tra il 1357 ed il 1359, a Pavia dal frate Iacopo Bussolari, che scacci\u00f2 dalla citt\u00e0 i Beccaria, allora signori della citt\u00e0, e instaur\u00f2 un governo repubblicano adottando misure molto simili a quelle fatte da Cola a Roma. Tuttavia, nel giro di pochi anni Pavia, assediata a lungo dalle soverchianti forze viscontee, dovette arrendersi ed il governo repubblicano cess\u00f2.\nLa memoria.\nBench\u00e9 non fosse mai stato anticlericale, ma anzi avesse sempre accuratamente coltivato il sostegno papale alle proprie imprese, la figura di Cola di Rienzo fu assai cara all'immaginario risorgimentale e massone, che ne fece l'eroe antesignano di un risorgimento di Roma rimasto incompiuto. Alla sua figura il compositore Richard Wagner dedic\u00f2 l'opera lirica \"Rienzi, l'ultimo dei tribuni\".\nA lui furono dedicate nel 1872 una lapide nei pressi della casa di nascita a San Bartolomeo dei Vaccinari, e nel 1887 un monumento sulla Cordonata del Campidoglio, il cui basamento, formato da un insieme di frammenti architettonici di epoca romana, e importante almeno quanto la figura, rappresenta appunto il sogno di Cola di ripristino dell'antica gloria di Roma.\nGli furono inoltre intitolati nel 1889 il principale rettifilo e nel 1914 una piazza nell'allora nuovissimo rione Prati, destinato a ospitare le prestigiose abitazioni dei funzionari dello Stato umbertino. La strada, lunga circa 1,5 km, fu inaugurata nel 1911 e congiunge piazza della Libert\u00e0, sul Lungotevere, con piazza del Risorgimento, a ridosso delle mura vaticane."}
{"id": "245199", "revid": "1711941", "url": "https://it.wikipedia.org/wiki?curid=245199", "title": "Krur", "text": "Il Krur o Crur \u00e8 un gioco astratto della famiglia dei mancala giocato dalla popolazione Hassaniya che vive nell'ovest del Sahara, principalmente fra la Nigeria e la Mauritania, ma anche nel Marocco meridionale, in Algeria, nel Senegal settentrionale, nel Mali e nel Niger. Gli Hassaniya sono un misto di beduini e berberi, e parlano una lingua derivata dall'arabo, con influenze tamazight (berbere). Il Krur \u00e8 generalmente concepito come gioco per bambini. Il gioco \u00e8 molto simile, tra gli altri, al Layli Goobalay giocato in Somalia e allo Nsa Isong nigeriano.\nRegole.\nTavoliere e disposizione iniziale.\nGli Hassaniya non usano tavolieri veri e propri; le buche (2 file di 4) sono solitamente scavate nella sabbia. In ogni buca vengono inizialmente deposti 4 semi. Ogni giocatore controlla una fila di buche.\nTurno.\nAl proprio turno, il giocatore prende tutti i semi da una delle sue buche e li semina in senso antiorario.\nFine del gioco.\nQuando non rimangono pi\u00f9 semi in gioco, chi ha catturato pi\u00f9 pezzi ha vinto.\nPartite multiple.\nCome in molti giochi simili, al Krur si giocano solitamente pi\u00f9 partite consecutive. All'inizio di ogni partita, i giocatori dispongono sul proprio lato del tavoliere i semi che hanno catturato. Il perdente non sar\u00e0, in generale, in condizione di riempire tutte le buche (se gli avanzano pi\u00f9 di 2 semi, comunque, gli \u00e8 concesso riempire una buca con 2 anzich\u00e9 4 semi). Tutte le buche lasciate vuote vengono riempite con la sabbia (cancellate dal tavoliere). Se, nelle partite successive, il giocatore si trovasse ad avere nuovamente i semi necessari per riempire tali buche, esse sarebbero riaperte. Vince una sequenza di partite il giocatore che lascia l'avversario senza pezzi (e quindi senza buche)."}
{"id": "245200", "revid": "2039709", "url": "https://it.wikipedia.org/wiki?curid=245200", "title": "Dirigente", "text": "Un dirigente \u00e8 un lavoratore dipendente pubblico o privato che fa parte della direzione di un'organizzazione pubblica o privata; il termine viene spesso utilizzato come sinonimo di \"manager\". \nCaratteristiche generali.\nIn senso pi\u00f9 specifico \u00e8 il lavoratore dipendente preposto alla direzione di un'azienda o di un ente pubblico, oppure di una parte di essi, che esplica le sue funzioni con autonomia decisionale, al fine di dirigere lo svolgimento delle attivit\u00e0 e guidare persone al vertice dell'organizzazione oppure in un suo determinato ambito (funzione, stabilimento, settore, area, zona, ecc.).\nIl dirigente cos\u00ec inteso, pertanto, svolge tipicamente funzioni manageriali, anche se non tutti coloro che svolgono tali funzioni sono dirigenti (esattamente come esiste una differenza concettuale e pratica tra \"direttore\" e \"dirigente\": esistono dirigenti che non hanno alcuna funzione direttiva oppure direttori che sono quadri e non dirigenti). Inoltre non vanno confusi i dirigenti con gli amministratore di societ\u00e0 (nel caso delle societ\u00e0) in quanto figure sostanzialmente e formalmente molto diverse.\nNelle aziende strutturate o enti della pubblica amministrazione complessi, esiste una gerarchia anche tra dirigenti e, pertanto, un manager pu\u00f2 essere sottoposto ad un manager di pi\u00f9 alto livello. \u00c8 una situazione tipica delle multinazionali o comunque di organizzazioni con articolazione sul territorio oppure quando, per ragioni organizzative, esiste una struttura decisionale articolata. Invece, nella piccola-media impresa, quando esiste un dirigente, solitamente \u00e8 un capo che risponde direttamente alla propriet\u00e0.\nResponsabilit\u00e0 dirigenziale.\nCon sentenza n. 22965/2013, la Cassazione ha affermato la legittimit\u00e0 di un licenziamento per giustificato motivo soggettivo e la contestuale richiesta di risarcimento del danno patito, in conseguenza di scelte operative che si presume abbiano portato a non realizzare i risultati attesi. Si introduce una nozione di responsabilit\u00e0 verso il datore di lavoro, almeno per il livello di inquadramento dirigenziale, che non \u00e8 strettamente legata alla violazione di leggi e contratti collettivi, o di procedure e regolamenti aziendali, ma al risultato atteso della prestazione lavorativa.\nIn modo analogo, nel settore pubblico, la responsabilit\u00e0 dirigenziale \u00e8 autonoma ed aggiuntiva rispetto alle altre forme di responsabilit\u00e0 dei dipendenti pubblici. Mentre la responsabilit\u00e0 amministrativa presuppone un comportamento colposo o doloso che si discosti dalle regole giuridiche di comportamento del dipendente, la responsabilit\u00e0 dirigenziale non sorge dalla violazione di regole di comportamento ma si ricollega ai risultati prodotti dalla organizzazione cui il dirigente \u00e8 preposto (Corte dei Conti, sez. giurisdiz. per la Reg. Piemonte, n. 1192/EL/2000 del 13 aprile 2000)."}
{"id": "245208", "revid": "30610", "url": "https://it.wikipedia.org/wiki?curid=245208", "title": "Inversione sessuale", "text": "L\u2019inversione sessuale in biologia \u00e8 il fenomeno per cui un individuo di un dato sesso, ad un certo momento della sua vita, si trasforma acquistando i caratteri e le capacit\u00e0 funzionali proprie dell'altro sesso. \nTale condizione si riscontra in molte specie di pesci e in alcuni anfibi, i quali conducono una parte dell'esistenza da maschi ed un'altra da femmine, in alcuni il periodo maschile e femminile pu\u00f2 alternarsi pi\u00f9 volte.\nIn sessuologia.\nA cavallo fra il XIX e il XX secolo in sessuologia fu indicata per molti decenni con tale definizione, in base alla teoria del terzo sesso, la condizione degli individui, soprattutto transessuali ma anche omosessuali, che manifestavano desideri sessuali e a volte comportamenti esteriori tipici del sesso opposto a quello a cui appartenevano dal punto di vista biologico. Questa seconda accezione \u00e8 quella di gran lunga pi\u00f9 nota al di fuori del campo della biologia, e viene usata colloquialmente anche come insulto o come definizione denigratoria per l'omosessualit\u00e0, derivandone il termine \"invertito\" quale sinonimo pseudoscientifico di \"omosessuale\".\nQuesto uso fu proposto nel 1870 da Arrigo Tamassia come traduzione del tedesco \"kontr\u00e4re Sexualempfindung\" (reso in modo insoddisfacente fino ad allora come \"sentire sessual-contrario\") ed ebbe successo in italiano, ma fu adottato anche in francese ed inglese."}
{"id": "245211", "revid": "1522738", "url": "https://it.wikipedia.org/wiki?curid=245211", "title": "Regime (politica)", "text": "Nelle scienze politiche viene detto regime una forma di governo.\nUso scientifico.\nIl termine sotto il profilo scientifico \u00e8 dotato di \u00abpolivocit\u00e0\u00bb, in quanto evoca l'esercizio di un sistema di controllo sociale sulla popolazione.\nAlmeno in teoria, l'attribuzione di questo termine ad un certo particolare governo esistente non implica un giudizio di qualche tipo su di esso, ed infatti la maggior parte dei commentatori politici lo usa in modo \"neutro\".\nUso comune.\nIn pratica tuttavia, soprattutto a livello colloquiale ed informale, viene usato spesso come sinonimo di \"dittatura\" o \"regime dittatoriale\", a governi con una fama di essere repressivi, non democratici o illegittimi, specialmente quando la modalit\u00e0 di controllo sociale \u00e8 strettamente correlata ed identificata con una personalit\u00e0 o un gruppo politico che vi assume un ruolo dominante (ad es. \"il regime di Benito Mussolini\" o \"il regime di Franco\"), oppure ad una determinata ideologia politica (ad es. il regime nazista, fascista o comunista) oppure ad una dittatura militare. \nIn tal senso un regime si caratterizza, oltre che spesso per caratteri antidemocratici con violazioni delle libert\u00e0 civili e individuali, anche per l'autodeterminazione finalizzata alla sopravvivenza nel pi\u00f9 lungo periodo del regime stesso facendo spesso ricorso a forme di propaganda, disinformazione, demagogia e populismi, fino al caso limite di violenze repressive.\nIn questi contesti, il sintagma implica un significato di disapprovazione morale o di opposizione politica. A riprova di ci\u00f2 basta osservare come sia raro sentir parlare di un \"regime democratico\", sebbene la locuzione sia perfettamente coerente, perch\u00e9 si intende solo un \"tipo particolare di stato\", che pu\u00f2 essere democratico o anche dittatoriale, mentre per parlare di \"regime dittatoriale\" spesso si parla semplicemente di regime."}
{"id": "245217", "revid": "14691", "url": "https://it.wikipedia.org/wiki?curid=245217", "title": "Lorenzo Jovanotti", "text": ""}
{"id": "245218", "revid": "123833816", "url": "https://it.wikipedia.org/wiki?curid=245218", "title": "EVE Online", "text": "EVE Online, pubblicato nel maggio 2003 dalla CCP Games e tuttora in evoluzione, \u00e8 un MMORPG sandbox fantascientifico, interamente ambientato nello spazio e tra i pi\u00f9 longevi del genere.\nLa base del gioco.\nI prodromi.\nIn un lontano futuro l'uomo incomincer\u00e0 a viaggiare regolarmente nello spazio e a colonizzare ogni angolo della nostra galassia, la Via Lattea. La colonizzazione verr\u00e0 permessa dall'implementazione della tecnologia \"warp\" e dalla costruzione dei \"jump-gate\", i dispositivi che consentiranno di creare \"wormhole\" artificiali che permetteranno il passaggio da un punto ad un altro dell'Universo (tra loro lontanissimi) in tempi brevissimi. I \"jump-gate\" permetteranno cos\u00ec gli spostamenti da un sistema planetario ad un altro. Nel 7703 d.C., nella zona del sistema planetario di \"Canopus\", verr\u00e0 scoperto un enorme \"wormhole\" naturale comunicante con un'altra sconosciuta galassia dell'universo. Un mondo inesplorato e ricco tutto da conquistare, che potr\u00e0 dare ossigeno alla vecchia Via Lattea ormai satura e ampiamente sfruttata. Un nuovo inizio, una nuova vita. Ecco perch\u00e9 il \"wormhole\" verr\u00e0 chiamato \"EVE\". La colonizzazione inizier\u00e0 subito dopo aver verificato la stabilit\u00e0 del wormhole e continuer\u00e0 anche dopo la sua chiusura, grazie alla costruzione di due enormi \"jump-gate\" (ribattezzati \"EVE gate\") alle due estremit\u00e0, durata due secoli. \"EVE gate\" metter\u00e0 in comunicazione il sistema solare di Canopus con quello di \"New Eden\", come verr\u00e0 battezzato il primo sistema planetario al di l\u00e0 del \"wormhole naturale\". Cos\u00ec, anche dopo la chiusura del \"wormhole\" naturale, la colonizzazione proseguir\u00e0 per un'altra settantina d'anni senza problemi. Un giorno, per\u00f2, un evento sconosciuto provocher\u00e0 un fenomeno talmente disastroso da cancellare quasi tutto il sistema solare di New Eden, rendendo di fatto inutilizzabile l\"'EVE gate\": ogni nave che tenter\u00e0 di avvicinarvisi sar\u00e0 infatti distrutta da violenti fenomeni gravitazionali e magnetici. Verranno cos\u00ec tagliate le vie di comunicazione e di commercio tra le due galassie.\nI coloni si ritroveranno, cos\u00ec, soli in un mondo ancora troppo dipendente dalla galassia madre per poter sopravvivere basandosi sulle sole proprie forze. I pianeti appena colonizzati, non essendo del tutto terraformati non saranno autosufficienti e le colonie si trasformeranno rapidamente in immensi e desolati cimiteri. Un rapidissimo declino tecnologico e sociale colpir\u00e0 le varie comunit\u00e0 umane sopravvissute al disastro, portandole ad uno status semibarbarico, prive delle antiche tecnologie ormai dimenticate, e isolate nei loro pianeti, che non saranno pi\u00f9 in grado di lasciare. Passeranno millenni, cos\u00ec, in cui le varie comunit\u00e0 inizieranno da capo a svilupparsi e a progredire, anche se totalmente ignare dell'esistenza le une delle altre. Finch\u00e9 non torneranno a riconquistare la perduta capacit\u00e0 di lasciare il proprio pianeta per inoltrarsi nello spazio, tornando ad esplorarlo e a conquistarlo.\nIn tutti questi millenni, saranno cinque le principali colonie umane sopravvissute e rievolutesi, da cui discenderanno le fazioni di \"EVE\": gli \"Amarr\", i \"Caldari\", i \"Gallente\", i \"Joviani\", i \"Minmatar\". Ognuna di queste cinque razze, sar\u00e0 contraddistinta da tratti somatici, abitudini sociali, strutture politiche ben definite, dovute alle evoluzioni differenti su cui influiranno anche le condizioni ambientali dei loro pianeti di origine, avvenute nel pi\u00f9 totale isolamento. Ognuna di esse, tra varie vicissitudini, avr\u00e0 il controllo della parte dell'Universo di \"EVE\" in cui si trover\u00e0 il proprio pianeta di origine. Da esse nasceranno altre entit\u00e0 minori, cosiddette di Pirati, che prenderanno il controllo delle zone pi\u00f9 remote. Le grandi corporazioni di pirati saranno quelle degli \"Angels\", dei \"Blood Raiders\", dei \"Guristas\", dei \"Sanshas\", dei \"Serpentis\" e quella dei \"Droni\", che non sar\u00e0 una vera e propria razza umana, ma una comunit\u00e0 di automi totalmente autosufficienti. \u00c8 l'anno 23341 d.C.\nLe fazioni di \"EVE\".\n\"Amarr Empire\".\nLa colonia di origine degli Amarr, insediatasi su Athra, sar\u00e0 fondata da un gruppo di coloni Conformisti, fortemente religiosi. Dopo il disastro dello \"EVE gate\" e il passare dei millenni, quella Amarr sar\u00e0 ufficialmente la prima razza che riconquister\u00e0 la capacit\u00e0 di esplorare lo spazio, ricostruendo una tecnologia per il \"warp drive\" che consentir\u00e0 loro di iniziare una prepotente espansione nell'Universo di \"EVE\". La societ\u00e0 Amarr sar\u00e0 basata su struttura imperiale, con cinque famiglie reali da cui proverranno i vari imperatori. Fortissima sar\u00e0 la componente religiosa all'interno dell'impero, dove la religione Amarr prevarr\u00e0 il pensiero e la vita di tutte le persone. L'Imperatore, in questo contesto, assumer\u00e0 una fisionomia semi-divina. Ogni sua decisione sar\u00e0 legge indiscussa in tutti i recessi dell'Impero. L'impero Amarr, nella sua espansione, incontrer\u00e0 altre razze, che sistematicamente verranno ridotte in schiavit\u00f9, pratica ampiamente giustificata dalla religione Amarr. Tra queste quella Minmatar soffrir\u00e0 le peggiori conseguenze di questa politica. Ridimensionati dallo scontro con l'Impero Jove, che infligger\u00e0 una umiliante e catastrofica sconfitta all'Impero Amarr intenzionato a soggiogarlo, gli Amarr si troveranno pure a fronteggiare la ribellione dei Minmatar, che porter\u00e0 questi ultimi a riconquistare l'affrancamento dalla schiavit\u00f9 imponendo un'altra cocente disfatta agli Amarr. L'Impero Amarr, dopo queste due severe batoste si dedicher\u00e0 a consolidare il suo dominio interno, ricostruendo pian piano la sua potenza, il suo splendore e fronteggiando l'elefantiaca struttura burocratica minante la stabilit\u00e0 e le capacit\u00e0 di governo, soprattutto nelle regioni pi\u00f9 periferiche.\n\"Caldari State\".\nI Caldari prenderanno origine da una colonia insediatasi sul pianeta di Caldari Prime, fondata e costruita da una megacorporazione che ne inizier\u00e0 la terraformazione. Dopo il disastro dello \"EVE gate\", le colonie superstiti daranno origine a quello che sar\u00e0 lo Stato Caldari. Massima espressione del capitalismo, la sua ossatura sar\u00e0 data da diverse mega-corporazioni, a loro volta comprendenti migliaia di piccole, medie e grandi corporazioni specializzate nei pi\u00f9 svariati campi. Lo spazio dei Caldari conoscer\u00e0 il pi\u00f9 elevato tasso di sviluppo tecnologico, inferiore solamente a quello Joviano. Il tenore di vita generalmente non conoscer\u00e0 mezze misure: o di alto livello, o disumanamente misero. In ossequio alla visione capitalistica, infatti, chi non sar\u00e0 capace di adeguarsi alle regole imposte dalle varie mega-corporazioni di riferimento, verr\u00e0 inesorabilmente isolato all'interno della societ\u00e0, fino a dover scegliere tra l'esilio forzato e il suicidio come uniche alternative. Le mega-corporazioni faranno il bello e il cattivo tempo in ognuna delle loro zone di influenza, in totale indipendenza l'una dall'altra. In apparenza lo Stato Caldari apparir\u00e0 come un insieme di comunit\u00e0 indipendenti e disunite. Tuttavia, memori delle pesanti conseguenze subite a seguito della guerra contro gli odiati Gallente (i Caldari perderanno il controllo del loro pianeta originario, Caldari Prime), i Caldari promuoveranno lo sviluppo della tecnologia e delle arti militari, portandoli ad una condizione di supremazia tecnologica nel campo degli armamenti e mostrando, nonostante l'apparente divisione, la capacit\u00e0 di organizzarsi in un fronte comune nel nome dello Stato Caldari, agguerrito, coeso e temibile.\n\"Gallente Federation\".\nI gallente si evolveranno da un gruppo di colonizzatori di origine francese. Dopo il disastro dello \"EVE gate\", le colonie superstiti inizieranno la loro evoluzione verso la Federazione Gallente, costituitasi tra varie popolazioni tra loro entrate in contatto una volta ripresa l'esplorazione spaziale. La Federazione Gallente sar\u00e0 ci\u00f2 che di pi\u00f9 assimilabile ad una struttura democratica esister\u00e0 in \"EVE\". Ispirata al liberismo economico, al sistema politico della democrazia, al rispetto dei diritti fondamentali dell'uomo e delle libert\u00e0 individuali, la Federazione Gallente rappresenter\u00e0 una delle zone di \"EVE\" tra le pi\u00f9 prosperose e pacifiche, che attrarr\u00e0 anche diverse persone appartenenti alle altre razze. In assoluto i migliori nel campo dell'arte e dell'intrattenimento, i Gallente saranno famosi anche per la bellezza dei luoghi da loro abitati, ricchi di attrazioni e di meraviglie artistiche. In guerra per lungo tempo con lo Stato Caldari, si dichiareranno i campioni della libert\u00e0 all'interno dell'universo di \"EVE\".\n\"Jove Empire\".\nI Joviani costituiranno una razza misteriosa e quasi sconosciuta in \"EVE\". Poco numerosi, costituiranno tuttavia la razza in assoluto pi\u00f9 progredita tecnologicamente, indefinibilmente pi\u00f9 avanti rispetto alle altre. L'Impero Jove, infatti, sar\u00e0 il primo a risorgere dal periodo buio successivo al collasso di EVE Gate, tornando ad un altissimo livello evolutivo molto prima delle altre razze. Geloso della propria indipendenza e del proprio sapere, rester\u00e0 isolato dalle altre realt\u00e0 umane, al punto da chiudere tutti i portali comunicanti con le altre aree di \"EVE\". Tuttavia, l'uso sconsiderato e senza controllo dell'ingegneria genetica fatto dai Joviani per modificare il genoma umano in modo da migliorarne le caratteristiche, porter\u00e0 a creare modifiche genetiche permanenti nel DNA della popolazione joviana, con effetti devastanti, tra i quali il peggiore sar\u00e0 il \"Jovian Disease\", una malattia che inesorabilmente porter\u00e0 i soggetti colpiti ad un violento stato depressivo e ad una morte precoce. L'Impero Jove rester\u00e0 un'area irraggiungibile (all'interno del gioco vi sono due intere regioni non collegate alle rimanenti e la razza jove non \u00e8 tra quelle disponibili per i giocatori) e misteriosa. Pochissimi e rarissimi i visitatori che vi accederanno. L'Impero Jove terr\u00e0 costantemente sotto controllo gli altri stati con spie e sensori di ogni tipo per seguirne le mosse.\n\"Minmatar Republic\".\nI Minmatar traggono la loro origine dal sistema di Pator, pi\u00f9 precisamente dal pianeta Matar avente caratteristiche estremamente favorevoli per la vita umana. Diverse colonie insediatesi sul pianeta sopravviveranno al disastro dello \"EVE gate\" dando origine alle cosiddette sette trib\u00f9. Queste si evolveranno nei millenni, entrando in contatto tra loro e dando in seguito origine all'Impero Minmatar, esteso su diversi sistemi ricolonizzati, grazie anche al riutilizzo di antichi jump gate ritrovati e rimessi in funzione. Durante l'espansione degli Amarr, l'Impero Minamatar verr\u00e0 da questi invaso e i Minmatar si ritroveranno a subire un lungo periodo di sudditanza sotto gli invasori Amarr che li avrebbero usati per lungo tempo come schiavi. I Minmatar si riprenderanno da questa situazione solo in occasione della cocente sconfitta subita dall'Impero Amarr ad opera di quello Jove. Approfittando della debacle subita dall'invasore, tutto il territorio del vecchio impero si ribella. Cos\u00ec, dal giorno dello scoppio della rivolta contro gli Amarr, i Minmatar si dimostreranno capaci non solo di recuperare la libert\u00e0 perduta, ma di costruire uno stato orgogliosamente coeso e forte, all'interno del quale le varie trib\u00f9, superate le vecchie rivalit\u00e0 tribali, costituiranno la principale ossatura della nuova realt\u00e0 politica: la Repubblica Minmatar. Solo una delle antiche trib\u00f9 (quella \"Ammatar\") verr\u00e0 esclusa del tutto da questa nuova realt\u00e0, perch\u00e9 aveva collaborato con l'invasore Amarr e ne seguir\u00e0 le vicende, abbandonando la zona di origine.\nIl gioco.\nCarriera e \"vita\".\n\u00c8 in questo contesto che il giocatore si ritrova nel gioco. Dovr\u00e0 scegliere il proprio personaggio tra le quattro fazioni disponibili, impersonando un pilota di navi stellari. La base del giocatore \u00e8 la sua capsula, attraverso cui potr\u00e0 passare da una nave all'altra. La distruzione della capsula comporta la morte. Tuttavia il pilota potr\u00e0 risorgere indefinitamente grazie al suo clone. Il giocatore ha la possibilit\u00e0 di intraprendere diverse carriere di gioco, anche contemporaneamente: minatore, costruttore (di astronavi e moduli), pirata, cacciatore di taglie, commerciante, ricercatore, industriale o \"mission runner\". Il gioco non si basa sulla progressione a livelli tipica dei \"MMORPG\", ma fa uso di un sistema di abilit\u00e0 (\"Skill\") molto complesso che utilizza il tempo (reale) per far progredire il proprio personaggio. Le possibilit\u00e0 di progressione sono, cos\u00ec, pressoch\u00e9 infinite e ogni giocatore pu\u00f2 costruirsi una propria carriera e una propria storia di gioco fortemente personalizzate: ci\u00f2 significa che ogni personaggio giocante (in gergo \u201cchar\u201d da \u201ccharacter\u201d), pu\u00f2 \u201ccrescere\u201d specializzandosi non necessariamente in un solo ruolo, ma in differenti ruoli contemporaneamente. Oltre alle \"skill\", gran parte della crescita del giocatore \u00e8 lasciata all'esperienza di gioco, volutamente improntata alla cooperazione con altri giocatori. A questo aspetto la CCP continua a dedicare molti dei suoi sforzi, avendo in via di sviluppo per il prossimo futuro, vari livelli di interazione che non si fermeranno al volo spaziale, con l'obiettivo di creare un mondo virtuale quanto pi\u00f9 possibile \"reale\". Allo stato attuale la vita dei piloti si svolge quasi tutta nello spazio e le stazioni costituiscono ambienti statici che fungono da punti di approdo, ricovero, approvvigionamento e scambi commerciali. In quest\u2019ottica CCP aveva previsto la possibilit\u00e0 per i giocatori di interagire e \"vivere\" all'interno delle stazioni promuovendo il progetto \"Incarna\". Tuttavia, quest\u2019ultimo, previsto per il 2010, rest\u00f2 incompleto e in gran parte irrealizzato, per essere successivamente abbandonato. Nelle ambizioni di CCP era compresa pure la possibilit\u00e0 di interagire con e sui pianeti, attraverso una grande espansione (del 2013) che includeva la totale interazione con un altro gioco per console dalla CCP, Dust514: gli scarsi risultati in termini di successo ottenuto da Dust514, tuttavia, portarono CCP ad accantonare il progetto arrivando alla chiusura ufficiale di Dust514 appena tre anni dopo.\nEsistono diverse possibilit\u00e0 di guadagnare ISK (la moneta corrente di \"EVE\"). Quelle basilari sono le missioni per conto di agenti NPC e il mining (la ricompensa aumenta salendo di livello della categoria di agente che si sta seguendo, per esempio security, e/o andando in zone a bassa o zero sicurezza dove la ricompensa \u00e8 decisamente maggiore). Man mano che il giocatore acquisisce esperienza, si pu\u00f2 dedicare alla pirateria e al commercio, arrivando a realizzare profitti non indifferenti.\nCorporazioni e Alleanze.\nAll'interno del gioco, ogni giocatore pu\u00f2 scegliere se far parte di una corporazione NPC oppure di una corporazione costituita da altri giocatori che pu\u00f2 avere anche pi\u00f9 di una specializzazione. Ognuno pu\u00f2 comunque costruire la propria e reclutare altri giocatori. Varie corporazioni possono poi decidere di unirsi in una Alleanza che pu\u00f2 raggiungere anche dimensioni di svariate migliaia di giocatori, includendo decine di corporazioni. Le guerre tra Alleanze, le guerre di conquista, le razzie, costituiscono uno dei momenti di gioco pi\u00f9 appassionanti, anche perch\u00e9 totalmente gestito e regolato dai giocatori stessi. Quest'aspetto del gioco, fa s\u00ec che tra le dinamiche pi\u00f9 importanti di EVE Online vi sia la politica con tutti i suoi aspetti positivi e negativi. I rapporti tra corporazioni e tra alleanze assumono un aspetto rilevante all'interno del gioco. La possibilit\u00e0 di conquistare interi sistemi su cui basare veri e propri imperi gestiti dai giocatori stessi (nella zona cosiddetta 0.0 a sicurezza nulla, un vero e proprio \"far west\", contrapposta alla zona cosiddetta dell'impero con livello di sicurezza da 0.5 a 1.0 in cui si pu\u00f2 vivere in relativa tranquillit\u00e0 e al sicuro), di decidere sullo sfruttamento delle risorse e pure sull'economia di intere regioni (gruppi di pi\u00f9 costellazioni), ha dato luogo ad una vera e propria storia di EVE scritta giorno per giorno dagli stessi giocatori, in cui alleanze, tradimenti, spionaggio, guerre e altro, decidono le sorti anche di migliaia di giocatori. Attivissima \u00e8 pure l'economia interna del gioco, con un mercato vivacissimo. A proposito di quest'ultima, \u00e8 degno di nota il fatto che, tranne che per pochi elementi di base la cui disponibilit\u00e0 \u00e8 assicurata artificialmente da venditori NPC, il mercato \u00e8 per la grandissima parte interamente gestito dagli stessi giocatori.\nNavi.\nLe navi del gioco, inoltre, sono distinte in tre macrogruppi: combattimento, trasporto e mining. Si va dallo shuttle (un semplice mezzo di trasporto) e dalle \"rookie ship\" (le navi da combattimento/mining di base con cui affrontare le prime ore di gioco e l'addestramento) ai colossi del combattimento (\"Titan\" e \"Supercarrier\"), del mining (\"Rorqual\") e del trasporto (\"Jump Freighter\"), passando attraverso un variegato mondo di navi esteso per numero, per dimensioni e per specializzazioni. Esiste anche una classificazione delle navi basata sulle loro prestazioni: navi \"tech 1\", navi \"tech 2\" (di solito navi iperspecializzate in determinati ruoli, con relativo miglioramento delle loro caratteristiche) e navi \"tech 3\" di recente introduzione. Ogni nave pu\u00f2 essere corredata di un \"fitting\" specifico deciso dal giocatore in base alle proprie inclinazioni di gioco, in base al tipo di impiego e alla zona di gioco affrontata, il tutto in generale limitato dalla struttura stessa della nave. Tuttavia le navi \"tech 3\" sconvolgono questa visione di gioco permettendo al giocatore di modificare pesantemente le caratteristiche di base della nave a proprio totale piacimento, creando delle navi quasi totalmente personalizzate, parzialmente anche nella forma. Ovviamente per ogni classe di navi occorre avere raggiunto un determinato numero di \"skill\" che impone l'aver acquisito pure l'esperienza necessaria per pilotarle. Esperienza necessaria, perch\u00e9 caratteristica del gioco \u00e8 che nave pi\u00f9 grossa e potente non significa assolutamente nave vincente, ma solo necessaria capacit\u00e0 di saperla usare. Se non si ha la necessaria esperienza, spesso e volentieri, la nave, per quanto grossa sia, costituisce solo un facile (e ghiottissimo) bersaglio per avversari esperti che riescono a distruggerla pure con navi molto pi\u00f9 piccole.\nEsistono anche navi speciali, non costruibili nel gioco, che vengono prodotte appositamente dalla CCP e regalate in occasioni speciali o ai vincitori dei vari tornei annuali. Queste navi, in numero limitato (alcuni esemplari si contano sulle dita di una mano), hanno generalmente caratteristiche decisamente ben al di sopra degli standard e un valore spropositato.\nUn'altra categoria di navi \u00e8 quella cosiddetta \"faction\", navi che non rientrano tra quelle specifiche di ogni razza del gioco, in dotazione alle fazioni dei Pirati oppure ottenibili solo come premio dalle grandi corporazioni NPC dopo aver raggiunto un certo punteggio in \"Loyalty Point\" con le missioni per conto di agenti NPC.\nDi seguito vengono elencate le principali classi di navi, ordinate in senso crescente dalla pi\u00f9 piccola alla pi\u00f9 grande.\nStrutture.\nOltre alle stazioni NPC, esiste la possibilit\u00e0 di costruire le proprie strutture che possono andare dal semplice POS (Player Owned Stations), un aggregato di strutture facenti capo ad una \"control tower\", nelle quali c'\u00e8 la possibilit\u00e0 di eseguire le pi\u00f9 svariate operazioni, alla vera e propria stazione o \"Outpost\" -identica alle stazioni NPC- dove i giocatori autorizzati dall'alleanza proprietaria possono atterrare ed usufruire dei servizi da essa offerti. Esclusi i POS che possono essere costruiti anche in Impero, gli outpost possono essere costruiti solo nei sistemi conquistati da un'alleanza e su cui la stessa ha impiantato la propria \"sovereignty\". Con l'introduzione dell'espansione Citadel e Ascension \u00e8 possibile per le corporazioni e alleanze costruire citadelle e complessi d'ingegneria in ogni angolo del New Eden\nServer e Piattaforma.\n\"EVE Online\" si distingue dalla gran parte dei MMORPG, perch\u00e9 esiste un solo ed unico shard di gioco a cui connettersi. Basato su Stackless Python e Microsoft SQLServer, correntemente \u00e8 il server di gioco pi\u00f9 grande del mondo. Ci\u00f2 permette una notevole concentrazione di giocatori (con picchi di diverse decine di migliaia), maggiore interazione tra gli stessi e dinamiche di gioco molto fluide e importanti. Il server \u00e8 abbastanza potente da poter gestire in relativa tranquillit\u00e0 una media di 45.000 giocatori contemporaneamente collegati, entrando in leggera crisi solo in quei sistemi dove si concentrino diverse centinaia di giocatori (per esempio durante una grande operazione di guerra) ove si verifica una leggera, ma tollerabile, lag. Esistono altri due server dedicati alle versioni in test, a cui i giocatori possono accedere, testare le nuove espansioni in fase di sviluppo e contribuire al miglioramento delle stesse. Dal punto di vista grafico, anche se scritto per il DirectX 10 il gioco \u00e8 perfettamente giocabile anche sotto DirectX 9 con schede grafiche anche di non ultimissima generazione. Il gioco \u00e8 gratuitamente scaricabile dal sito ufficiale, ed \u00e8 possibile giocare senza abbonamento utilizzando il clone Alfa, accessibile gratuitamente ed in grado di imparare abilit\u00e0 grarantendo l'utilizzo di fregate, incrociatori e cacciatorpediniere tech I, e avere accesso di base per il commercio e l'industria. Chi utilizza un clone Alfa pu\u00f2 decidere accedere al clone Omega tramite la sottoscrizione del classico abbonamento al costo di 14.95euro mensili (comprensivi del costo del gioco stesso), ulteriormente riducibili grazie agli sconti effettuati da CCP per il rinnovo dell'abbonamento per periodi trimestrali, semestrali o annuali. Da considerare anche la possibilit\u00e0 di utilizzare gli ISK (la moneta del gioco)per poter comprare il PLEX(pilot license extender) acquistabile anche attraverso il sito ufficiale ma anche attraverso i pi\u00f9 assortiti canali, dei quali uno dei pi\u00f9 usati \u00e8 certamente eBay.\nRelease ed espansioni.\n\"EVE Online\" \u00e8 stato ufficialmente pubblicato nel 2003 e da allora si contano 12 \"release\" ufficiali del gioco tutte distribuite gratuitamente e contenenti non solo semplici espansioni, ma pure vere e proprie riscritture del core con profondi cambiamenti nella grafica e nella struttura del gioco. La CCP ha pensato di distribuire ogni nuova espansione sotto forma di \"patch\" del \"client\". In questo modo il client sull'unico server di gioco \u00e8 sempre unico e non \u00e8 possibile utilizzare client pi\u00f9 vecchi per giocare.\n\"The Second Genesis\".\nNel 2003, dopo svariati mesi di beta-testing, la CCP presenta la prima release ufficiale del gioco: \"EVE ONLINE: The Second Genesis\". Pensata in formato retail, la release doveva essere distribuita da Simon&amp;Schuster inizialmente. Quest'ultima, tuttavia, non certa della validit\u00e0 del gioco e del suo successo commerciale, decise di abbandonare la CCP a s\u00e9 stessa poco dopo la pubblicazione del gioco. In questo frangente, la CCP decise di riacquistare tutte le licenze del gioco e di provvedere in prima persona alla distribuzione in forma digitale. La scelta della CCP, a prezzo di immensi sacrifici economici, si dimostr\u00f2 tuttavia vincente.\n\"Castor\".\nDefinita una espansione minore, Castor venne pubblicata nel dicembre 2003 e serv\u00ec a introdurre alcune correzioni e bilanciamenti nel gioco e alcune novit\u00e0 come il \"cloaking\" dopo il \"jump\" con un \"jumpgate\", le prime navi e i primi moduli di tech 2 e le prime stazioni conquistabili nel \"deep space\" in 0.0 (le zone fuori dal controllo degli imperi a sicurezza nulla).\n\"Exodus\".\nNota inizialmente col nome in codice \"Shiva\", la seconda espansione venne lanciata nel novembre 2004. \u00c8 definita come la vera prima grande espansione del gioco. Arrivarono, infatti, nuove classi di navi (\"Destroyer\" e \"Battlecruiser\" per i combattenti e le \"Barge\" per i minatori), nuovi moduli e nuove modalit\u00e0 di gioco. Vennero infatti introdotti i \"Complex\" (in poche parole i \"Dungeon\" di EVE) che rivoluzionarono il modo di fare missioni e i \"POS\" (\"Player Owned Station\"), che stravolsero in meglio le caratteristiche di gioco nel deep space in 0.0.\n\"Cold War\".\nTerza in ordine di tempo, quest'espansione introdusse altre importanti novit\u00e0, tra le quali vale la pena di ricordare il sistema delle \"Sovereignty\" che permette la conquista e il controllo di uno o pi\u00f9 sistemi conquistabili da parte degli stessi giocatori. Altra importante novit\u00e0 furono gli \"outpost\", che modificavano profondamente il concetto di stazione, introducendo la possibilit\u00e0 per i giocatori di avere proprie stazioni che non fossero solo le poche stazioni NPC conquistabili. Altra novit\u00e0 furono le aree \"Cosmos\" nelle quali chi svolge missioni ha la possibilit\u00e0 di incrementare considerevolmente i profitti. Infine arrivarono nuove navi: vennero introdotte le prime \"capital ship\". La \"Freighter\", una gigantesca e lentissima nave da trasporto priva di armamenti che consente il trasporto di immani quantit\u00e0 di materiali e la \"Dreadnought\", una nave specializzata nell'assedio e la distruzione delle strutture nemiche, lenta e dotata di una potenza di fuoco smisurata.\n\"Red Moon Rising\".\nCon la quarta espansione arrivarono nuove navi della classe \"capitalship\" per il combattimento: le \"Carrier\", le \"Mothership\" e le gigantesche \"Titan\", queste ultime tra le navi pi\u00f9 grandi del gioco. Sempre per il combattimento arrivarono pure nuove navi tech 2: le \"Command Ship\" (classe \"Battlecruiser\"), gli \"Interdictor\" (classe \"Destroyer\" con specializzazione nello \"bubble scramblering\" ovvero impedire il \"warp\" di tutte le navi nemiche all'interno di una bolla generata dall\"'Interdictor\"), le Recon Ships (classe \"Cruiser\" specializzate nella guerra elettronica). Per i \"miner\" arrivarono gli \"Exhumer\" (la versione tech 2 delle \"barge\"). Venne pure introdotta un'importante modifica nell'uso dei \"Drone\", limitandone a 5 il numero massimo gestibile da ogni nave, ad esclusione delle \"Carrier\" e delle \"Mothership\" ove i droni costituiscono una delle armi principali per quelle navi. Infine vennero aggiornate le quattro razze giocabili, con l'introduzione di nuove sotto-razze con nuove caratteristiche di base.\n\"Revelations I\".\n\"Revelations I\" \u00e8 la prima parte della pi\u00f9 grande espansione mai pubblicata di \"EVE Online\". Con questa espansione vennero introdotte modifiche profonde sia nella struttura del gioco che nella grafica. Si parte da otto nuove \"Region\" in cui giocare, comprendenti ognuna decine di nuovi sistemi.\nPassando alle navi, arrivarono le sottoclassi \"Tier3\" e \"Tier2\", rispettivamente per le \"Battleship\" e per le \"Battlecruiser\". Vennero introdotti pure i \"Rig\", dei moduli speciali da installare sulle navi e non riutilizzabili, che modificano considerevolmente alcuni parametri di base delle stesse.\nDal punto di vista delle modalit\u00e0 di gioco, vennero introdotte le possibilit\u00e0 di fare \"Salvaging\" (recuperare materiali preziosi per la produzione dai rottami delle navi distrutte) e quella dello \"Exploring\" con gli scanner, che permettono di mappare un sistema individuando tutto quel che possa interessare: dalla posizione di navi nemiche (che non avrebbero pi\u00f9 avuto scampo nascondendosi in punti remoti di un sistema), al tipo di materiale ottenibile col \"mining\", ai \"Complex\" nascosti.\nAltra grossa novit\u00e0 era costituita dalla possibilit\u00e0 di produrre navi \"tech 2\" attraverso le cosiddette invenzioni che consentivano di utilizzare i \"blueprint\" delle navi base, eliminando il sistema precedente, troppo costoso e di difficile gestione.\nInfine venne migliorata la grafica introducendo modifiche quali il \"Seamless zoom\" che permette una gestione pi\u00f9 realistica e in navigazione che nelle mappe.\n\"Revelations II\".\nLa seconda parte di \"Revelations\", decisamente di portata minore rispetto alla prima, introdusse alcune modifiche nella meccanica di gioco. Venne introdotto il concetto di \"Overload\" di alcuni moduli: con l'acquisizione della \"skill\" \"Thermodinamic\", un giocatore pu\u00f2 sovraccaricare temporaneamente un modulo (che abbia tale possibilit\u00e0), in modo da amplificarne gli effetti. Lo \"Overload\", ovviamente, non \u00e8 infinito e porta al deterioramento dei moduli sovraccaricati fino alla loro rottura.\nLa gestione dei \"POS\" e delle strutture in genere, vide modifiche nell'ambito del \"warfare\" con l'aggiunta di nuovi moduli struttura, lo spostamento delle batterie di difesa al di fuori dello scudo del \"POS\", l'introduzione dei \"Jump Bridge\", dei \"Jump Gate\" di propriet\u00e0 dei giocatori che consentono lo spostamento da un sistema all'altro con una portata limitata nella distanza copribile.\nVennero pure introdotte alcune modifiche al motore del gioco in modo da limitare gli effetti del \"Lag\" in determinate situazioni di gioco.\n\"Trinity\".\nInizialmente definita \"Revelations III\", \u00e8 la pi\u00f9 grande espansione dopo \"Revelations I\", che introdusse una veste grafica totalmente ridisegnata da zero, sia per lo spazio di gioco che per le navi. Vennero modificate e ridisegnate alcune navi, modificate le ambientazioni, ridisegnate e modificate alcune strutture. La grafica venne pensata per le schede grafiche che supportano lo \"Shader 3.0\", fornendo un'esperienza di gioco totalmente nuova e molto pi\u00f9 coinvolgente.\nVennero introdotte diverse nuove navi tutte di \"tech 2\": le \"Electronic Attack Ship\" (classe \"Frigate\"), gli \"Heavy Interdictor\" (classe \"Cruiser\", con ruolo di gioco simile agli \"Interdictor\"), le \"Jump Freighter\" (l'evoluzione \"tech 2\" delle \"Frighter\", in grado di muoversi usando i \"Cynosural field\"), le \"Marauders\" (classe \"Battleship\") e le \"Black Ops\" (ancora classe \"Battleship\" dotate di un \"Jump Portal Generator\" speciale da usarsi con i \"Covert Ops Cynosural Field\" per far saltare con s\u00e9 una piccola flotta di navi per attacchi improvvisi di precisione).\nVenne pure modificata la gestione dei moduli di guerra elettronica con l'introduzione di \"Script\" che ne amplificano le funzioni su determinate specializzazioni.\n\"Empyrean Age\".\nVide la luce il 10 giugno 2008 e introdusse una grande novit\u00e0: la \"Factional Warfare\". In pratica, se fino ad allora i giocatori potevano conquistare nuovi sistemi solamente nelle zone \"conquerable\" nello 0.0 e facendo parte di grosse Alleanze, con la \"Factional Warfare\" i giocatori e le loro corporazioni possono entrare a far parte di uno dei quattro \"Imperi\" (\"Amarr\", \"Caldari\", \"Gallente\", \"Minmatar\") e lottare per la conquista di sistemi appositamente predisposti per questa nuova guerra, ove la \"Sovereignty\" appartiene ad una delle quattro grandi nazioni.\nInizialmente molto attraente, il suo successivo sviluppo, per\u00f2, non ha visto il successo aspettato e, non molti giocatori scelgono di partecipare alla \"Factional Warfare\" a causa di vari aspetti che dovrebbero essere migliorati: dal sistema dei guadagni e delle compensazioni, a quello dei costi.\nMolto interessante, tuttavia, \u00e8 il tipo di impatto che la \"Factional Warfare\" ha sulle dinamiche del gioco: se, infatti, normalmente la storia di base di un gioco, ha dei capisaldi ben definiti nella definizione di vincitori e vinti, in questo modo sono i giocatori stessi che scrivono \"in itinere\" la storia del gioco con risultati del tutto imprevedibili.\n\"Dominion\".\n\"Dominion\", \u00e8 stata pubblicata il 1\u00ba dicembre 2009. La data ha un significato simbolico, perch\u00e9 \u00e8 l'anniversario dell'Indipendenza Islandese (la CCP \u00e8 islandese), ovvero l'anno in cui il popolo islandese ha conquistato la Sovranit\u00e0 (in inglese \"sovereignty\") sul proprio territorio. Non a caso, Dominion, tra varie novit\u00e0, presenter\u00e0 un radicale cambiamento del sistema delle \"sovereignty\" sui vari sistemi planetari che costituiscono \"EVE\": una rivoluzione definita epocale da molti esperti e dagli stessi giocatori. Tra le altre grandi novit\u00e0 di \"Dominion\", c'\u00e8 la grafica rinnovata per quanto riguarda lo spazio, con pianeti ridisegnati e ben differenziati, al punto che ogni pianeta \u00e8 praticamente unico all'interno del gioco. Inoltre \u00e8 stata notevolmente migliorata la gestione della messaggistica interna, fino ad ora molto scarna e poco funzionale. Altra novit\u00e0 \u00e8 la gestione delle \"Fleet\" (le flotte): totalmente migliorata la gestione, viene introdotta pure la possibilit\u00e0 di ricercare flotte a cui potersi aggregare e di crearne di nuove a cui far aggregare altri giocatori anche di corporazioni estranee. Migliorato notevolmente pure il browser interno, ora basato su Chrome, che, finalmente, permette l'apertura di pagine anche complesse dall'interno del gioco.\nTesto a s\u00e9 riguarda le modifiche effettuate sulle \"Capital Ship\": le \"Titan\" sono state depotenziate nella potenza di fuoco e il \"doomsday\" (la loro arma principale) modificato.\n\u00c8 stata invece posticipata la modifica alle \"Mothership\", che diventeranno \"Supercarrier\": cambier\u00e0 il loro ruolo con l'introduzione di una classe specifica di \"droni\", in funzione anti-\"Titan\".\n\"Tyrannis\".\nL'espansione \"Tyrannis\" era stata pianificata inizialmente per il 18 maggio 2010, prevedendo l'introduzione di nuovi meccanismi di gioco (il \"Planetary Interaction\") e tool (\"EVE Gate\"). Tuttavia \u00e8 stata posticipata in due fasi per sistemare alcuni bug (la CCP preferisce posticipare \"patch\", espansione e \"deployare\" al meglio per evitare \"bug\", problemi, ecc.): la prima il 26 maggio 2010, ha visto l'introduzione di \"EVE Gate\", una sorta di \"social network\" su EVE gestibile da web, attraverso cui si potranno leggere dall'esterno le mail \"ingame\", gestire forum di corporazione, controllare i propri \"asset\" e molto altro; la seconda il 6 giugno 2010, ha visto l'introduzione del \"Planetary Interaction\", ovvero un primo passo verso l'interazione con i pianeti (in vista dell'integrazione con \"Dust 514\"), che permette la costruzione di un sistema industriale a \"catena di produzione\", partendo dallo sfruttamento delle risorse minerarie, passando alla loro raffinazione, fino alla produzione di prodotti finiti che verranno lanciati e recuperati nello spazio dal produttore per l'uso. Logicamente insieme ai pianeti sfruttabili, alle strutture sono state introdotte nuove \"skill\" e altre migliorie.\nMigliorata pure la grafica della \"Scorpion\" e introdotte delle piccole migliorie per risolvere il problema della \"lag\" che colpisce i sistemi in cui sono presenti centinaia di giocatori, pregiudicando, spesso, gli esiti di grandi battaglie.\n\"Incursion\".\npubblicata il 30 novembre 2010\n\"Incarna\".\npubblicata il 21 giugno 2011\n\"Crucible\".\npubblicata il 29 novembre 2011\n\"Inferno\".\nCon l'espansione estiva \"Inferno\", pubblicata il 24 maggio 2012, sono state modificate le modalit\u00e0 e le regole per la Factional Warfare, \u00e8 stata inserita la killboard all'interno dell'interfaccia dei gioco, gli stealth bomber sono stati ridisegnati e le navi Amarr hanno avuto un aggiornamento alle texture.\nCitadel.\npubblicata il 27 aprile 2016 vengono introdotte le \"Cittadelle\" massicce strutture di giocatori create nello spazio. Questi monumenti alla forza e potenza dei piloti possono diventare importanti porti commerciali, quartieri residenziali/hangar stazioni difensive e offensive.\nNelle loro specifiche troviamo:\nOgni cittadella ha un periodo di manutenzione settimanale dove viene gestita la ricalibrazione. Pi\u00f9 grande \u00e8 la cittadella, pi\u00f9 grande \u00e8 la finestra di manutenzione. \u00c8 durante questo periodo che le cittadelle sono vulnerabili agli attacchi.\nIl costo per costruire una cittadella pu\u00f2 variare da un paio di miliardi compresi gli armamenti a oltre 120Miliardi. Un prezzo banale per una citt\u00e0 fortificata tra le stelle.\nIn caso di distruzione (cosa possibile con un notevole sforzo) tutti gli assetti personali di ogni personaggio vengono sequestrati e consegnati alla stazione NPC pi\u00f9 vicina, o in un'altra cittadella di propriet\u00e0 della stessa corporazione o alleanza presente nel sistema solare.\nAscension.\nPubblicato il 15 novembre 2016 include molte modifiche e novit\u00e0 tra cui:\nLifeblood.\nLa classe successiva di strutture costruite sta arrivando, mettendo ancora pi\u00f9 potenza industriale nelle mani dei piloti in tutto il New Eden!\nLe raffinerie rivoluzioneranno il modo in cui le risorse di consumo vengono raccolte e lavorate nel Nuovo Eden e diventeranno la struttura principale da utilizzare nella raccolta, lavorazione, raffinazione e ritrattamento.\nQuesta nuova linea di strutture offrir\u00e0 un metodo completamente nuovo di estrazione lunare e migliorer\u00e0 la capacit\u00e0 di reazione utilizzando l'Ui industriale per il processo, consentendo di snellire i flussi di lavoro industriali come mai prima d'ora.\nCon l'arrivo delle raffinerie, ora si sar\u00e0 in grado di effettuare operazioni minerarie lunari direttamente attraverso queste strutture, trasformando il processo da una forma di reddito del tutto passiva in una forma attiva di gameplay che promuove la collaborazione e il conflitto.\nMentre le forze pirata invadono i confini delle nazioni sovrane di New Eden, i giocatori saranno in fase di contratto per assistersi con operazioni di raccolta delle risorse in spazi ad alta sicurezza. Formando parte delle spedizioni di raccolta di risorse come piloti di combattimento o minerari,i piloti giovani e anziani saranno in grado di prendere parte a gameplay collaborativo con altre piloti per assistere il loro impero scelto con il rilascio di EVE Online: Lifeblood.\nLe fazioni pirata del New Eden continuano la loro corsa agli armamenti per la supremazia, come i pirati Guristas sono accanto a diramare in produzione di massa le nuove navi di classe CAPITAL.\nRifiutando di sedersi inattivi e di assistere come spettatore mentre i Blood Raiders costruiscono una flotta formidabile, i Guristas dispongono ora di impianti di produzione propri che contengono modelli di grande valore per i loro progetti di navi capital.\nCon l'espansione invernale, i piloti possono sperare di attaccare questi cantieri navali per mettere le mani su progetti molto rari per navi di classe capitale altamente capaci e avanzate come:\n1 Caimano, un'imbarcazione progettata per un solo scopo; abbattere tutto ci\u00f2 che \u00e8 ostile che incontra. Il Caiman impacchetta un punch feroce dai suoi principali sistemi d'arma, pur essendo ancora in grado di lanciare caccia leggeri per fornire ulteriore potenza di fuoco.\n2 Komodo, con il rilascio di Guristas Shipyards, viene rilasciato un vero e proprio drago. Una nave come nessun'altra, il Komodo beneficia di una vasta gamma di bonus che gli permettono di affermare la sua posizione come una delle navi di classe supercapital pi\u00f9 formidabili del New Eden.\n3 Loggerhead, vero e proprio colosso di supporto, il Loggerhead ha il potere di dominare il campo di battaglia, combinato con le abilit\u00e0 di riparazione remota per garantire che coloro che volano al suo fianco pu\u00f2 rimanere in lotta il pi\u00f9 a lungo possibile.\nL'aumento del conflitto sulle risorse sempre pi\u00f9 scarse nel New Eden ha fatto s\u00ec che i Guristas e i Blood Raiders espandessero la loro influenza e capacit\u00e0 industriale, mettendo in scena coraggiose incursioni in uno spazio di alta sicurezza che \u00e8 sotto la sovranit\u00e0 degli imperi. Nuove basi operative pirata in avanti - o FOBs - sono state individuate in tutta New Eden, creando nuove opportunit\u00e0 per i gruppi di piloti simili a quelli dei pirati di stringere insieme e lavorare per allontanare la minaccia.\nScansionali verso il basso e colpirli duramente per raccogliere i frutti della sconfitta di forze ostili\nCon l'implementazione di EVE Online: Lifeblood, ci sar\u00e0 un passaggio di equilibrio considerevole per molti degli scafi popolari tra i piloti Alpha, al fine di dare loro un po' pi\u00f9 punch, tra cui alcuni slot layout e cambiamenti bonus che mirano a scuotere il meta di combattimento un po', e fornire nuove opzioni tattiche per queste classi di scafo.\nCon l'avvento di nuove tecnologie minerarie, il pilota sar\u00e0 in grado di utilizzare informazioni dettagliate sulla sua storia mineraria, cos\u00ec come quelli che sono minerario nel loro spazio per monitorare l'efficienza e la produzione di materie prime dalla loro attivit\u00e0 di raccolta delle risorse.\nCon l'arrivo di EVE Online: Lifeblood, molti miglioramenti dell'esperienza utente saranno apportati all'interfaccia per The Agency, inclusa la possibilit\u00e0 di trovare sessioni di gameplay con piloti simili in modo che i piloti possano collaborare insieme su esplorazione, estrazione mineraria, combattimento e altri aspetti della vita nello spazio.\nNote sulle \"Release\".\nIl 7 novembre 2007, CCP ha pubblicato i client per i sistemi operativi Linux e macOS, che affiancavano l'originale client per piattaforma Microsoft Windows.\nIl 10 marzo 2009 con l'uscita dell'espansione \"Apocrypha\" e la ricomparsa del gioco in versione retail nei negozi distribuito dall Atari, il client per Linux \u00e8 stato dismesso, ufficialmente perch\u00e9 CCP lamentava un numero di giocatori linux-based troppo scarso a fronte degli investimenti richiesti per lo sviluppo della piattaforma per linux.\nRecord.\nCome detto, \"EVE Online\" \u00e8 in grado di gestire un numero molto elevato di giocatori in contemporanea sull'unico shard ufficiale. Per questo motivo \"EVE Online\" detiene il record mondiale per il maggior numero di giocatori collegati contemporaneamente, record che viene continuamente aggiornato. Il 9 febbraio 2009, a causa di un evento di gioco, \u00e8 stata superata la soglia dei 50'000 giocatori, arrivando a quota 51'675.\nNello stesso anno, \"EVE Online\" ha battuto il suo record arrivando a ben 54'181 giocatori connessi il 6 dicembre 2009.\nIl 23 gennaio 2011 sono stati raggiunti i 63.165 giocatori connessi contemporaneamente, qualche giorno dopo il lancio dell'ultima patch dell'espansione \"Incursion\". L'ultimo record \u00e8 stato segnato il 5 maggio 2013 con ben 65.303 giocatori.\nVerso la fine di agosto 2013 \u00e8 avvenuta una delle pi\u00f9 grandi battaglie nella storia di questo videogame, con pi\u00f9 di 4000 giocatori coinvolti che combatterono nel settore 6VDT-H (regione Fountain, costellazione Chimera)\nIl 27 gennaio 2014 \u00e8 avvenuta la pi\u00f9 grande battaglia nella storia, battendo in termini di perdite navali e numero di giocatori coinvolti, quella avvenuta ad agosto del 2013. Questa volta sono stati coinvolti circa 5000 giocatori appartenenti alle coalizioni N3PL e CFCRUS nel sistema B-R5RB. Sono state distrutte 75 navi Titans, le pi\u00f9 grandi in assoluto. Calcolando che ogni nave Titans ha un valore in termini monetari reali di circa 3000 Dollari, i danni complessivi hanno superato i 200.000 Dollari. La battaglia ha avuto luogo in quanto la coalizione N3PL ha dimenticato di pagare una fattura per la protezione del sistema, permettendo alla coalizione dei CFCRUS di reclamarla.\nCuriosit\u00e0 e scandali.\nISK.\nIn ossequio al paese di origine della CCP, la moneta di gioco porta lo stesso nome della valuta Islandese, ISK\nLo scandalo dei BoB.\nUn grosso scandalo coinvolse attorno al 2006-2007 alcuni degli sviluppatori software del gioco, impiegati della CCP, che si resero colpevoli di trucco nei confronti di altri giocatori amici, utilizzando fraudolentemente i personaggi giocanti con cui giocavano. Sembra, infatti, che queste persone abbiano favorito in diverse occasioni l'alleanza di cui facevano parte (la ben nota \"BoB\" - \"Band of Brothers\", ribattezzata da tanti giocatori per l'occasione \"BoD\" - \"Band of Developers\", e a sua volta vittima, qualche anno dopo, di un altro grosso avvenimento di gioco), passando informazioni riservate riguardanti, tra l'altro, l'acquisizione di alcuni \"blueprint\" di valore elevatissimo. Si trattava di \"blueprint\" per navi \"tech 2\" che, all'epoca, venivano \"vinti\" tramite una sorta di lotteria all'interno del mercato (l'espansione \"Revelations I\" cambi\u00f2 successivamente questo meccanismo con l'introduzione delle \"Inventions\"). Inoltre molto sospetti furono alcuni avvenimenti che portarono la \"BoB\" ad acquisire una posizione di assoluta supremazia in 0.0, portandola, successivamente, a lanciare una campagna per l'invasione di tutto lo 0.0. Fatto \u00e8 che un anonimo giocatore fin\u00ec per rivelare il tutto, comprese le identit\u00e0 degli sviluppatori CCP coinvolti e i nomi dei loro PG in gioco. In seguito a questo, la CCP si trov\u00f2 costretta da un lato a prendere una posizione ufficiale nei confronti della vicenda (con non poche rimostranze e proteste per la condotta tenuta) e dall'altro a prendere provvedimenti volti a recuperare il danno di immagine subito. Gli account degli sviluppatori coinvolti vennero bannati dal gioco, ma poco si sa sui provvedimenti che coinvolsero la \"BoB\", atti a sanzionare l'illecita posizione di supremazia raggiunta. Parecchi giocatori, a tutt'oggi, sostengono che i \"BoB\", o meglio, le corporazioni ex-\"BoB\", godano ancora di alcuni appoggi all'interno della stessa CCP. Molte furono le polemiche e le discussioni che si svilupparono su parecchi forum. Ma vale la pena ricordare principalmente la discussione accesissima che si svolse sul forum ufficiale di \"EVE Online\" a tal proposito: talmente accesa da generare 714 risposte in meno di 19 ore, fino alla forzata chiusura del thread.\nIl disband dei BoB.\nUn altro avvenimento che fece parecchio scalpore nell'ambito non solo del gioco, ma degli ambienti \"MMORPG\" in generale, fu la fine di una delle pi\u00f9 grandi alleanze del gioco, la sopracitata \"BoB\". Potente e temuta (e pure odiatissima e oggetto di accuse pi\u00f9 o meno infamanti - vedi sopra), la \"BoB\" venne improvvisamente chiusa grazie ad un'azione a met\u00e0 tra lo spionaggio in grande stile e il colpo di Stato. Tra le altre corporazioni facenti parte dell'alleanza \"BoB\", ve ne era una, la \"Tinfoil\" a cui apparteneva uno dei \"Director\" (in poche parole uno dei dirigenti, con poteri gestionali pari a quelli del \"CEO\") dell'alleanza. Ebbene, il \"PG\" in questione, il 5 febbraio 2009, forte dei suoi poteri, ha iniziato a espellere una dopo l'altra tutte le corporazioni dall'alleanza, quindi ha proceduto con la chiusura (\"disband\" da cui l'acronimo \"DoB\" - \"Disband of Brothers\" subito coniato a mo' di scherno) della stessa. Immediatamente dopo, un'altra alleanza con lo stesso nome \"Band of Brothers\" \u00e8 stata creata. In questo modo, non solo la vecchia \"BoB\" \u00e8 stata chiusa, ma non ha pi\u00f9 potuto riformarsi col suo stesso nome. Dopo anni, un'alleanza forte e potente di migliaia e migliaia di membri, cessava improvvisamente di esistere e non sul campo. Tutte le decine e decine di sistemi controllati fino ad allora, incluse installazioni, strutture e quant'altro, furono persi e restavano a disposizione, cos\u00ec, del primo che se ne fosse impossessato. Sembra che il \"PG\" che ha provocato tutto ci\u00f2, sia poi transitato nelle file dell'alleanza acerrima nemica dei \"BoB\", quella dei \"Goons\" (che immediatamente dopo part\u00ec alla conquista delle \"Region\" ex-\"BoB\"). La cosa che dest\u00f2 pi\u00f9 scalpore fu la rapidit\u00e0 dell'azione e a tutt'oggi rimane ignoto se l'autore dell'azione fosse un infiltrato dei \"Goons\" che, pazientemente, anno dopo anno raggiunse la posizione di \"Director\" per poi chiudere i \"BoB\" o se lo stesso fosse rimasto oggetto di un ricatto da parte dei \"Goons\" o se si sia semplicemente venduto a loro per soldi.\nLo scandalo di Ricdic.\n\"EVE Online\" \u00e8, poi, balzato agli onori della cronaca a luglio 2009 a seguito di uno scandalo che ha coinvolto un giocatore australiano. Attraverso il suo \"PG\" chiamato \"Ricdic\", il personaggio era il \"CEO\" di una corporazione (la \"EBank\") che effettuava servizi bancari all'interno del gioco: depositi contro interessi, prestiti, ecc. per oltre 6.000 giocatori. Un giorno \"Ricdic\" ha prelevato l'8% della valuta depositata nella cassa di corporazione (circa 200 miliardi di ISK, la valuta di \"EVE Online\"), rivendendola nel mondo reale online e ricavando oltre 5.100 dollari US di valuta reale. Conseguenza del suo gesto \u00e8 stato solo il ban definitivo dal gioco, poich\u00e9 questo tipo di compravendite (valuta virtuale contro valuta reale) contravvengono ai termini previsti dalla licenza d'uso. Se Ricdic si fosse limitato al furto ingame, non sarebbe accaduto nulla, poich\u00e9 i furti fanno parte della \"realt\u00e0\" del gioco. Il problema \u00e8 nato non appena ha iniziato a vendere il denaro virtuale nel mondo reale. Nessuna conseguenza, invece, sotto il profilo giudiziario del mondo reale, in quanto questo tipo di truffa non \u00e8 contemplata dalle leggi vigenti. L'interessato ha dichiarato di non essere orgoglioso di quanto fatto, ma che se avesse potuto ripetere il gesto lo avrebbe fatto. Sembrerebbe che, con i soldi realizzati, abbia pagato alcune spese mediche e regolarizzato un mutuo.\nLa morte di Sean \"Vile Rat\" Smith.\nL'11 settembre 2012 a Bengasi in Libia, durante un assalto in stile militare al Consolato USA, perdevano la vita l'Ambasciatore USA Chris Stevens, due agenti segreti e un Funzionario del Dipartimento di Stato USA. Quest'ultimo si chiamava Sean Smith, si occupava di IT. Tuttavia, oltre ad essere un funzionario sempre in prima linea nei luoghi pi\u00f9 \"caldi\", era pure un giocatore molto conosciuto nel mondo di \"EVE Online\", noto col nome di \"Vile Rat\". Nel gioco era uno stimato e rispettato diplomatico dell'Alleanza dei \"Goonsworm Federation\", ex membro del CSM, personalit\u00e0 influente tra i giocatori anche di opposte fazioni, nota per la propria disponibilit\u00e0 nel risolvere problemi e dirimere questioni con fama di negoziatore capace. La morte reale di Vile Rat ha destato una grande impressione nel mondo di EVE Online. Tante le manifestazioni di affetto e cordoglio, dalla ridenominazione di tutti gli outpost appartenenti alle alleanze di \"ClusterFuck Coalition\" (CFC - la grande coalizione di Alleanze di cui fa parte quella dei Goons) in ricordo di Vile/Sean, alle centinaia e centinaia di messaggi di cordoglio giunti da tutti i giocatori e dalle pi\u00f9 svariate parti del mondo. Molti pure i filmati commemorativi girati \"ingame\", tra i quali, degno di nota, quello che riprende la \"Cyno-Candle Ceremony\" in memoria di Vile/Sean: la commemorazione, organizzata dai Goons nel sistema di UMI-KK in Tribute, ha visto la partecipazione di centinaia di \"cyno-ship\" messe all'interno di diverse decine di \"mobile warp disruptor\" disposte in maniera tale da formare la scritta \"RIP Vile Rat\"; l'accensione dei \"cyno-generator\" a bordo delle \"cyno-ship\" ha simulato l'accensione di centinaia di candele con un effetto scenografico imponente e toccante allo stesso tempo."}
{"id": "245220", "revid": "14002", "url": "https://it.wikipedia.org/wiki?curid=245220", "title": "Esicasta", "text": ""}
{"id": "245221", "revid": "125083475", "url": "https://it.wikipedia.org/wiki?curid=245221", "title": "Caveat emptor", "text": "L'espressione latina Caveat emptor significa \"Stia in guardia il compratore!\". \u00c8 composta dal verbo \"caveo\", coniugato al congiuntivo e usato in forma esortativa e impersonale, e dal sostantivo della III declinazione emptor, compratore.\nOrigine della locuzione.\nNato in tempi in cui non vi era nessuna protezione legislativa rivolta agli attori economici, questo modo di dire \u00e8 rimasto attuale nel corso dei secoli: sebbene il diritto, attraverso la disciplina della concorrenza sleale, abbia emesso delle regole che vietano tutti i comportamenti decettivi (volti cio\u00e8 a ingannare il pubblico) e disonesti (contrari ai principi di buona fede, lealt\u00e0 e onest\u00e0), \u00e8 buona abitudine ancora oggi porre attenzione al momento dell'acquisto di ogni bene o servizio; in particolare si dovrebbe prestare maggiore attenzione durante le occasioni d'acquisto pi\u00f9 particolari e meno frequenti, quando cio\u00e8 si compra un bene molto costoso o che esula dai quotidiani comportamenti di consumo.\nL'espressione \u00e8 divenuta un brocardo contenente la massima che richiede diligenza al compratore nell'accertarsi di cosa effettivamente vada acquistando e apre al concetto dell'incauto acquisto. Per quanto riguarda il commercio internazionale vige la presunzione di competenza professionale degli operatori economici: prevale quindi il principio del \"Caveat emptor\" (come nei sistemi della \"Common law\") rispetto alla tutela del contraente debole."}
{"id": "245224", "revid": "14002", "url": "https://it.wikipedia.org/wiki?curid=245224", "title": "Onfaloscopia", "text": ""}
{"id": "245230", "revid": "827882", "url": "https://it.wikipedia.org/wiki?curid=245230", "title": "Nitokris II", "text": "Figlia di Amasis della XXVI dinastia, venne posta sul trono di Tebe tramite d'adozione da parte di Ankhnesneferibra. L'invasione persiana mise fine, forse nello stesso anno della sua incoronazione, al potere politico di Nitokris II, abolendo la prestigiosa carica di \"Divina Sposa di Amon\"."}
{"id": "245231", "revid": "7459", "url": "https://it.wikipedia.org/wiki?curid=245231", "title": "Bel Martino", "text": ""}
{"id": "245232", "revid": "7459", "url": "https://it.wikipedia.org/wiki?curid=245232", "title": "Martino d'Anversa", "text": ""}
{"id": "245233", "revid": "1543377", "url": "https://it.wikipedia.org/wiki?curid=245233", "title": "Monet che dipinge sulla sua barca", "text": "Monet che dipinge sulla sua barca \u00e8 un dipinto del pittore francese \u00c9douard Manet, realizzato nel 1874 e conservato alla Neue Pinakothek di Monaco di Baviera.\nIl dipinto, la testimonianza pi\u00f9 alta del rapporto di reciproca stima e affetto che intercorreva tra Manet e Monet, \u00e8 anche noto come \"Monet che dipinge sull'atelier galleggiante\", alludendo ironicamente all'importanza che gli Impressionisti attribuivano all'\"en plein air\": era una pratica che prevedeva la realizzazione di quadri all'aria aperta, a contatto con la natura, e non nel chiuso degli \"atelier\", confortevoli ma anonimi. Con quest'opera anche Manet si ciment\u00f2 nell\"'en plein air\", non volendo sottoporre l'amico ad lunghe e faticose sedute di posa, date anche le problematiche poste dal soggetto stesso. Le pennellate, in particolare, sono rapide e vivaci e trascurano i dettagli, per trasmettere l'impressione d'insieme. Si delinea in questo senso una sostanziale vicinanza dell'opera alla maniera impressionista, anche per quanto concerne la sua tessitura cromatica, giocata sulle tonalit\u00e0 del blu. Speciale menzione merita la resa della mobilit\u00e0 dell'acqua e dei mille riflessi che la colorano, dettaglio che avvicina il dipinto alle opere pi\u00f9 alte del Monet. In \"Monet che dipinge sulla sua barca\", infatti, Manet frammenta la luce in piccole chiazzette di giallo, verde, rosa e anche nero: questa scelta cromatica, stante l'odio che gli Impressionisti nutrivano per il colore nero, ritenuto proibito, rivela tuttavia la sostanziale autonomia della concezione artistica manetiana rispetto all'influenza dei giovani colleghi.\nL'opera, rimasta incompleta, coglie Claude Monet di profilo mentre lavora su un battello, vero e proprio protagonista del dipinto, che risulta occupato per la maggiore proprio dalla sagoma dell'imbarcazione. Monet, in particolare, \u00e8 intento ai pennelli, in compagnia della moglie che - abbigliata con un abito bianco sporco e un cappello nero - siede a una rispettosa distanza dal pittore. Nella fattispecie Monet ha appena iniziato a dipingere un paesaggio: si tratta di un'ulteriore allusione alla rilevanza della pittura \"en plein air\" in ambito impressionista."}
{"id": "245236", "revid": "287204", "url": "https://it.wikipedia.org/wiki?curid=245236", "title": "Campionato bulgaro di calcio", "text": "Il campionato bulgaro di calcio (, \"P\u0103rvenstvo na B\u0103lgaria po futbol\") ha come massima divisione la Prima Lega.\nLe squadre pi\u00f9 titolate sono il CSKA Sofia e il Levski Sofia, che insieme hanno vinto la maggior parte dei titoli. Il Levski \u00e8 l\u2019unico club mai retrocesso.\nLa vincitrice del massimo campionato accede al secondo turno preliminare di Champions League, mentre la seconda e la terza classificata, pi\u00f9 la vincitrice della Coppa nazionale si qualificano per i preliminari di Europa League.\nStruttura.\nIl campionato di calcio ha carattere nazionale e professionistico per le prime due divisioni, mentre dalla terza in poi si ha una suddivisione provinciale a carattere amatoriale:"}
{"id": "245237", "revid": "871226", "url": "https://it.wikipedia.org/wiki?curid=245237", "title": "Protocollo di tunneling", "text": "Nell'ambito delle reti di computer, un protocollo di tunneling \u00e8 un protocollo di comunicazione che permette ad un utente di fornire o accedere ad un servizio non supportato o non fornito direttamente dalla rete. Un uso importante del tunneling \u00e8 ad esempio permettere ad un protocollo straniero di essere usato su una rete che naturalmente non lo supporta; per esempio, usare IPv6 su una rete compatibile solo con IPv4. Un altro uso importante \u00e8 fornire servizi che sono di norma impraticabili o insicuri se offerti attraverso la rete originaria; per esempio, fornire un indirizzo di rete aziendale ad un utente remoto la cui rete fisica non \u00e8 parte del network aziendale. Poich\u00e9 il tunneling comporta il reincapsulamento del traffico di rete in una forma differente, normalmente usando uno standard crittografico, un terzo uso \u00e8 quello di nascondere la natura dei dati che sono trasmessi mediante tunneling.\nIl protocollo di tunneling funziona usando la porzione riservata ai dati di un normale pacchetto IP detto payload, in esso sono memorizzati i reali pacchetti forniti dal servizio. Il tunneling usa un modello di protocollo a livelli, come i protocolli OSI o TCP/IP, ma frequentemente viola questa caratteristica quando usa il payload per trasportare un servizio non normalmente previsto dalla rete sottostante. Usualmente, nel modello a strati, il protocollo di ricezione opera ad un livello uguale o maggiore rispetto al protocollo di invio (anche esso detto payload).\nCaratteristiche tecniche.\nPer capire una particolare implementazione di un protocollo di tunneling, si devono prima comprendere le tecniche pi\u00f9 usate dai protocolli di invio (payload) e ricezione.\nCome esempio di tunneling a livello di rete si ha il protocollo Generic Routing Encapsulation (GRE); questo usa IP (IP numero di protocollo 47) per trasportare i pacchetti con indirizzi privati RFC 1918, ad esempio appartenenti ad una rete locale, su internet con destinazione un'altra rete locale. Il protocollo GRE usa pacchetti con header IP; in questo caso il protocollo di ricezione e il protocollo di invio sono gli stessi, ma gli indirizzi del payload sono incompatibili con quelli del network ricevente (perch\u00e9 sono indirizzi pubblici, e invece il protocollo ricevente si aspetta indirizzi di un network locale); GRE all'arrivo del pacchetto si occupa di spogliare l'header IP e il pacchetto viene reso compatibile con il protocollo nativo della LAN di destinazione.\nIn sintesi il protocollo GRE, attraverso il tunneling, permette di far comunicare macchine appartenenti a reti locali separate, senza che queste debbano usare protocolli diversi da quelli che gi\u00e0 usavano localmente. Infatti i protocolli di invio e di ricezione non vengono variati, GRE di fatto modifica il loro comportamento per estenderne le funzioni senza che i suddetti protocolli debbano essere riscritti o cambiati.\nSi pu\u00f2 anche stabilire una connessione tunnel usando il livello di collegamento, Il protocollo L2TP (Layer Two Tunneling Protocol) permette la trasmissione dei frames tra due nodi. Il tunnel non \u00e8 criptato di default, si basa sul protocollo TCP/IP per determinare il livello di sicurezza. \nSSH usa la porta 22 per permettere la crittografia dei dati dei payload trasmessi su connessioni pubbliche (come internet), in tal modo servendo anche come VPN.\nLo standard IPsec \u00e8 normalmente operato in modalit\u00e0 end-to-end, ma pu\u00f2 anche operare in modalit\u00e0 tunnel attraverso dei gateway di sicurezza fidati. \nTunneling Secure Shell.\nUn tunnel Secure Shell consiste in un tunnel criptato creato attraverso un protocollo di connessione SSH. L'utente pu\u00f2 impostare un tunnel SSH per trasferire nel network traffico in chiaro attraverso un canale criptato. Per esempio i computer Microsoft Windows possono condividere file usando il protocollo non criptato Server Message Block (SMB). Se si dovesse montare un file system Microsoft Windows da remoto tramite Internet, qualcuno, sniffando la connessione, potrebbe vedere i file trasferiti. Per montare in modo sicuro il file system, si pu\u00f2 stabilire un tunnel SSH che indirizza tutto il traffico SMB per il file server remoto in un canale criptato.\nPer impostare localmente un tunnel SSH, si deve configurare un client SSH ad \"inoltrare\" una specifica porta locale (verde nell'immagine) ad una porta sulla macchina remota (viola nell'immagine). Questo procedimento \u00e8 noto come port forwarding. Una volta che il tunnel SSH \u00e8 stato stabilito, l'utente pu\u00f2 connettersi alla specifica porta locale (verde nell'immagine) per accedere al servizio scelto. Non \u00e8 obbligatorio che la porta locale sia la stessa della porta remota.\nIl tunneling SSH permette di oltrepassare i firewall che proibiscono determinati servizi internet, sempre che siano permesse connessioni in uscita. Per esempio, un'organizzazione potrebbe voler proibire agli utenti l'accesso \"diretto\" delle pagine web in internet (porta 80), rendendo di fatto obbligato l'uso del server proxy dell'organizzazione (che permette a quest'ultima di monitorare o bloccare ci\u00f2 che l'utente vede attraverso il web). Tuttavia gli utenti potrebbero non desiderare che il loro traffico web sia controllato o bloccato dal proxy dell'organizzazione. Se gli utenti possono connettersi ad un server SSH esterno, allora possono creare una tunnel SSH per inoltrare una data porta sulla loro macchina locale alla porta 80 del web server remoto. Configurato il tunnel SSH, gli utenti potranno accedere liberamente al web server remoto semplicemente puntando il loro browser alla porta locale scelta digitando l'indirizzo http://localhost/&lt;porta&gt;.\nTunneling con SOCKS.\nAlcuni client SSH supportano il port forwarding dinamico, questo permette agli utenti di creare un proxy SOCKS 4/5. In questo caso gli utenti possono configurare le loro applicazioni per usare il proxy server SOCKS locale. Questo garantisce pi\u00f9 flessibilit\u00e0 rispetto al creare un tunnel SSH su una singola porta (come visto precedentemente). SOCKS pu\u00f2 liberare l'utente dalla limitazione del doversi connettersi a dei predefiniti server e porte remoti. Nel caso un'applicazione non supporti SOCKS, pu\u00f2 essere usato un proxifier per reindirizzare le applicazioni al proxy server locale SOCKS. Un esempio di rete di computer gratuita e anonima che supporta SOCKS \u00e8 Tor, infatti \u00e8 possibile configurare un'applicazione per usare il proxy locale SOCKS (sulla porta 9050) messo a disposizione dall'applicazione Tor.\nAggirare le restrizione dei firewall.\nGli utenti possono anche usare il tunneling per aggirare le restrizioni imposte da un firewall, infatti \u00e8 possibile usare un protocollo bloccato incapsulando i suoi pacchetti in un altro protocollo non bloccato dal firewall, generalmente viene usato HTTP. Se la politica del firewall non esclude specificatamente questo tipo di incapsulamento, allora questo trucco pu\u00f2 funzionare per aggirare il firewall.\nAltri usi.\nIl tunneling \u00e8 una tecnologia molto usata nell'ambito delle reti di computer, altri esempi di uso possono essere:"}
{"id": "245238", "revid": "767487", "url": "https://it.wikipedia.org/wiki?curid=245238", "title": "BootX", "text": "BootX \u00e8 il boot loader usato sui computer Macintosh prodotti dalla Apple e serve per caricare il sistema operativo macOS. BootX trova il kernel e i driver necessari per avviare il sistema, li carica nella memoria e lancia il kernel.\nBootX \u00e8 anche il nome del \"bootloader\" grafico che avvia un'applicazione o un'estensione di Mac OS che permette ai computer pre-iMac/Old World di usare Linux."}
{"id": "245240", "revid": "768068", "url": "https://it.wikipedia.org/wiki?curid=245240", "title": "Rotazione consonantica", "text": "Con il termine rotazione consonantica (\"Lautverschiebung\") vengono indicati determinati fenomeni di mutamento fonetico che possono verificarsi nel corso dello sviluppo di una lingua. Le consonanti si trasformano cos\u00ec, secondo regole precise, in consonanti diverse.\nLe rotazioni pi\u00f9 importanti che si conoscono tra le lingue indoeuropee sono quelle che hanno investito la famiglia delle lingue germaniche (prima rotazione consonantica o \"erste Lautverschiebung\"), e l'alto tedesco tra le lingue germaniche (seconda rotazione consonantica o \"zweite Lautverschiebung\"). Per esempio il basso tedesco (\"Niederdeutsch\" o \"Plattdeutsch\") e inglese \"water\" ha come esito in alto tedesco \"wasser\"; il basso tedesco \"eten\" si trasforma nell'alto tedesco \"essen\".\nUn'altra rotazione consonantica di portata simile tra le lingue indoeuropee ha investito la lingua armena (rotazione consonantica armena).\nPrima rotazione consonantica del germanico comune.\nLa prima rotazione consonantica, o \"erste Lautverschiebung\" \u00e8 conosciuta anche come \"legge di Rask-Grimm\";\ncoinvolge la serie di consonanti occlusive delle lingue germaniche in rapporto all'indoeuropeo comune. Essa sarebbe cominciata nel V secolo a.C. e si sarebbe conclusa fra il IV e il II secolo a.C.\nJacob Grimm, filologo tedesco, nella sua opera \"Deutsche Grammatik\" formul\u00f2 la legge del mutamento fonico e l'evoluzione del sistema consonantico indoeuropeo nelle lingue germaniche.\nLa scoperta delle regole sulla prima mutazione consonantica ha contribuito a definire i principi del metodo storico comparativo, esaminando la pluralit\u00e0 di esiti consonantici e arrivando alla dimostrazione scientifica delle parentele genetiche tra le lingue.\nLa prima mutazione consonantica \u00e8:\nProbabilmente la prima mutazione consonantica \u00e8 stata causata dal sostrato celtico, finnico o retico-etrusco. \u00c8 predocumentaria e perci\u00f2 non si possiedono scritti che ne siano esenti. \nL'unica cosa che pu\u00f2 far supporre che la mutazione sia avvenuta verso il I secolo a.C. \u00e8 la testimonianza (n\u00e9 certa n\u00e9 univoca) dei prestiti germanici passati in lingue storiche.\nJakob Grimm, analizzando la prima mutazione consonantica, prende spunto da Rasmus Christian Rask, applicando i suoi criteri e ordinando il \u201ccaos\u201d del consonantismo delle lingue di matrice indoeuropea.\nLa sua legge riguardava tutte le occlusive del (proto-)indoeuropeo.\nPer prima cosa avviene, nel germanico comune, un'unione tra la serie palatale e quella velare, mentre le sorde aspirate coincidono con quelle semplici.\nLe occlusive sorde indoeuropee diventano fricative sorde, quelle sonore diventano sorde e quelle sonore aspirate perdono l'aspirazione.\nDa occlusive sorde a fricative (o spiranti) sorde.\nPer cui:\nDa occlusive sonore a occlusive sorde.\nPer cui:\nUlteriori caratteristiche della prima rotazione consonantica.\nEsistono alcune sotto-regole che governano i cambiamenti della \"legge di Grimm\", tra cui la legge di Verner sull'accento, per cui la rotazione consonantica prende il nome completo di legge di Grimm-Verner:\nLegge di Verner.\nIl linguista danese Karl Verner formul\u00f2 questa legge appurando delle condizioni particolari in cui la prima rotazione consonantica non s'attiva come dovrebbe.\nIl mutamento descritto da Verner perfeziona la legge di Grimm e si realizza nei fonemi gi\u00e0 trasformati in fricativi.\nRiguarda il trattamento delle occlusive sorde per le quali, accanto alla mutazione in fricativa sorda, \u00e8 attestato anche il passaggio in fricativa o occlusiva sonora.\nLa legge \u00e8 stata formulata in modo da mettere in evidenza che alla sonorizzazione della sorda interna concorrono sia la sonorit\u00e0 dell'ambiente circostante sia l'atonia della sillaba precedente il fonema. Ci\u00f2 \u00e8 legato alla cronologia delle innovazioni del germanico comune: al momento della realizzazione della legge di Verner non s'era ancora conclusa l'innovazione riguardante l'accentro protosillabico germanico.\nLe \"occlusive sorde\" dell'indoeuropeo, in contesto sonoro (a meno che non siano precedute dall'accento indoeuropeo) e quando sono precedute dalla fricativa alveolare sorda //, la fricativa labiodentale sorda // e la fricativa velare sorda //, non passano a fricative sorde ma a fricative sonore ed eventualmente a occlusive sonore. Il cambiamento che subivano era:\nQuesto fenomeno \u00e8 una sorta d'indebolimento delle occlusive sorde, riflesso dalla posizione dell'accento originario. Il cambiamento dev'essere avvenuto prima della I rotazione consonantica in modo da sottrarre le occlusive sorde al processo che le avrebbe portate a esser fricative. Oppure, cosa molto pi\u00f9 probabile i due fenomeni, relativi alla prima mutazione consonantica e alla Legge di Verner potrebbero essersi svolti in contemporanea, portando alla formazione di allofoni (fricative sorde e sonore) a seconda della posizione dell'accento, che solo in un secondo momento si sarebbero trasformati in fonemi. \nSi avranno, quindi, in sequenza:\nAlternanza grammaticale.\nGrimm si accorse che alcuni esempi non trovavano riscontro nella prima mutazione, cos\u00ec parl\u00f2 di alternanza grammaticale e la spiegazione \u00e8 fornita da Verner.\n\u201cAlternanza grammaticale\u201d \u00e8 una definizione di Grimm: si accorse che alcuni esempi non trovavano una perfetta identificazione con la prima mutazione consonantica e parl\u00f2, perci\u00f2, di alternanza grammaticale, senza per\u00f2 fornirne una spiegazione.\nVerner, al contrario, prima si rese conto del fenomeno dell'alternanza, mentre solo in seguito cap\u00ec la mutazione.\nPer riuscire a capire l'alternanza grammaticale, bisogna dire che nei verbi forti la coniugazione \u00e8 in qualche modo definita da 4 diverse forme paradigmatiche, che definiscono la fisionomia di un verbo forte (apofonico):\nSe il verbo ha una radice terminante in sorda, le prime due forme presentano un esito in sorda, le altre due in sonora.\nGrimm intu\u00ec solamente che questa diversit\u00e0 si legava in qualche modo alla morfologia. Verner, sapendo che il preterito dei verbi forti germanici \u00e8 uguale al perfetto indoeuropeo, confronta i verbi germanici con i loro corrispondenti in altre lingue indoeuropee (in particolare sanscrito e greco).\nIl mutamento di Grimm si ferma nelle voci paradigmatiche accentate in radice (cio\u00e8 con accento protosillabico), in quelle con suffisso tonico si determina la sonorizzazione (legge di Verner).\nModalit\u00e0 e cronologia della rotazione.\nLa prima rotazione consonantica (\"erste Lautverschiebung\"), che invest\u00ec tutte le lingue germaniche, dev'essere cominciata quando esse costituivano solo dialetti di un'unica lingua, il proto-germanico.\nEssa viene datata in un periodo compreso fra il V secolo a.C. e il IV e il II secolo a.C. Il luogo dove cominci\u00f2 non \u00e8 chiaro, come non \u00e8 chiara la sede dei primi Germani (probabilmente i territori sul mar Baltico, lo Jutland e la Scandinavia). Secondo le ipotesi pi\u00f9 accreditate sarebbe avvenuta nella Germania settentrionale o in Danimarca. Antiche iscrizioni runiche del II-IV secolo d.C. mostrano ancora comunanze linguistiche fra i Germani settentrionali e i Germani occidentali.\nLa rotazione come descritta sopra non pu\u00f2 tuttavia essere avvenuta contemporaneamente, altrimenti si sarebbe avuto come risultato finale solo fricative sorde. Quindi, probabilmente, il primo mutamento sarebbe stato il passaggio \"occlusive sonore aspirate\" \u2192 \"occlusive sonore\"; solamente in seguito, per evitare omofonie, si sarebbero attivati gli altri mutamenti. L'innesco della rotazione con molta probabilit\u00e0 deriverebbe sempre dall'accento, un forte accento di intensit\u00e0 che avrebbe costretto le aspirate a ruotare.\nSeconda rotazione consonantica dell'alto-tedesco.\nAnche la cosiddetta seconda rotazione consonantica (\"zweite Lautverschiebung\") fu identificata da Jakob Grimm. Essa investe esclusivamente i \"dialetti alto-tedeschi\", cos\u00ec chiamati perch\u00e9 parlati nella zona montuosa nel sud della Germania, e cio\u00e8 in Germania meridionale, Svizzera e Austria. Grimm la identific\u00f2 con questo nome, ma in realt\u00e0 non si tratta di una vera e propria \"rotazione\" incondizionata: \u00e8 in gran parte una trasformazione di fonemi occlusivi sordi condizionata dalla loro posizione all'interno della parola: posizione iniziale, o finale dopo consonante; posizione intervocalica, o finale dopo vocale; posizione interna quando in germanico la consonante era rappresentata da un fonema rafforzato (raddoppiato).\nCome \"rotazione\" \u00e8 meno sistematica della prima, poich\u00e9 non coinvolge tutti i fonemi n\u00e9 tutte le parole del tedesco standard. Nonostante infatti questa lingua si basi sul dialetto meridionale bavarese non tutte le parole risentono di questo cambiamento. Esempio:\nLa seconda rotazione muta le consonanti occlusive sorde in affricate o fricative sorde raddoppiate (che in certi casi si semplificano) e le occlusive sonore in occlusive sorde. Meno sistematicamente le fricative sorde diventano occlusive sonore e le fricative sonore nate per la legge di Verner diventano occlusive sorde.\nDa occlusive sonore a sorde.\nper cui:\nDa occlusive sorde a affricate/fricative sorde.\nper cui:\nDa spirante interdentale sorda ad occlusiva sonora.\nper cui:\nDa notare che questo tratto \u00e8 l'unico ad aver influenzato anche il basso tedesco e il nederlandese:\nCronologia della seconda rotazione.\nLa seconda rotazione dev'essere avvenuta non prima del V secolo d.C., ed esclusivamente nella Germania meridionale, Svizzera e Austria (vedi \"sopra\"). La data del mutamento \u00e8 testimoniata dai prestiti latini entrati nel tedesco. Pochi sono entrati prima della mutazione e l'hanno subita, molti invece sono entrati dopo e in tal modo si pu\u00f2 stimare una data per il cambiamento. Paradigmatico \u00e8 il caso della parola latina \"palatium\" (palazzo). Questa parola \u00e8 entrata nell'altotedesco due volte, una prima e una dopo la rotazione:\nRotazione consonantica armena.\nIl consonantismo armeno si dimostra profondamente innovativo all'interno del sistema delle occlusive rispetto all'indoeuropeo comune. La rotazione consonantica armena sconvolge radicalmente tutto l'apparato delle occlusive in maniera simile alle rotazioni consonantiche germaniche, ma presentando notevoli differenze, tra cui le consonanti risultanti, diverse da quelle germaniche e di diverso tipo.\nOcclusive sorde.\nPer cui:\nOcclusive sonore.\nPer cui:\nOcclusive sonore aspirate.\nPer cui"}
{"id": "245241", "revid": "339392", "url": "https://it.wikipedia.org/wiki?curid=245241", "title": "Segale cornuta", "text": ""}
{"id": "245244", "revid": "54253", "url": "https://it.wikipedia.org/wiki?curid=245244", "title": "Ergotismo", "text": ""}
{"id": "245245", "revid": "2208340", "url": "https://it.wikipedia.org/wiki?curid=245245", "title": "Kaga (provincia)", "text": " fu una provincia del Giappone, in quella che nel XXI secolo \u00e8 la zona meridionale della prefettura di Ishikawa.\nGovernata dal clan Maeda, la capitale di Kaga fu Kanazawa. Confinava con le province di Echizen, Etchu, Hida e Noto."}
{"id": "245248", "revid": "4252", "url": "https://it.wikipedia.org/wiki?curid=245248", "title": "Fuoco sacro", "text": ""}
{"id": "245250", "revid": "339392", "url": "https://it.wikipedia.org/wiki?curid=245250", "title": "Male degli ardenti", "text": ""}
{"id": "245252", "revid": "122440845", "url": "https://it.wikipedia.org/wiki?curid=245252", "title": "Campanula rapunculus", "text": "La campanula commestibile (nome scientifico Campanula rapunculus ) \u00e8 una pianta erbacea dai fiori a forma di campanella appartenente alla famiglia delle Campanulaceae.\nEtimologia.\nIl nome generico (\"campanula\") deriva dalla forma a campana del fiore; in particolare il vocabolo deriva dal latino e significa: \"piccola campana\".\nDalle documentazioni risulta che il primo ad usare il nome botanico di \u201cCampanula\u201d sia stato il naturalista belga Rembert Dodoens, vissuto fra il 1517 e il 1585. Tale nome comunque era in uso gi\u00e0 da tempo, anche se modificato, in molte lingue europee. Infatti nel francese arcaico queste piante venivano chiamate \u201cCampanelles\u201d (oggi si dicono \u201cCampanules\u201d o \u201cClochettes\u201d), mentre in tedesco vengono dette \u201cGlockenblumen\u201d e in inglese \u201cBell-flower\u201d o \u201cBlue-bell\u201d. In italiano vengono chiamare \u201cCampanelle\u201d. Tutte forme queste che derivano ovviamente dalla lingua latina. L'epiteto specifico (\"rapunculus\") significa \"piccola rapa\" (diminutivo di \"rapum\") e fa riferimento alle radici gonfie della pianta.\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum - 1:. 164\u00a01753 del 1753.\nDescrizione.\nQueste piante arrivano fino a 100\u00a0cm di altezza. La forma biologica \u00e8 emicriptofita bienne (H bienn), ossia in generale sono piante erbacee con gemme svernanti al livello del suolo e protette dalla lettiera o dalla neve e si distinguono dalle altre per il ciclo vitale biennale. Contengono inoltre lattice lattescente e accumulano inulina.\nRadici.\nLe radici sono fusiformi e ingrossate.\nFusto.\nLa parte aerea del fusto \u00e8 eretta, costolata, glabra o sparsamente pelosa; la ramosit\u00e0 \u00e8 nella parte superiore.\nFoglie.\nLe foglie hanno delle forme oblanceolato-spatolate; i bordi sono dentellati; quelle superiori sono progressivamente pi\u00f9 ridotte con forme da lanceolate a lineari. Dimensione delle foglie: larghezza1 - 2\u00a0cm; lunghezza 6 \u2013 12\u00a0cm.\nInfiorescenza.\nLe infiorescenze sono delle pannocchie ampie (allungate) formate da diversi fiori con portamento pi\u00f9 o meno eretto. I peduncoli dei fiori sono provvisti di brattee inserite alla base del peduncolo stesso.\nFiore.\nI fiori sono tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi. Lunghezza dei fiori: 15 \u2013 25\u00a0mm.\nFrutti.\nI frutti sono delle capsule ovoidi e erette; sono poricide 3-loculari, con deiscenza laterale o nella parte apicale sotto i denti del calice. I semi sono molto minuti.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Campanula rapunculus\" (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) comprendente circa 50 generi (\"Campanula\" \u00e8 uno di questi). Il genere \"Campanula\" a sua volta comprende 449 specie (circa 50 nella flora italiana) a distribuzione soprattutto circumboreale.\nIl basionimo per questa specie \u00e8: \"Neocodon rapunculus\" .\nIl numero cromosomico di \"C. rapunculus\" \u00e8: 2n = 20.\nVariabilit\u00e0.\nPer questa specie \u00e8 riconosciuta valida la seguente sottospecie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nSpecie simili alla \"Campanula rapunculus\" sono:\nUsi.\nCucina.\nNella cucina popolare vengono usate le radici bulbose di queste piante, crude o cotte (secondo alcuni si possono preparare raffinati antipasti e contorni).\nAltre notizie.\n(1) La campanula raponzolo in altre lingue \u00e8 chiamata nei seguenti modi:\n(2) \u00c8 anche il nome di un personaggio di una fiaba dei fratelli Grimm, \"Rapunzel\"."}
{"id": "245253", "revid": "108610686", "url": "https://it.wikipedia.org/wiki?curid=245253", "title": "Raperonzolo (disambigua)", "text": ""}
{"id": "245254", "revid": "3689", "url": "https://it.wikipedia.org/wiki?curid=245254", "title": "Bromopnea", "text": ""}
{"id": "245255", "revid": "1318658", "url": "https://it.wikipedia.org/wiki?curid=245255", "title": "Parco nazionale del Kilimangiaro", "text": "Il parco nazionale del Kilimangiaro (\"Kilimanjaro National Park\") \u00e8 uno dei principali parchi nazionali della Tanzania. Copre una superficie di 756\u00a0km\u00b2. \nNel 1910 fu dichiarato riserva naturale dal governo coloniale tedesco. Nel 1921 divenne riserva forestale.\nNel 1973 l'area montana sopra la linea degli alberi (~2.700 m) fu riclassificata come Parco nazionale e fu aperta al pubblico accesso nel 1977. Il parco fu dichiarato Patrimonio dell'umanit\u00e0 dall'UNESCO nel 1987.\nTerritorio.\nIl Parco si trova nella parte nordorientale della Tanzania , al confine con il Kenya. L'ingresso principale del parco, il \"Marangu Gate\" si trova circa 30\u00a0km a nord della citt\u00e0 di Moshi, a 1.870 m di altitudine.\nNell'area del parco si trova il monte Kilimangiaro, con i suoi tre crateri: a ovest Shira, con un'altitudine di 3.962 m, a est Mawenzi (5.149 m) e al centro Kibo, la vetta pi\u00f9 alta dell'Africa (5.895 m). Tra il Kibo e il Mawenzi giace una piattaforma di circa 3.600 ha, chiamata \"la sella\", che costituisce la pi\u00f9 estesa tundra di altura del continente. La sommit\u00e0 del vulcano \u00e8 ricoperta da un ghiacciaio perenne.\nFlora.\nLa vegetazione del Kilimangiaro pu\u00f2 essere suddivisa in quattro zone: \nZona della foresta pluviale.\nQuesta \u00e8 certamente la fascia pi\u00f9 ricca di specie vegetali, dominata da alberi ad alto fusto dalle chiome rigogliose che ricoprono totalmente i sentieri formando suggestive foreste a galleria. Le specie ad alto fusto maggiormente rappresentate sono: \"Macaranga kilimandscharica\", \"Albizia schimperiana\" e \"Mitragyna rubrostipulata\". Accanto a questi veri e propri giganti del regno vegetale crescono alberi di dimensioni pi\u00f9 ridotte quali \"Tabernaemontana holstii\", \"Xymalos monospora\" e \"Agauria salicifolia\". Tra le specie erbacee si incontrano specie caratteristiche quali le orchidee del genere \"Polystachya\", alcune specie di \"Impatiens\": \"Impatiens pseudoviola\" di colore rosa e \"Impatiens kilimanjari\" dai fiori rosso scarlatto, e \"Mimulopsis kilimandscharica\", una pianta erbacea con fiori rosa. \nNel versante nord e ovest la foresta riceve meno piogge e qui si incontrano specie differenti: alti e contorti esemplari di ginepro (\"Juniperus procera\"), e due specie di olivo, \"Olea africana\", alto fino a 10 metri, e \"Olea kilimandscharica\", alto fino a 30 metri.\nAlle quote pi\u00f9 elevate gli alberi si diradano. Si osservano esemplari isolati di varie specie di \"Podocarpus\", di \"Ilex minutus\" e dei grandi alberi della canfora africana \"Ocotea usambarensis\", che possono raggiungere i 40 metri d'altezza.\nNelle zone pi\u00f9 umide e riparate \"Hagenia abyssinica\", rosacea con grandi foglie pennate, si ricopre con eleganti fiori rosso scuro.\nZona della brughiera.\nAl di sopra della linea degli alberi scompaiono le piante ad alto fusto ma sono tuttavia presenti numerose specie vegetali.\nLa zona pi\u00f9 bassa della brughiera \u00e8 popolata da fitti cuscini di \"Erica arborea\" che creano suggestivi effetti cromatici. Le piante pi\u00f9 singolari di questa zona sono comunque i seneci giganti (\"Dendrosenecio kilimanjari\" e \"Dendrosenecio johnstonii\"), caratteristica pianta dal lungo tronco che regge una ampia e carnosa rosetta fogliare, e la \"Lobelia deckenii\", una specie della famiglia delle Campanulacee che cresce fino ad 3 metri di altezza, con grandi spighe verticali claviformi.\nCompletano il paesaggio numerose altre specie meno appariscenti ma che offrono una variet\u00e0 di sfumature cromatiche: gli arbusti di \"Hypericum revolutum\" con piccoli fiori gialli, l'\"Helichrysum kilimanjari\" con fiori giallo intenso, la liliacea \"Kniphofia thomsonii\", il \"Gladiolus watsonioides\" con fiore rosa salmone, l'orchidea \"Disa stairsii\", con bella spiga rosa intenso, l'\"Anemone thomsonii\", il giallo \"Ranunculus oreophylus\", la \"Scabiosa columbaria\" dai fiori rosati, \nl'\"Anthospermum usambarensis\", cespuglio somigliante al cipresso con fioriture bianche, e la \"Stoebe kilimandscharica\" con minuscole foglie grigio-argentate.\nZona del deserto d'alta quota.\nLa vita vegetale in questa zona \u00e8 limitata ad alcune specie erbacee dalla sviluppata capacit\u00e0 di adattamento a condizioni ambientali poco favorevoli.\nOltre che muschi e licheni lapidicoli \u00e8 possibile vedere esemplari di \"Carduus chamaecephalus\", di forma appiattita e con foglie pelose e spinose, ciuffi isolati di \"Pentaschistis minor\", detta \"erba del deserto\" e differenti specie di \"Helichrysum\" (\"H.kilimanjari, H.newii, H.cymosum, H.argyranthum, H.meyeri-johannis\"). \nL'\"Haplocarpha rueppellii\" e l'\"Haplosciadium abyssinicum\" sono altre due specie che, grazie a foglie crassulente e ad un rivestimento di fitti peli argentei, che riflettono le radiazioni solari e riducono le perdite d'acqua e di calore, riescono a sopravvivere a queste altitudini. \nZona sommitale.\nA causa delle condizioni climatiche estreme di questa zona (basse temperature, radiazioni solari molto intense, ossigeno rarefatto) sono poche le specie vegetali che riescono a sopravvivere. \nTra di esse si possono annoverare l'erbacea \"Helichrysum newii\" e i licheni della specie \"Xanthoria elegans\".\nFauna.\nIl parco \u00e8 ricchissimo di specie animali: sono state censite oltre 140 specie di mammiferi incluse 7 specie di primati, 25 di carnivori, 25 di antilopi e 24 specie di pipistrelli.\nNella zona delle falde, nonostante il crescente sfruttamento agricolo abbia modificato le caratteristiche del territorio, sopravvive una popolazione di qualche centinaia di elefanti (Loxodonta africana) e non \u00e8 raro incontrare anche qualche esemplare di bufalo nero (\"Syncerus caffer\") e di leopardo (\"Panthera pardus\"). Il rinoceronte nero (\"Diceros bicornis\"), una volta presente in questa area, \u00e8 adesso estinto.\nTra i mammiferi che popolano la foresta pluviale vanno menzionate differenti specie di primati: il \nbabbuino (\"Papio cynocephalus\"), il cercopiteco (\"Cercopithecus mitis\"), il colobo orsino (\"Colobus polykomos\"), la guereza (\"Colobus guereza\") ed alcune specie di \"Galago\".\nAl di sopra della linea degli alberi le specie di mammiferi pi\u00f9 significative sono l'antilope alcina (\"Taurotragus oryx\"), l'antilope di Abbot (\"Cephalophus spadix\"), la \"Sylvicapra grimmia\", il \"Tragelaphus scriptus\" e il \"Cephalophus natalensis\". \nSono reperibili inoltre numerose specie di roditori, quali il \"Dendrohyrax arboreus\", e di insettivori.\nSono state censite circa 180 specie di uccelli, la maggior parte delle quali abitano la zona di foresta pluviale: tra esse un cenno particolare merita lo storno di Abbot (\"Poeoptera femoralis\"), molto raro al di fuori di questa area. Tra le specie reperibili nelle zone pi\u00f9 elevate vengono segnalati: il gipeto (\"Gypaetus barbatus\"), la sassicola di Erlanger (\"Pinarochroa sordida\"), il beccamoschino di Hunter (\"Cisticola hunteri\"), la nettarinia malachite di Johnston (\"Nectarinia johnstoni\") e il corvo collobianco (\"Corvus albicollis\"). \nMeritano infine una menzione una rara specie di farfalla, la \"Papilio sjoestedti\", nota anche come \"Kilimanjaro swallowtail\", che vive, oltrech\u00e9 sul Kilimangiaro, anche a Ngorongoro e sul Monte Meru, e una sua sottospecie di colore nero, la \"Papilio sjoestedti ssp. atavus\", che si trova solo sul Kilimangiaro.\nTrekking.\nI sentieri per salire in vetta sono molti, la maggior parte dei quali prendono il via dal versante meridionale del vulcano. Le vie di accesso dal versante settentrionale sono riservate agli alpinisti provetti. Il sentiero \"Mweka\" \u00e8 la via pi\u00f9 rapida ma \u00e8 ripido e pericoloso. Lo stesso si pu\u00f2 dire del sentiero \"Umbwe\" che viene utilizzato prevalentemente per la discesa rapida sulla via del ritorno. Il sentiero di \"Machame\" \u00e8 uno dei pi\u00f9 spettacolari, ma non offre molte possibilit\u00e0 di riparo. La via pi\u00f9 comoda, e anche la pi\u00f9 utilizzata dai turisti, \u00e8 la \"Marangu Road\".\nSalire in cima al Kilimangiaro attraverso la \"Marangu road\" non richiede particolari abilit\u00e0 o attrezzature da alpinista. \u00c8 tuttavia consigliabile una buona preparazione fisica, il supporto di una guida e di portatori locali, oltrech\u00e9 una disponibilit\u00e0 di almeno 6 giorni.\nDal Marangu Gate al Mandara Hut.\nLa visita del parco inizia al \"Marangu Gate\", a 1.870 metri di altezza.\nLa prima tappa si svolge nello scenario lussureggiante della foresta pluviale e richiede circa tre ore di cammino per arrivare al \"Mandara Hut\" (2.700 m). Le caratteristiche di questo rifugio sono analoghe a quelle dei successivi che si incontreranno sulla \"Marangu road\": si tratta di un rifugio molto \"spartano\", capace di ospitare, in camerate promiscue, una sessantina di persone. La cena si prepara in una cucina comune dove ogni gruppo utilizza le proprie provviste.\nDal Mandara Hut a Horombo Hut.\nPartendo dal Mandara Hut di buon mattino, la seconda tappa, pi\u00f9 impegnativa, si snoda attraverso un sentiero scosceso che attraversa un paesaggio in cui la vegetazione si va sempre pi\u00f9 diradando man mano che si procede: la foresta pluviale cede il posto alla brughiera, con macchie di erica arborea e i caratteristici boschetti di senecio gigante. Dopo circa otto ore di cammino si arriva a \"Horombo Hut\" (3.720 m) dove si trascorre la notte. A queste quote si possono avvertire i primi segni del mal di montagna (mal di testa, nausea, inappetenza, insonnia). La temperatura si abbassa notevolmente, specie la notte.\nGiornata di acclimatamento.\nUna ascensione troppo rapida rischierebbe di fare acuire il mal di montagna. \u00c8 questo il motivo per cui \u00e8 consigliabile, arrivati a questa quota, prevedere una pausa di acclimatamento. La bellezza dei luoghi e i panorami grandiosi rendono estremamente piacevole la sosta. Per abituare l'organismo alla rarefazione dell'ossigeno le guide consigliano di fare una \"sgambata\" sino a quota 4.000\u00a0m, alla base del massiccio \"Mawenzi\" (la seconda cima pi\u00f9 alta del Kilimangiaro) per poi ridiscendere e trascorrere una seconda notte ad \"Horombo Hut\".\nDa Horombo Hut a Kibo Hut.\nPartenza la mattina di buon ora, otto ore di marcia in un contesto sempre pi\u00f9 \"estremo\" in cui la vegetazione va scomparendo, il paesaggio assume un aspetto desertico e desolato, e la rarefazione dell'ossigeno si fa sentire sempre di pi\u00f9. \"Pole pole\" (in swahili: \"piano piano\") suggeriscono le guide. Nel pomeriggio si arriva a \"Kibo Hut\" (4.700\u00a0m).\nSi approfitta dell'austera accoglienza del rifugio (niente acqua corrente, niente riscaldamento, servizi igienici all'aperto) per riposare qualche ora in attesa della ascensione finale alla vetta. Di notte la temperatura si abbassa molto.\nL'ascensione a Uhuru Peak.\nIntorno a mezzanotte si parte alla volta della vetta. Questa \u00e8 decisamente la tappa pi\u00f9 impegnativa: si procede in diagonale lungo i fianchi sabbiosi del vulcano, sino ad arrivare, all'alba, al \"Gillman Point\" (5.685 m). Lo spettacolo del sole che sorge sul ghiacciaio ripaga pienamente della fatica! Dopo un'altra ora e mezzo di cammino tra i ghiacciai, con le forze ormai ridotte allo stremo e con temperature che possono arrivare a - 30 \u00b0C, si raggiunge la vetta dell\"'Uhuru Peak\" (5.895 m), il punto pi\u00f9 alto dell'intero continente africano. \nIl ritorno alla base.\nSotto il cartello indicatore della vetta si trova un registro: \u00e8 d'obbligo apporvi la propria firma! Esaudita questa inderogabile formalit\u00e0 e scattate le foto di rito si incomincia la discesa. Prima sosta a \"Kibo Hut\" per recuperare un po' di energie, quindi discesa sino a \"Horombo Hut\" dove si trascorre la notte. L'indomani mattina unica tappa sino al \"Marangu Gate\" dove l'avventura si conclude. La maggior parte dei turisti, dopo quest'esperienza, sente il bisogno di fare rotta verso le spiagge assolate di Zanzibar per il meritato riposo.\nStrutture recettive.\nSi tratta di rifugi molto \"spartani\", che offrono sistemazioni in camerate promiscue. Non dispongono di servizio di ristorazione: i pasti si preparano in una cucina comune, con fuoco a legna, e ogni gruppo utilizza le proprie scorte alimentari. Lungo la via \"Marangu\" si incontrano i seguenti: \"Mandara Hut\" (2.700 m), \"Horombo Hut\" (3.720 m) e \"Kibo Hut\" (4.700 m) ciascuno dei quali \u00e8 affiancato da una serie di piccole costruzioni in grado di accogliere dignitosamente gli escursionisti."}
{"id": "245257", "revid": "72396", "url": "https://it.wikipedia.org/wiki?curid=245257", "title": "Legge di Avogadro", "text": ""}
{"id": "245258", "revid": "648716", "url": "https://it.wikipedia.org/wiki?curid=245258", "title": "Data stellare", "text": "La data stellare (\"Stardate\", a volte tradotto anche come data astrale) \u00e8 un sistema di datazione inventato per la saga fantascientifica di \"Star Trek\".\nGli episodi della serie classica di Star Trek iniziano generalmente con la voce del capitano Kirk che registra le sue annotazioni sul diario di bordo dell'astronave Enterprise, citando sempre la data stellare. Quello del diario di bordo \u00e8 un espediente utilizzato per far iniziare le storie \"in medias res\" e per sintetizzare lo svolgersi di eventi poco importanti ai fini dell'azione nel corso delle puntate. Il fatto di collocare gli eventi all'interno di un sistema di datazione diverso da quello conosciuto \u00e8 utilizzato per indurre nello spettatore una sensazione di straniamento, conferendo l'impressione che i fatti si svolgano in un futuro assai remoto, dove tutto pu\u00f2 accadere, aumentando la \"suspense\".\nNel corso della serie classica di Star Trek la data stellare veniva assegnata del tutto casualmente. Solo successivamente, con la serie \"Star Trek - The Next Generation\" si inizi\u00f2 ad utilizzare un algoritmo per il calcolo della data stellare: la prima cifra \u00e8 sempre 4, e la seconda cifra corrisponde al numero della stagione alla quale appartiene l'episodio in questione. Le ultime tre cifre prima del punto vanno da 000 a 999 a seconda del momento della stagione nel quale si trova l'episodio. Le cifre dopo il punto sono completamente casuali.\nSi noti comunque che, mentre nella serie classica la progressione della data stellare coincide con il progressivo scorrere del tempo rispetto alla numerazione delle puntate, in Next Generation spesso il numero della puntata non corrisponde al progressivo tempo numerico stellare. Nella prima stagione, ad esempio, Wesley Crusher viene promosso cadetto in data stellare 41263.1 mentre, in una puntata successiva che riporta la data stellare del 41242.4, vediamo il giovane ai comandi dell'Enterprise come cadetto e non interdetto al ponte di comando come la data stellare antecedente suggerirebbe.\nA causa della mancanza di un metodo ufficiale per calcolare la data stellare in modo matematico (piuttosto che casuale e/o legato ad un episodio) sono stati sviluppati da fan della serie dei metodi alternativi.\nCalcolare la data stellare.\nI seguenti metodi per calcolare la data stellare, ovviamente \"non ufficiali\", sono fra quelli pi\u00f9 utilizzati dalle varie comunit\u00e0 di \"fan\" sparse per il mondo. Questi metodi alternativi nascono dal fatto che, a differenza della notazione ufficiale, sono slegati dal concetto di \"stagione-puntata\" e quindi sono utilizzabili per convertire qualsiasi data standard.\nMetodo algebrico.\nUn'approssimazione di questa formula \u00e8 stata pubblicata per la prima volta da Wilford Nusser: questo metodo si basa sul principio per il quale 1000 unit\u00e0 di data stellare corrispondono ad un anno standard. Da ci\u00f2 deriva quindi la formula.\nformula_1\ndove K \u00e8 il rapporto fra 1000 e i secondi che compongono un anno. \u00c8 ovvio quindi che la costante sar\u00e0 diversa a seconda che ci troviamo in un anno bisestile o no.\nIl valore si approssima quindi in:\nCome si pu\u00f2 notare la differenza \u00e8 incredibilmente piccola. Utilizzando questo metodo la data del 21 dicembre 2016 espressa in datazione stellare diventa 972.602739726.\n\u00c8 altrettanto evidente che la formula sopra indicata mal si presta ad un uso istantaneo e pu\u00f2 essere meglio esplicitata nella seguente:\nformula_2\nNella quale:\nLa data del 21 dicembre 2016 alle 11:40:00 (supponendo come anno base il 2000) diventa 16971.2735275.\nIn alternativa alla sopracitata formula, si pu\u00f2 usare:\nIn generale il risultato viene arrotondato alla seconda o terza cifra decimale poich\u00e9 \u00e8 il numero sufficiente di decimali per poter eseguire abbastanza accuratamente il processo di conversione inverso, ovvero da data stellare a data standard.\nSe invece si ritiene sufficiente un'approssimazione pi\u00f9 generale, si pu\u00f2 eseguire semplicemente la prima parte della formula, ovvero:\nformula_3\nPer esempio il 21 dicembre 2016 (supponendo come AnnoBase il 2000) diventa 16972.6027397\nMetodo della composizione.\nIn vari siti web, la \"data stellare\" viene creata semplicemente componendo i numeri della datazione standard.\nIl metodo pi\u00f9 usato \u00e8 certamente: formula_4\nPer esempio il 13 agosto 2006 diventa: \"200608.13\"\nOvviamente questo metodo offre una minore accuratezza rispetto al primo ma una immediatezza senza paragoni."}
{"id": "245260", "revid": "1632387", "url": "https://it.wikipedia.org/wiki?curid=245260", "title": "Ciclo del carbonio-azoto-ossigeno", "text": "Il ciclo del carbonio-azoto-ossigeno (o ciclo CNO, o ciclo di Bethe) \u00e8 una delle due pi\u00f9 comuni serie di reazioni nucleari che avvengono all'interno delle stelle, insieme alla catena protone-protone. I modelli teorici prevedono che il ciclo CNO sia la principale sorgente di energia per le stelle pi\u00f9 massicce, con masse circa il 20% maggiori di quella del Sole, mentre la catena protone-protone \u00e8 dominante per le stelle pi\u00f9 piccole.\nQuesto ciclo fu scoperto nel 1938 da Hans Bethe e indipendentemente da Carl Friedrich von Weizs\u00e4cker.\nDescrizione e localizzazione.\nQuesto ciclo partendo da quattro protoni produce una particella alpha (cio\u00e8 un nucleo di elio) pesante, due positroni pi\u00f9 leggeri, due neutrini, leggerissimi, e un ulteriore rilascio di energia di tipo puramente luminoso sotto forma di raggi gamma. \nI nuclei di carbonio, azoto e ossigeno, dai quali il ciclo trae il nome, svolgono il ruolo di catalizzatori nella fusione nucleare indiretta dell'idrogeno.\nQuesto ciclo \u00e8 pi\u00f9 complesso della semplice catena protone-protone, che coinvolge la reazione deuterio-deuterio, e infatti si innesca ad una temperatura pi\u00f9 alta.\nHa quindi luogo normalmente nelle zone interne delle stelle di dimensioni abbastanza grandi, orientativamente con massa superiore a circa 1,2 masse solari: gi\u00e0 alcune stelle della sequenza principale riescono a svolgere questo ciclo in modo apprezzabile.\nLe reazioni del ciclo carbonio-azoto sono:\nNelle stelle di grandezza paragonabile o inferiore a quella del Sole, invece, i meccanismi di combustione prevalenti sono rappresentati dalla catena protone-protone.\nQuasi tutte le stelle attivano il ciclo poi durante la fase finale di gigante rossa, nel guscio esterno.\nL'uomo non \u00e8 ancora riuscito a riprodurre in modo apprezzabile questo ciclo sulla Terra, date le temperature richieste che sono ancora pi\u00f9 alte di quelle gi\u00e0 ardue della reazione deuterio-deuterio.\nPrecisazioni.\nL'efficacia del ciclo non \u00e8 totale, nel senso che in un ramo secondario della reazione, con la probabilit\u00e0 dello 0,04%, la reazione finale non produce carbonio-12 e elio-4, ma ossigeno-16 e un fotone:\nIn modo simile al carbonio, azoto e ossigeno del ramo principale, il fluoro prodotto nel ramo secondario ha una funzione esclusivamente catalitica e, a regime, non si accumula nella stella.\nI nuclei di ossigeno che si formano cos\u00ec si accumulano e poi si pensa che alimentino un ulteriore ciclo, le cui perdite sono trascurabili dal punto di vista della produzione di energia."}
{"id": "245261", "revid": "1783371", "url": "https://it.wikipedia.org/wiki?curid=245261", "title": "Echizen (provincia)", "text": "Echizen (giapponese: \u8d8a\u524d\u56fd; -no kuni) fu una provincia del Giappone che oggigiorno fa parte della prefettura di Fukui.\nEchizen \u00e8 famosa per il Washi (carta prodotta in modo tradizionale). Un testo risalente al 774 menziona che il washi veniva prodotto in questa zona. Il washi prodotto in Echizen \u00e8 ancora il tipo di carta tradizionale pi\u00f9 venduta in Giappone. Echizen \u00e8 anche conosciuta per le sue ceramiche. \u00c8 una dei cosiddetti vecchi siti di forni kiln del Giappone (gli altri sono Shigaraki, Bizen, Seto, Tamba e Tokoname) e come tale \u00e8 tenuta in gran considerazione degli estimatori di ceramiche giapponesi e internazionali.\nSi ritiene che l'antica capitale si trovasse vicino a Takefu, ma nel Periodo Sengoku la provincia venne divisa in diversi feudi e nel Periodo Edo il daimy\u014d mantenne la sua sede nella citt\u00e0 di Fukui."}
{"id": "245263", "revid": "287204", "url": "https://it.wikipedia.org/wiki?curid=245263", "title": "Lingua arvanitica", "text": "La lingua arvanitica (albanese: \"gluha arb\u00ebreshe\", \"arb\u00ebrore\", \"arb\u00ebrisht\" \u03b1\u03c1b\u03b5\u0330\u03c1\u03af\u03c3\u0308\u03c4, greco: \u03b1\u03c1\u03b2\u03b1\u03bd\u03af\u03c4\u03b9\u03ba\u03b1 \"arvan\u00edtika\") \u00e8 un ramo della lingua albanese, gruppo del dialetto tosco del sud d'Albania e dell'Epiro, tradizionalmente parlato dagli Arvaniti, storica popolazione albanese della Grecia.\nI suoi locultori sono oggi circa 50.000, sparsi tra il Peloponneso in 800 tra citt\u00e0, paesi e villaggi (di cui 696 centri ancora albanofoni), l'Attica, l'Eubea e l'Achea, formando la minoranza etnica e linguistica pi\u00f9 numerosa della Grecia. Migrati in queste zone dall'Epiro gi\u00e0 dal XIII secolo, gli albanesi arvaniti hanno attivamente preso parte alla vita civile e religiosa locale, partecipando alla storia moderna del Paese nelle battaglie per la Guerra d'indipendenza greca e fortemente influenzando le tradizioni, gli usi, i toponimi, la musica, i costumi e la lingua greca attuale dell\u2019Ellade.\nA causa della lunga politica di assimilazione greca, \u00e8 oggi una lingua in pericolo di estinzione, poich\u00e9 i suoi locutori usano ormai prevalentemente la lingua greca moderna e la maggioranza delle nuove generazioni lo parla - anche per sciagurati atti di razzismo - sempre pi\u00f9 raramente.\nDistribuzione geografica.\nSecondo l'edizione 2009 di \"Ethnologue\", la lingua arvanitica \u00e8 parlata da persone in Grecia, prevalentemente nelle comunit\u00e0 rurali delle regioni dell'Attica, della Beozia, nel sud dell'Eubea, nell'isola di Salamina, nel Peloponneso.\nNome.\nIl nome \"arvanitico\" e il suo equivalente \"arb\u00ebrisht\" derivano dall'etnonimo \"arvaniti\", che deriva a sua volta dal toponimo \"arb\u00ebna\" (greco: \u1f0c\u03c1\u03b2\u03b1\u03bd\u03b1), che era il nome usato in epoca medievale per riferirsi alla regione che oggi viene chiamata Albania. I suoi equivalenti nativi (\"arb\u00ebror\u00eb, arb\u00ebresh\u00eb\" e altri) in epoca medievale erano l'esonimo usato dagli albanesi per indicare s\u00e9 stessi. In passato, la lingua arvanitica \u00e8 stata descritta anche come \"greco-albanese\" (e.g. Furikis, 1934), sebbene oggi molti arvaniti lo considerino un nome offensivo, in quanto identificano s\u00e9 stessi, per nazionalit\u00e0 ed etnia, come greci e non come albanesi.\nClassificazione.\nLa lingua arvanitica arrivo in quell\u2019anno che \u00e8 oggi la Grecia meridionale nel Basso Medioevo da coloni provenienti dall'Albania. L'arvanitico \u00e8 molto vicino linguisticamente all'arb\u00ebresh, la lingua parlata nel sud Italia dalla minoranza albanese, che esule proveniva in grand numero anche dalle comunit\u00e0 albanesi della Grecia. \nLa lingua arvanita ha preso e ceduto al greco diverse parole e concetti, passandole al momento delle migrazioni albanesi in Italia all\u2019arb\u00ebresh, che ha cos\u00ec mantenuto alcuni prestiti linguistici (per esempio \"dhrom\" \"strada\", dal greco \u03b4\u03c1\u03cc\u03bc\u03bf\u03c2; \"Ne\" \"s\u00ec\", da \u03bd\u03b1\u03b9, in alcuni villaggi). Gli albanesi d\u2019Italia e gli albanesi di Grecia hanno un vocabolario mutualmente intelligibile, mentre gli elementi non intelligibili delle due lingue derivano da prestiti pi\u00f9 recenti dall'italiano (o dai dialetti meridionali) o dal greco a causa dell'assenza dei corrispettivi termini nel lessico nativo.\nSistema di scrittura.\nPer la scrittura viene utilizzato l'alfabeto greco:\nTesto d'esempio\nIl Padre Nostro\n\"\u0386\u03c4\u03b9 \u03cd\u03bd\u03b5\u0331 \u03ba\u0307\u03b5\u0331 \u03f3\u03ad \u03bdd\u03b5\u0331 \u03ba\u0307\u03b9\u03adj\u03b5\u03c4, \u0223\u03c3\u0308\u03b5\u0331\u03bd\u0307\u03c4\u03b5\u0331\u03c1\u03cc\u03c6\u03c4' \u03ad\u03bc\u03b5\u0331\u03c1\u03b9 \u03cd\u03c4.&lt;br&gt;\"\n\"\u03ac\u03c1\u03b8\u03c4\u03b5\u0331 \u03bcb\u03b5\u0331\u03c1\u03b5\u03c4\u03b5\u0331\u03c1\u03af\u03b1 \u03f3\u03cc\u03c4\u03b5; \u0223b\u03b5\u0331\u03c6\u03c4\u03b5\u0331 d\u03b1\u03c3\u0308\u0223\u03c1\u03af\u03bc\u03b9 \u03cd\u03c4,&lt;br&gt;\"\n\"\u03c3\u03b9 \u03bdd\u03b5\u0331 \u03ba\u0307\u03b9\u03ad\u03bb, \u03b5\u03b4\u03ad \u03bcb\u03b5\u0331 \u03b4\u03ad\u03c4;&lt;br&gt;\"\n\"b\u0223\u0301\u03ba\u03b5\u0331\u03bd\u03b5\u0331 \u03c4\u03cc\u03bd\u03b5\u0331 \u03c4\u03b5\u0331 \u03c0\u03b5\u0331\u03c1d\u03af\u03c4\u03b5\u0331\u03c3\u0308\u03b9\u03bc\u03b5\u03bd' \u03ad\u03c0-\u03bd\u03b1 \u03bd\u03ad\u03b2\u03b5 \u03c3\u03cc\u03c4;&lt;br&gt;\"\n\"\u03b5\u03b4\u03ad \u03c6\u03ac\u03bb\u0307-\u03bd\u03b1 \u03c6\u03acj\u03b5\u03c4\u03b5\u0331 \u03c4\u03cc\u03bd\u03b1,&lt;br&gt;\"\n\"\u03c3\u03b9\u03ba\u0223\u0301\u03bdd\u03c1\u03b5\u0331 \u03b5\u03b4\u03ad \u03bd\u03ad\u03b2\u03b5 \u0223\u03b1 \u03c6\u03ac\u03bb\u0307\u03bc\u03b5\u0331 \u03c6\u03b1j\u03c4\u03cc\u03c1\u03b5\u0331\u03b2\u03b5\u03c4 \u03c4\u03ac\u03bd\u03b5\u0331;&lt;br&gt;\"\n\"\u03b5\u03b4\u03ad \u03bc\u03bf\u03c3 \u03bd\u03b1 \u03c3\u0308\u03c4\u03b9\u03ad\u03c1 \u03bdd\u03b5\u0331 \u03bd\u03b3\u03ac\u03c3\u03b9\u03b5, \u03c0\u03cc \u03c3\u0308\u03c0\u03b5\u0331\u03c4\u03cc-\u03bd\u03b1 \u03bd\u03b3\u03b1 \u03b9 \u03bb\u0307\u03af\u03b3\u0223;&lt;br&gt;\"\n\"\u03c3\u03b5\u03c0\u03c3\u03ad \u03f3\u03cc\u03c4\u03b9\u03b1 \u03b5\u0331\u03c3\u0308\u03c4\u03b5\u0331 \u03bcb\u03b5\u0331\u03c1\u03b5\u03c4\u03b5\u0331\u03c1\u03af\u03b1 \u03b5 \u03c6\u0223\u03ba\u0307\u03af\u03b1 \u03b5 \u03bb\u0307\u03b1\u03b2d\u03af\u03b1 \u03bdd\u03b5\u0331 \u03f3\u03ad\u03c4\u03b5\u0331\u03c4 \u03c4\u03b5\u0331 \u03f3\u03ad\u03c4\u03b5\u0331\u03b2\u03b5\u03c4.\"\nTraslitterazione\n\"\u00c1ti \u00fdn\u00eb q\u00eb j\u00e9 nd\u00eb qi\u00e9jet, ush\u00ebnjt\u00ebr\u00f3ft' \u00e9m\u00ebri \u00fdt.&lt;br&gt;\"\n\"\u00e1rtht\u00eb mb\u00ebret\u00ebr\u00eda j\u00f3te; ub\u00ebft\u00eb dashur\u00edmi \u00fdt&lt;br&gt;\"\n\"si nd\u00eb qi\u00e9l, edh\u00e9 mb\u00eb dh\u00e9t&lt;br&gt;\"\n\"b\u00fak\u00ebn\u00eb t\u00f3n\u00eb t\u00eb p\u00ebrd\u00edt\u00ebshimen' \u00e9p-na n\u00e9ve s\u00f3&lt;br&gt;\"\n\"edh\u00e9 f\u00e1lj-na f\u00e1jet\u00eb t\u00f3na&lt;br&gt;\"\n\"sik\u00fandr\u00eb edh\u00e9 n\u00e9ve ua f\u00e1ljm\u00eb fajt\u00f3r\u00ebvet t\u00e1n\u00eb&lt;br&gt;\"\n\"edh\u00e9 mos na shti\u00e9r nd\u00eb ng\u00e1sie, p\u00f3 shp\u00ebt\u00f3-na nga i lj\u00edgu;&lt;br&gt;\"\n\"seps\u00e9 j\u00f3tia \u00ebsht\u00eb mb\u00ebret\u00ebr\u00eda e fuq\u00eda e ljavd\u00eda nd\u00eb j\u00e9t\u00ebt t\u00eb j\u00e9t\u00ebvet.\""}
{"id": "245264", "revid": "1305772", "url": "https://it.wikipedia.org/wiki?curid=245264", "title": "Cancellazione del debito", "text": "La cancellazione del debito si riferisce alla proposta di annullare il debito che i paesi in via di sviluppo hanno nei confronti dei paesi industrializzati. La proposta fu oggetto di una vasta campagna negli anni novanta, condotta da una grande coalizione di organizzazioni non governative, e il cui scopo fu quello di ottenere l'abolizione del debito per l'anno del Grande Giubileo, il 2000. In occasione del Giubileo, tra l'altro, anche Papa Giovanni Paolo II si espresse pubblicamente in favore della cancellazione del debito con la lettera apostolica \"Tertio Millennio Adveniente\".\nIn seguito alla campagna, la cancellazione del debito venne infatti presa in considerazione da molti governi del mondo occidentale e divenne un obiettivo esplicito di organizzazioni internazionali come il Fondo Monetario Internazionale e la Banca Mondiale. Soprattutto, fu varata l'iniziativa nota come HIPC (\"Heavily Indebted Poor Countries\"), il cui scopo \u00e8 garantire l'annullamento sistematico del debito per le nazioni pi\u00f9 povere, cercando al contempo di garantire che vengano prese azioni allo scopo di ridurre la povert\u00e0 di tali paesi. Qualcuno vede in tale misura una sorta di \"giustizia economica e sociale\" per motivi storici legati allo sfruttamento coloniale da parte dei paesi occidentali nei secoli passati.\nLa cancellazione del debito \u00e8 uno degli obiettivi del movimento Global Call to Action Against Poverty, noto anche per lo slogan Niente scuse (\"No Excuses\").\nArgomenti a sfavore.\nGli oppositori della cancellazione del debito sostengono che essa corrisponde a un assegno in bianco consegnato a governi spesso corrotti, che spesso non usano questi fondi esclusivamente per combattere le povert\u00e0 (per esempio, in Uganda dopo la cancellazione del debito le spese militari sono aumentate del 24%). Inoltre, la cancellazione del debito viene giudicata ingiusta nei confronti di quei paesi che hanno fatto sacrifici anche grandissimi per non indebitarsi, e costituisce un precedente che potrebbe spingere i paesi del Terzo Mondo a indebitarsi in modo incosciente sperando in una futura cancellazione. In questo senso, chi si oppone alla cancellazione del debito preferirebbe vedere le stesse somme utilizzate per piani di aiuto specifici."}
{"id": "245267", "revid": "14691", "url": "https://it.wikipedia.org/wiki?curid=245267", "title": "Annullamento del debito", "text": ""}
{"id": "245268", "revid": "201394", "url": "https://it.wikipedia.org/wiki?curid=245268", "title": "Radio Rebelde", "text": "Radio Rebelde \u00e8 il sesto album in studio del gruppo folk Modena City Ramblers. Esso fonde ai tradizionali elementi folk della band, un sound che va dall'africano al sudamericano al napoletano classico.\nLo stesso cd \u00e8 stato registrato a Napoli e nella canzone di apertura, \"Ramblers Dub\", si possono sentire fronne tradizionali napoletane sopra la tipica musica folk suonata dal gruppo. Un altro cambiamento si pu\u00f2 notare nell'elettronica che \u00e8 presente in numerose canzoni, allontanando sempre di pi\u00f9 il suono dei Ramblers da quel folk allegro, leggero e senza batteria del primo album, \"Riportando tutto a casa\"; la scaletta delle canzoni si succede senza soluzione di continuit\u00e0 inframmezzato da parole, tra gli altri si riconosce Gino Strada, come se si stesse ascoltando una radio e ogni tanto si cambiasse canale. Franco D'Aniello impara a suonare, per quest'album, la tromba, Cisco inizia invece a suonare la chitarra\nIl nome dell'album si rif\u00e0 alla radio allestita da Che Guevara nel 1958 sulla Sierra Maestra, a Cuba, col fine di diffondere gli obiettivi del Movimento del 26 luglio capeggiato da Fidel Castro.\nLe canzoni.\nMeno numeroso \u00e8 in questo album il numero delle canzoni, tredici, tra le quali si distinguono due pezzi strumentali, \"Ramblers Dub\" e \"Pirata Satellitare\", canzone descritta come \"breve e malata, come i tempi in cui viviamo\". Il primo singolo uscito da questo cd \u00e8 la seconda canzone, \"Una perfecta excusa\", poesia affidata al gruppo dal poeta Luis Sep\u00falveda. La poesia era in realt\u00e0 pi\u00f9 lunga, ma i Modena hanno messo in musica solo le parti che si approssimano maggiormente al loro stile. \"La carretera austral\" \u00e8 dedicata a Salvador Allende e parla del colpo di Stato di Pinochet, che una volta al potere costrui la famosa strada cilena.\nIn realt\u00e0 la canzone di maggior successo \u00e8 stata un'altra, \"La legge giusta\", carica di furiosa ironia, diventata simbolo di molte manifestazioni e del cd stesso. \"La legge giusta\" \u00e8 scritta in riferimento ad i fatti accaduti durante il G8 a Genova puntando il dito contro l'informazione che distorce le notizie senza approfondire ulteriormente gli argomenti trattati, e contro un governo che decreta leggi senza dare considerazione ad opposizione, sindacati e intellettuali. Un'altra canzone di denuncia \u00e8 \"Primo potere\", dedicata proprio agli otto grandi e alla loro politica estera, tesa solo ad aumentare le casse dei propri stati, senza dare conto dei danni provocati agli altri.\n\"Newroz\" \u00e8 il capodanno curdo, il primo giorno di primavera, il 21 marzo, il testo \u00e8 di Dino Frisullo.\nL'album si chiude, dopo varie canzoni di protesta e di speranza, con un \"Triste, solitario y final\" dedicato all'incapacit\u00e0 di apprezzare le cose semplici che circondano l'uomo, esasperato da una societ\u00e0 troppo frenetica e consumistica per permettergli di fermarsi ad ascoltare \"la pioggia quando cade\", titolo ispirato all'omonimo libro di Osvaldo Soriano."}
{"id": "245269", "revid": "21880", "url": "https://it.wikipedia.org/wiki?curid=245269", "title": "Parco Nazionale del Serengeti", "text": ""}
{"id": "245270", "revid": "21880", "url": "https://it.wikipedia.org/wiki?curid=245270", "title": "Parco Nazionale del Tarangire", "text": ""}
{"id": "245271", "revid": "1776051", "url": "https://it.wikipedia.org/wiki?curid=245271", "title": "Procura", "text": ""}
{"id": "245274", "revid": "1652635", "url": "https://it.wikipedia.org/wiki?curid=245274", "title": "Helicobacter pylori", "text": "Helicobacter pylori \u00e8 un batterio gram negativo flagellato acido-tollerante, il cui habitat ideale \u00e8 il muco gastrico situato nello stomaco umano.\nLa resistenza a pH compreso tra 1 e 2 gli \u00e8 conferita dalla produzione dell'enzima ureasi che crea intorno al batterio un microambiente compatibile con la propria esistenza.\nLa presenza di questo enzima ha reso possibile la messa a punto del test del respiro, o \"UBT\", secondo la dizione inglese. Al paziente viene somministrata urea marcata con l'isotopo 13C. Se il batterio \u00e8 presente avviene la reazione, catalizzata dall'enzima ureasi, che porta alla scissione dell'urea-13C con la formazione di ammonio e 13CO2, ovvero anidride carbonica formata da ossigeno e l'isotopo 13C del carbonio. Se l'analisi del respiro del paziente rivela la presenza di 13CO2 il test \u00e8 positivo.\nLa maggior parte delle persone ne \u00e8 portatrice, ma un buon equilibrio fra potere patogeno del microrganismo e difese immunitarie del soggetto normalmente garantisce un'adeguata protezione; per questo motivo i soggetti con una marcata immunodeficienza sono particolarmente esposti a questo agente.\nIl batterio vive soltanto in ambiente acido protetto da uno strato di muco; per questo motivo si trova solo nello stomaco. Una volta insediatosi nello stomaco, non fa altro che sottoporre la mucosa ai metaboliti tossici da esso prodotti. Il batterio pu\u00f2 produrre sostanze che causano danni alle cellule e con il tempo possono sopraggiungere gastrite e ulcera.\nEtimologia.\nAl batterio fu inizialmente assegnato il nome di \"Campylobacter pyloridis\", poi \"Campylobacter pylori\", in seguito a una correzione nel nome, secondo la grammatica latina. Nel 1989, dopo il sequenziamento del DNA del batterio e altri studi riguardo alla sua morfologia, fu scoperto che esso non apparteneva al genere \"Campylobacter\", bens\u00ec al genere \"Helicobacter\". Questo nome deriva dal greco antico \u00ab\u03ad\u03bb\u03b9\u03be\u00bb (traslitterato \u00ab\"h\u011blix\"\u00bb), letteralmente \"spirale\". L'epiteto \"pyl\u014dri\" significa invece \u00ab\"del piloro\"\u00bb, o della valvola pilorica, organo che fa parte dell'apparato digerente e che \u00e8 situato al primo posto tra gli organi che fanno parte del tragitto che va dallo stomaco al duodeno e che a sua volta deriva dalla parola in greco antico \u00ab\u03c0\u03c5\u03bb\u03c9\u03c1\u03cc\u03c2\u00bb, che significa appunto \u00ab\"portinaio\"\u00bb.\nStoria.\nSi deve la sua scoperta a un evento casuale: gli scienziati Robin Warren e Barry Marshall dimenticarono nell'armadietto del loro laboratorio delle piastre contenenti succhi gastrici; dopo poco tempo si not\u00f2 la formazione di una patina sulla superficie delle piastre: erano colonie batteriche di \"Helicobacter pylori\". Contrariamente a quanto si riteneva all'epoca, queste colonie dimostravano che lo stomaco non \u00e8 sterile.\nI due ricercatori australiani non furono per la verit\u00e0 i primi a scoprire il batterio responsabile dell'ulcera. Infatti esso fu per la prima volta isolato nel 1893 da Giulio Bizzozero, un medico italiano che rilev\u00f2 il batterio nello stomaco di cani. Come spesso accade, non seppe per\u00f2 intuire l'importanza di quanto era davanti ai suoi occhi e cos\u00ec si dovette aspettare ancora quasi un secolo per capire cosa il batterio \"a virgola\" fosse capace di fare.\nI medici, nel corso degli anni, hanno riconosciuto con una certa lentezza il ruolo dell\"Helicobacter pylori\" nella gastrite e nell'ulcera peptica, perch\u00e9 ritenevano che nessun microrganismo sarebbe sopravvissuto a lungo nell'ambiente acido che caratterizza lo stomaco. Studi posteriori su questo batterio, di cui il pi\u00f9 efficace \u00e8 stato l'ingerimento di una dose di \"H. pylori\", che ha causato la genesi della gastrite e la fissazione del batterio nella parte in superficie del muco gastrico, soddisfacendo tre dei quattro postulati di Koch, mostrarono il contrario. Il quarto postulato sar\u00e0 soddisfatto in una seconda fase quando, dieci giorni dopo l'inoculazione, verranno rilevati segni di gastrite e pertanto la presenza dell\"H. pylori\". Barry Marshall fu inoltre capace di autocurarsi utilizzando una doppia terapia di quattordici giorni a base di bismuto e metronidazolo. Barry Marshall e Robin Warren provarono che questi antibiotici sono efficaci in molteplici casi di gastrite.\nNel 1994 i National Institutes of Health, che sono localizzati in diverse citt\u00e0 degli Stati Uniti d'America, pubblicarono una dichiarazione che affermava che la maggior parte delle gastriti \u00e8 causata dall\"H. pylori\" e raccomandava, in caso di infezione da questo batterio, l'utilizzo degli antibiotici precedentemente segnalati da Marshall e Warren. Fu inoltre provato che queste ulcere duodenali sono associate all'infezione da parte dell\"H. pylori\".\nNel 2005 Marshall e Warren ricevettero il Premio Nobel per la medicina proprio grazie alla scoperta dell\"H. pylori\": oggi si stima infatti che circa il 90% delle ulcere duodenali e l'80% di quelle gastriche siano di origine infettiva.\nPrima, il riconoscimento del ruolo del batterio nelle ulcere gastriche era solitamente legato a farmaci che per\u00f2 neutralizzavano l'acido gastrico o eliminavano le varie protezioni dello stomaco. Nonostante questi funzionassero bene, le ulcere riapparivano spesso. Una medicazione molto usata contro le gastriti e le ulcere peptiche \u00e8 stato il subsalicilato di bismuto. Esso faceva spesso effetto, ma indipendentemente dal suo uso, la sua storia e i suoi meccanismi restavano un mistero. \u00c8 abbastanza chiaro oggi che la reazione \u00e8 dovuta al sale del bismuto che agisce come un antibiotico. Molte ulcere gastriche sono oggi trattate con antibiotici efficaci contro l'infezione da \"H. pylori\".\nAnche se l\"H. pylori\" resta il pi\u00f9 importante e diffuso batterio che popola gli stomaci degli esseri umani, altre varianti del genere \"Helicobacter\" sono state identificate in altre specie: in altri mammiferi e negli uccelli (alcuni di questi infettano anche gli uomini). Le specie \"Helicobacter\" hanno inoltre infettato il fegato di alcuni esseri viventi, soprattutto mammiferi, causando malattie e infezioni a questo organo.\nDescrizione.\nL\"H. pylori\" \u00e8 un batterio gram negativo dotato di flagelli per il movimento, lungo circa 3 micrometri e con un diametro medio di 0,5 micrometri. Esso possiede dai quattro ai sei flagelli (o ciglia). \u00c8 un batterio microaerofilo, perci\u00f2 per la sua sopravvivenza richiede dell'ossigeno, ma in piccole quantit\u00e0. Produce un enzima idrogenasi che pu\u00f2 essere usato per ottenere energia dall'ossidazione dell'idrogeno molecolare (H2) prodotto da altri batteri intestinali. Risulta positivo nei test dell'ossigeno, della catalasi e dell'urea. \u00c8 capace di formare biofilm e convertirsi dalla forma bacillare a quella coccoide, entrambe le trasformazioni sono utili per la sua sopravvivenza e sono fattori dell'epidemiologia del batterio. La forma coccoide dell'organismo non \u00e8 quella originale, anche se sono stati trovati alcuni esemplari di questo tipo negli Stati Uniti d'America. In questa forma l\"H. pylori\" \u00e8 pi\u00f9 abile ad aderire alle cellule gastriche.\nL\"H. pylori\" possiede cinque maggiori famiglie di membrane proteiniche (OMP). Ognuna di esse ha una specifica funzione. Tutte le specie enteroepatiche e gastriche degli \"Helicobacter\" sono dotate di flagelli che consentono a questi batteri il movimento. I tipi di filamento caratteristici sono formati da due piccoli flagelli colipomerizzati, chiamati dagli scienziati FlaA e FlaB. Il movimento tramite i flagelli \u00e8 essenziale per le specie \"Helicobacter\" per colonizzarsi nel muco gastrico.\nHabitat e diffusione.\nL'ambiente in cui l\"H. pylori\" trova le condizioni favorevoli per svolgere le funzioni vitali richiede un'atmosfera poco ossigenata, quindi questo batterio \u00e8 definito microaerofilo. In condizioni ambientali sfavorevoli, come ad esempio in corso di incremento parziale della pressione di ossigeno, della temperatura o il contatto con farmaci inibitori della pompa protonica o antibiotici, il microrganismo trasforma il proprio aspetto da bacillare a coccoide, evento che ha causato molte controversie.\nL\"H. pylori\" \u00e8 particolarmente diffuso nei Paesi in cui gran parte della popolazione \u00e8 sotto i sedici anni, come in Colombia e in Cina. In questi Stati il batterio colpisce molto facilmente i bambini.\nLa prevalenza dell'infezione da parte degli \"H. pylori\", nella popolazione di etnia caucasoide degli Stati Uniti d'America e del Sudafrica, \u00e8 spesso sovrapponibile a quella europea; differenti sono i dati inerenti agli altri gruppi etnici, che presentano valori di prevalenza doppi.\nL\"H. pylori\" si insedia negli stomaci delle persone di et\u00e0 medio-anziana: si stima infatti che circa il 20% delle persone tra i quaranta e i sessanta anni sia infettato da questo batterio. In queste persone, con la presenza del microrganismo, producono ulcere gastriche e duodenali con associazione del 65%-100%\nResistenza in habitat particolari.\nLa capacit\u00e0 di questo batterio di resistere all'acido \u00e8 perlopi\u00f9 legata alla sua attivit\u00e0 ureasica, attraverso cui scinde l'urea in diossido di carbonio e ammoniaca; quest'ultima neutralizza l'acido prodotto nella cavit\u00e0 gastrica. Al tempo stesso l'attivit\u00e0 ureasica viene implicata nella colonizzazione e nella patogenicit\u00e0 del batterio, in quanto sembrerebbe determinare un'azione lesiva, diretta, sui tessuti da parte dell'ammoniaca.\nVita in colonia.\nCon i suoi flagelli, il batterio si muove nello stomaco e scava nei suoi vari strati mucosi. In questo modo, vagando per lo stomaco, l\"H. pylori\" si fissa in un'area e si stabilisce permanentemente l\u00ec. Le aree che questi batteri prediligono sono gli strati di muco (con una preferenza per l'area pi\u00f9 in superficie), le cellule epiteliali e i vacuoli formati da essi nelle cellule epiteliali. Questo microrganismo produce inoltre una sostanza appiccicosa che si fissa ai lipidi delle membrane e dei carboidrati e aiuta l'adesione alle cellule epiteliali. Qui il batterio produce una grande quantit\u00e0 di ureasi all'esterno di esso. L'ureasi \u00e8 un enzima, appartenente alla classe delle idrolasi, che catalizza l'idrolisi dell'urea in anidride carbonica e ammoniaca (che neutralizza l'effetto dei succhi gastrici). La sopravvivenza degli \"H. pylori\" nell'acido dello stomaco dipende dall'ureasi: infatti senza di essa il batterio muore. L'ammoniaca prodotta \u00e8 tossica per le cellule epiteliali e, insieme alle altre sostanze prodotte dall\"H. pylori\", tra cui la proteasi, la catalasi e la fosfolipasi, le danneggia.\nAlcuni ceppi appartenenti a questo batterio mettono in pratica un meccanismo con cui vengono iniettate sostanze infiammatorie, tra cui agenti peptidoglicanici dalle loro membrane cellulari dentro le cellule epiteliali gastriche. Questo fattore gioca un ruolo importante nello studio dei vari ceppi biologici di questo batterio.\nAspetti clinici.\nGastrite.\nL\"H. pylori\" \u00e8 l'agente causale pi\u00f9 importante della gastrite cronica, detta anche \"aspecifica\". La relazione patogenetica tra quest'ultima e l'infezione \u00e8 sorretta da studi che hanno dimostrato che l'eradicazione del batterio pu\u00f2 inizialmente far diminuire e successivamente far scomparire i segni dell'infiammazione.\nL'endoscopia permette di valutare e di descrivere la presenza e la localizzazione delle lesioni macroscopiche e l'esame istologico d\u00e0 notizie sullo stato dell'infezione nell'area esaminata, sulla presenza e sulla profondit\u00e0 dell'infiltrazione delle cellule infiammatorie, sul loro tipo e sulla condizione delle cellule epiteliali situate sulla superficie e delle foveole gastriche, l'evidenza di metaplasia intestinale o l'ipertrofia delle cellule endocrine.\nLa distribuzione della gastrite nelle zone dello stomaco d\u00e0 solo in parte la vista a occhio nudo della differenza tra l'infiammazione causata dal batterio e la secrezione acida. La localizzazione antrale favorisce una condizione dell'ipersecrezione acida, che aumenter\u00e0 il rischio di sviluppo dell'ulcera duodenale, mentre quella del fondo gastrico provocher\u00e0 una distruzione ghiandolare, con uno stato di iposecrezione acida, atrofia e metaplasia intestinale gastrica e, in un'area intermedia, si svilupper\u00e0 l'ulcera gastrica.\nUna condizione di pangastrite (cio\u00e8 dell'interessamento di tutte le aree dello stomaco all'infezione) \u00e8 esposta a una maggiore possibilit\u00e0 di evoluzione verso il cancro gastrico.\nUlcera peptica.\nEpidemiologia.\nLe persone affette dalla malattia ulcerosa sono negli ultimi anni costantemente diminuite, pur con livelli differenti se si suddividono le forme non-complicate da quelle complicate: per le ultime, infatti, il calo \u00e8 meno accentuato, e ci\u00f2 pu\u00f2 essere attribuito all'aumentato consumo di farmaci gastrolesivi (come, ad esempio, i FANS), soprattutto dalle persone anziane.\nUna letteratura scientifica, ormai consolidata, ha dimostrato l'importante ruolo dell\"H. pylori\" nella malattia dell'ulcera peptica. L'associazione \u00e8 pi\u00f9 evidente con l'ulcera duodenale (abbreviata UD), in cui l'infezione oscilla tra l'85% e il 100%. Inoltre, la cura di questo batterio cambia la storia naturale della malattia fino a pochi decenni fa definita cronica e recidivante, con una diminuzione delle recidive ulcerose come conseguenza. La ricorrenza dopo l'eliminazione del microrganismo \u00e8 spesso dovuta all'ingerimento di FANS.\nLa percentuale di ulcere gastriche (o UG), associate all'infezione dall\"H. pylori\", \u00e8 sempre inferiore rispetto a quella delle UD, variando tra il 50% e il 90% dei casi. Nonostante ci\u00f2, se si eliminano dal calcolo le forme conseguenti all'assunzione di FANS, la percentuale avanza a un numero circa pari a quello delle UD. Anche la storia naturale dell'UG \u00e8 stata modificata dopo l'eradicazione del microrganismo, con percentuali di ricorrenza del 4% contro il 59% nelle persone in cui esso persiste.\nPer ci\u00f2 che concerne il rischio, per gli individui infettati dall\"H. pylori\", di sviluppare malattia ulcerosa, \u00e8 emerso da alcuni studi che in un lungo periodo di osservazione, una percentuale compresa tra il 10% e il 20% \u00e8 soggetto alla comparsa di una lesione ulcerosa, con un aumento dalle quattro alle dieci volte rispetto ai non infettati.\nPatogenesi.\nLa sequenza di eventi che conducono allo sviluppo della lesione ulcerosa prevede per prima cosa la colonizzazione gastrica da parte dell\"H. pylori\" che oltre a indurre un danno mucoso diretto allo stomaco perturba la fisiologia con alterazioni della secrezione acida. \u00c8 possibile, inoltre, che l'azione del batterio si estrinsechi contemporaneamente sulla riduzione della secrezione dei bicarbonati, protettivi a livello duodenale.\nQuanto all'ulcera gastrica ci\u00f2 che causa la formazione della lesione \u00e8 una condizione di squilibrio tra i fattori aggressivi, tra cui spicca l'infezione dall\"H. pylori\", e quelli protettivi, che sono ridotti. Le lesioni nello strato protettivo di muco lo rendono inadeguato a rallentare e neutralizzare la retrodiffusione di una serie di agenti, che arrivano alle cellule superficiali dello stomaco danneggiandole. All'aggressione batterica \u00e8 anche complice la liberazione di mediatori dell'infiammazione, che amplificano, seppur in via indiretta, il danneggiamento.\nIl risultato di questa complessa interazione nel duodeno tra l\"H. pylori\" e l'ospite determina, in una fase successiva, la trasformazione delle cellule gastriche in cellule proprie delle ghiandole duodenali (ossia la cosiddetta metaplasia intestinale) e la loro colonizzazione per opera del batterio di provenienza dallo stomaco. A questo punto si danneggiano le varie cellule epiteliali colpite, conducendo alla formazione dell'ulcera duodenale.\nSintomi.\nIl sintomo pi\u00f9 diffuso dell'ulcera gastroduodenale \u00e8 un bruciore o un dolore nella parte superiore dell'addome, l'epigastrio, molto pi\u00f9 forte lontano dai pasti e nel mattino presto, quando lo stomaco \u00e8 vuoto. Tuttavia pu\u00f2 insorgere anche in qualsiasi momento, con durata che pu\u00f2 variare da pochi minuti fino ad alcune ore. Pi\u00f9 raramente possono insorgere sintomi come nausea, vomito e mancanza di appetito. A volte l'ulcera pu\u00f2 sanguinare e indurre anemia.\nL'infezione dagli \"H. pylori\" \u00e8 associata a un aumento di 2-6 volte del rischio di linfoma MALT e soprattutto di cancro gastrico, il secondo cancro pi\u00f9 comune nel mondo, soprattutto in Paesi come la Cina e la Colombia dove pi\u00f9 della met\u00e0 della popolazione \u00e8 sotto i sedici anni ed \u00e8 infetta da \"H. pylori\".\nDispepsia funzionale.\nLa definizione attualmente pi\u00f9 accettata di dispepsia (una volta definita \"cattiva digestione\") \u00e8 quella di \"dolore o fastidio addominale persistente o ricorrente, riferito ai quadranti addominali superiori che dura da almeno tre mesi e non si associa a diagnosi di malattia organica\". La prevalenza della dispepsia \u00e8 presente tra il 30% e il 50% della popolazione. Si sostiene inoltre che questa condizione rappresenti tra il 3% e il 5% delle cause di visita al medico.\nLa relazione tra l'infezione causata dall\"H. pylori\" e la dispepsia funzionale \u00e8 tuttora controversa. Sono stati condotti numerosi studi al fine di valutare se l'eradicazione del batterio possa condurre a un beneficio sui sintomi. I risultati ottenuti sono variabili, perlopi\u00f9 negativi a causa delle modalit\u00e0 con cui sono stati selezionati i pazienti e delle diversit\u00e0 con cui essi sono stati valutati.\nNella pratica clinica \u00e8 utile identificare in maniera schematica individui con:\nIn generale, sembra che solo il sottogruppo di pazienti con dispepsia simil-ulcerosa tragga giovamento dal trattamento eradicante l'infezione dall\"Helicobacter pylori\".\nCancro gastrico.\nIl ruolo dell'infezione da parte dell\"H. pylori\" tra gli eventi che conseguono all'evoluzione in cancro gastrico \u00e8 sottolineato dall'importanza assegnata a esso dall'International Agency for Research on Cancer (abbreviato IARC) che lo ha classificato come \"carcinogeno di gruppo I\", al pari del fumo per il cancro al polmone. L'associazione del microrganismo con lesioni cancerose e precancerose (cio\u00e8 che tendono a un'evoluzione verso il cancro) \u00e8 assai elevata, infatti essa raggiunge in alcuni casi fino al 100%.\nLa patogenesi di questa neoplasia \u00e8 multifattoriale ed \u00e8 legata a molti agenti iniziatori e ad altri continuatori; l'infezione dell\"H. pylori\" ha un ruolo fino a un certo passo del processo di trasformazione cellulare, oltre il quale la malattia progredisce indipendentemente dalla presenza del microrganismo.\nIl coinvolgimento dell\"H. pylori\" nell'induzione del cancro gastrico \u00e8 confermato da dati secondo i quali la concentrazione di acido ascorbico (o vitamina C, ad azione antiossidante e presente in parecchi frutti e vegetali) nel succo gastrico \u00e8 particolarmente inferiore nei pazienti infettati rispetto ai non infettati e ci\u00f2 \u00e8 ancor pi\u00f9 evidente se si suddividono i pazienti in base alla presenza della proteina CagA (cio\u00e8 il marcatore dei ceppi pi\u00f9 virulenti). L'ipotesi che ne esce \u00e8 che la riduzione dell'acido ascorbico, insieme allo stato di ipoacidit\u00e0 dipendente dall'atrofia gastrica, \u00e8 associata alla produzione aumentata di nitrosamine, composti ad azione carcinogena (in grado cio\u00e8 di produrre il cancro).\nA tutto ci\u00f2 si collega il fatto che sono state riportate alterazioni genetiche legate alla patogenesi delle neoplasie maligne gastriche, con inattivazione dei geni oncosoppressori (che quando funzionano normalmente agiscono contro lo sviluppo della neoplasia) e attivazione dei geni protoncogeni (che sono alla base dello sviluppo della neoplasia). L'impatto dell\"H. pylori\" sulle modifiche genetiche rimane da chiarire anche se \u00e8 stata dimostrata una proliferazione cellulare aumentata e un'instabilit\u00e0 del genoma (cio\u00e8 dell'insieme di geni di un individuo) in caso di infezione.\nDifferenti modi, ma non contrastanti tra di loro, potrebbero condurre perci\u00f2 all'origine del cancro gastrico, di cui il tipo istologico pi\u00f9 frequente \u00e8 definito carcinoma.\nLa maggioranza dei carcinomi sono di tipo \"intestinale\" e sono preceduti da un lungo stadio di precancerosi scandito in fasi di progressione, che comprendono lo sviluppo della gastrite cronica atrofica, la metaplasia intestinale e la displasia.\nLa relazione tra l'infezione dall\"H. pylori\" e lo sviluppo della metaplasia e della displasia non \u00e8 tutt'oggi chiara, soprattutto per quel che riguarda la possibilit\u00e0 di regressione della lesione dopo l'eradicazione del microrganismo: mentre alcuni studi sembrano indicare che ci\u00f2 avvenga, altri non hanno osservato un beneficio istologico, tra l'altro non \u00e8 chiaro quali siano i tempi necessari affinch\u00e9 questo evento possa verificarsi.\nL'identificazione dell\"helicobacter pylori\" avviene tramite test non invasivo del respiro o delle feci, da ripetersi al termine della profilassi. La profilassi dura 10 giorni a base di inibitore di pompa protonica (come lansoprazolo, omeprazolo) allo scopo di bloccare la secrezione, in aggiunto ad amoxicillina nei primi cinque giorni, e altri due antibiotici nei rimanenti cinque. Se la terapia non eradica il batterio (circa il 6% dei casi), si esegue gastroscopia e antibiogramma per preparare una cura \"su misura\" del paziente, efficace nel 90% dei casi. L\"Helicobacter pylori\" \u00e8 responsabile della gastrite e dell'ulcera gastrica in 25 milioni di italiani: l'eradicazione dell'helicobacter aumenta notevolmente l'efficacia dei farmaci contro l'ipotiroidismo, per cui \u00e8 importante che chi soffre di ipotirodismo si sottoponga a uno screening per identificare l'eventuale presenza di un'infezione da Helicobacter pylori.\nMALT-linfoma (linfoma extranodale a cellule B della zona marginale associato al MALT).\nIl MALT (acronimo della parola inglese \"Mucosa Associated Lymphoid Tissue\"), \u00e8 un tessuto linfoide (cio\u00e8 dotato di linfa, costituita da una sostanza liquida e una cellulare con prevalenza di linfociti),il cui compito principale \u00e8 la protezione delle superfici mucose esposte all'ambiente.\nIl MALT-linfoma primitivo gastrico \u00e8 il tipo di linfoma pi\u00f9 frequente tra quelle che sorgono al di fuori dei linfonodi (extranodali) e, da oltre un decennio, \u00e8 associato all'infezione da parte dell\"H. pylori\". Si tratta di un linfoma non-Hodgkin a cellule B, a basso grado di malignit\u00e0. La principale caratteristica dei linfomi-MALT extranodali \u00e8 di avere un decorso clinico non severo, con scarsa tendenza all'evoluzione e una buona risposta alla terapia; spesso si ha risoluzione del quadro neoplastico con l'eradicazione dell'infezione.. Questa neoplasia \u00e8 di basso grado per definizione; il termine MALT-linfoma di alto grado andrebbe evitato: dunque un linfoma diffuso a grandi cellule B, pur se frutto di un'evoluzione di un MALT-linfoma, non andrebbe indicato come MALT-linfoma di alto grado.\n\u00c8 stata documentato da diversi studi sia un elevato accordo tra l'infezione e la patologia, sia la possibilit\u00e0 di regressione delle forme linfomatose, a basso grado di malignit\u00e0, dopo l'eradicazione dell\"H. pylori\".\nMACROSCOPIA: si manifesta con ulcere, erosioni, zone discromiche, aspetti ad \"acciottolato\", rughe ingrossate (l'aspetto macroscopico entro certi limiti pu\u00f2 dare un'idea del quadro di sviluppo neoplastico).\nISTOPATOLOGIA: le cellule neoplastiche infiltrano attorno ai follicoli linfatici, esternamente rispetto alla zona mantellare, con un pattern a zona marginale. Le cellule tipiche della zona marginale sono di dimensioni intermedie con citoplasma pallido e nucleo leggermente irregolare, un aspetto simile ai centrociti, e infatti le cellule del MALT-linfoma sono anche dette \"centrocita-simili\". Le cellule linfomatose infiltrano le ghiandole gastriche originando le lesioni linfoepiteliali.\nIl meccanismo patogenetico, in grado di indurre la lesione linfomatosa, \u00e8 rappresentato da un'abnorme risposta immunitaria, fatta dai linfociti T, allo stimolo costituito dall'infezione. L'eliminazione di quest'ultima, cio\u00e8 l'eradicazione dell\"H. pylori\", indurrebbe nelle forme a basso grado di malignit\u00e0 una regressione della lesione e perci\u00f2 il trattamento del batterio \u00e8 considerato, insieme a una sorveglianza clinico-ematologica, il primo livello di terapia. Mentre questa strategia \u00e8 sicuramente vantaggiosa sul breve periodo, non \u00e8 ancora ben chiaro il destino di questi pazienti, per cui la gestione da intraprendere deve essere improntata su una certa prudenza.\nAttualmente non esistono indicazioni all'attuazione della reazione nei linfomi gastrici MALT ad alto grado di malignit\u00e0.\nPatologie extragastroduodenali.\nNegli ultimi anni si \u00e8 studiato molto sul potenziale ruolo dell\"H. pylori\" nella patogenesi di patologie a sede extragastroduodenale.\nTra queste si ricordano la malattia ischemica coronarica, la sindrome di Sj\u00f6gren, la porpora di Sch\u00f6nlein-Henoch, l'orticaria cronica idiopatica, l'acne rosacea, la cefalea, la sindrome di Raynaud, l'anemia sideropenica, la porpora trombocitopenica autoimmune e la sindrome di Prader-Willi. Nonostante ci\u00f2, bisogna ancora definire se queste associazioni siano causali od occasionali.\nLa stessa presenza del genoma batterico \u00e8 stata dimostrata nel fegato e nella bile di alcuni pazienti con malattie in queste sedi (come la cirrosi epatica e la colecistite) ed \u00e8 stato osservato che altri microrganismi appartenenti allo stesso genere (\"Helicobacter bilis\", \"Helicobacter pullorum\", \"Helicobacter hepaticus\") possono causare epatite anche negli animali. Ancora oggi, molti studi sono in corso e il loro scopo \u00e8 quello di chiarire il significato di questi riscontri.\nModalit\u00e0 di trasmissione.\nLe modalit\u00e0 con cui l\"H. pylori\" si trasmette sono ancora oggi sconosciute e attualmente l'uomo \u00e8 l'unico serbatoio noto di questo batterio. La modalit\u00e0 di trasmissione pi\u00f9 probabile \u00e8 quella orale o oro-fecale. Altre possibili vie di contagio sono il contatto con acque o con strumenti endoscopici contaminati, ma non esistono ancora dati definitivi al riguardo.\nRiassumendo, le principali modalit\u00e0 di trasmissione dell\"Helicobacter pylori\" sono quattro:\nVia oro-fecale.\n\u00c8 stato dimostrato che l\"H. pylori\" pu\u00f2 rimanere metabolicamente attivo in acqua corrente per vari giorni. Indagini condotte nell'America meridionale hanno rilevato che il rischio di infettarsi, tra i bambini che ingeriscono acqua proveniente dall'acquedotto, \u00e8 significativamente pi\u00f9 elevato rispetto a coloro che utilizzano una sorgente privata.\nA rafforzare l'ipotesi della trasmissione attraverso questa via sono stati registrati alcuni dati che indicano un modello di distribuzione rassomigliante a quello del virus A dell'epatite, prevalentemente a trasmissione oro-fecale, e associato a situazioni igienico-sanitarie scarse e a condizioni di vita in molte persone. Infine, dopo l'evidenza della sopravvivenza dell\"H. pylori\" in pollo e latte, anche per diversi mesi se refrigerati, si \u00e8 cominciato a indagare sulla possibilit\u00e0 che alimenti soggetti a manipolazione e a contaminazione fecale possano rappresentare una causa di infezione. Contro una possibile via di trasmissione oro-fecale vi \u00e8 la difficolt\u00e0 a isolare dalle feci il batterio, oltre che il fatto che la dimostrazione a livello fecale della presenza del DNA batterico non \u00e8 sintomo di evidenza dell'intero microbo in vita o in forma attiva.\nVia orale.\nA sostegno dell'ipotesi della trasmissione per via oro-orale vi \u00e8 l'isolamento dell\"H. pylori\" nella placca dentale e nella saliva. Si \u00e8 inoltre ipotizzato che il microrganismo possa giungere nella cavit\u00e0 orale attraverso il rigurgito o il vomito. Tra l'altro alcuni dati indicano che in Africa vi \u00e8 una percentuale pi\u00f9 elevata di infezione tra i bambini le cui madri premasticano il cibo che essi a loro volta ingeriranno.\nDiagnosi.\nI metodi per la diagnosi dell\"'Helicobacter pylori\" possono essere classificati come invasivi (gastroscopia e biopsia) e non invasivi (test del respiro, ricerca dell'antigene nelle feci, ricerca di anticorpi nel sangue).\nUno dei metodi non invasivi pi\u00f9 diffusi \u00e8 l\"Urea Breath Test\" (\"test del respiro\"). Esso consiste nel far ingerire al paziente una bevanda che contiene dell'urea marcata con un isotopo del carbonio (C13 o C14) e valutare la presenza dell'anidride carbonica (CO2) marcata rilasciata nell'aria espirata.. L'esame viene effettuato in ambulatorio utilizzando strumentazione apposita e con l'aiuto di un tecnico specializzato. Un'alternativa altrettanto affidabile e poco invasiva per il paziente \u00e8 la ricerca dell'antigene nelle feci, chiamato test HpSA. In questo caso il paziente deve semplicemente consegnare al laboratorio analisi un campione delle proprie feci su cui verr\u00e0 condotto un test immunoenzimatico. L'infezione da \"H. pylori\" \u00e8 anche diagnosticabile grazie alla rilevazione degli anticorpi IgG nel sangue; questo metodo, per\u00f2, non consente di distinguere tra infezione attiva e infezione pregressa quindi \u00e8 sconsigliato per il monitoraggio dell'efficacia della terapia.\nIl metodo di riferimento per la diagnosi dell\"H. pylori\" rimane per\u00f2 la gastroscopia, perch\u00e9 permette al medico una visione pi\u00f9 diretta delle eventuali lesioni sulla parete dello stomaco e simultanemante di raccogliere un campione di tessuto, che pu\u00f2 quindi essere analizzato mediante metodi istologici o con il CLO Test (Test dell'Ureasi su campione istologico). L\"H. pylori\" possiede un enzima, l'ureasi, che scinde l'urea. Il CLO test prevede che il campione bioptico venga messo in una provetta contenenti l'urea e una cartina tornasole, con cui si pu\u00f2 notare il cambiamento di pH nel liquido. Se esso varia significa che l'urea \u00e8 stata scissa, e quindi in essa \u00e8 presente l\"H. pylori\". Il test del respiro all'urea sfrutta lo stesso procedimento, ossia la presenza di ureasi che riesce a scindere l'urea.\nTerapia.\nAutoimmunitaria.\nStudi eseguiti in Europa hanno dimostrato una prevalenza media di sieropositivit\u00e0, per anticorpi contro gli \"H. pylori\", compresa tra il 5% e il 15% nei bambini e tra il 30% e il 65% negli adulti. Il dato \u00e8 differente se si stratificano i soggetti in relazione all'origine etnica, in quanto gli immigrati e i loro discendenti di prima generazione presentano dei valori pi\u00f9 elevati rispetto agli autoctoni, numericamente simili se non identici rispetto a quelli del paese d'origine.\nFarmacologica.\nLa terapia per l'eradicazione del batterio comprende inibitori di pompa protonica (IPP) per ridurre l'acidit\u00e0, e l'uso di antibiotici. Tuttavia la migliore terapia \u00e8 una \"multipla\", costituita da un inibitore di pompa associato a pi\u00f9 antibiotici contemporaneamente. Quella che si \u00e8 dimostrata pi\u00f9 efficace contro \"H. pylori\" \u00e8 quella con tetraciclina (eccetto che nei bambini al di sotto dei dodici anni), metronidazolo, bismuto ed esomeprazolo per due settimane.\nIl primo ciclo terapeutico si basa sull'uso di:\nLa terapia deve durare per almeno una settimana e devono essere associati IPP.\nNel caso in cui non sia avvenuta l'eradicazione del batterio la seconda scelta terapeutica \u00e8:\nSe anche il secondo ciclo dovesse rivelarsi inefficace, \u00e8 indicata una biopsia endoscopica, per isolare il batterio ed effettuare la scelta del farmaco in base al risultato dell'antibiogramma.\nUno studio effettuato in Italia, nel 2006, ha proposto l'utilizzo della levofloxacina in sostituzione della claritromicina e dell'amoxicillina, come primo ciclo terapeutico per l'eradicazione del batterio.\nStudi genetici sui vari ceppi \"Helicobacter\".\nAl giorno d'oggi conosciamo vari ceppi di \"H. pylori\", suddivisi in modo anche minimale tra loro. I due ceppi principali differiscono per il 6% del loro genoma.\nLo studio del ceppo dell\"H. pylori\" \u00e8 incentrato nel tentativo di comprenderne la patogenicit\u00e0. Possiede sessantadue geni coinvolti nella genesi del danno; entrambi i ceppi possiedono un'isola patogenicit\u00e0 di 40 kB che da sola ne contiene pi\u00f9 di quaranta. Questa isola di patogenicit\u00e0 \u00e8 assente negli \"H. pylori\" non patogeni per l'essere umano rimanendo quindi asintomatici.\nIl gene \"CagA\" trascrive per una delle pi\u00f9 importanti proteine dell\"H. pylori\", la CagA, molto diffusa tra i batteri del genere Helicobacter. I ceppi batterici che possiedono il gene \"CagA\" sono dotati della capacit\u00e0 di generare ulcere molto gravi e difficili da curare. La proteina \"CagA\" \u00e8 trasportata all'interno delle cellule umane, dove la funzione normale del citoscheletro verr\u00e0 annullata, alterando le regolari attivit\u00e0 della cellula. La patogenica \"Cag\" contiene circa 30 geni, che collaborano per il quarto sistema di secrezione. Dopo la fissazione dell\"H. pylori\" alle cellule epiteliali gastriche, la proteina \"CagA\" \u00e8 iniettata in esse passando per il quarto sistema di secrezione. La proteina \"CagA\" \u00e8 fosforilata sui residui di tirosina da una cellula collegata alla membrana cellulare che favorisce l'ingresso della sostanza. Nei ceppi patogenici dell\"H. pylori\" \u00e8 stata inoltre evidenziata la capacit\u00e0 di attivare l'EGFR (il recettore del fattore di crescita dell'epidermide), una proteina della membrana dotata di attivit\u00e0 tirosina chinasica. L'attivazione dell'EGFR dall\"H. pylori\" \u00e8 associata a trasduzioni del segnale ed espressioni geniche all'interno delle cellule epiteliali che contribuiscono alla patogenesi. \u00c8 stato inoltre provato che il dominio C-terminale della proteina \"CagA\" (amminoacidi 873\u20131002) pu\u00f2 regolare la trascrizione genica della cellula ospite indipendentemente dalla fosforilazione delle tirosine."}
{"id": "245278", "revid": "713714", "url": "https://it.wikipedia.org/wiki?curid=245278", "title": "Procura della Repubblica", "text": "La procura della Repubblica, nell'ordinamento della Repubblica Italiana, indica gli uffici del pubblico ministero presso il tribunale ordinario, tribunale per i minorenni e tribunale militare.\nDisciplina normativa.\nLa loro disciplina in generale \u00e8 contenuta principalmente in quella dell'ordinamento giudiziario italiano di cui al regio decreto 30 gennaio 1941, n. 12 Con la riforma del codice di procedura penale italiano, entrata il vigore il 24 ottobre 1989, la figura del giudice istruttore e del relativo ufficio \u00e8 stata soppressa e l'azione penale affidata alla Procura.\nDisposizioni di rilievo inoltre sono contenute anche nel codice di procedura penale, ed in altre norme successive quali nella legge 24 maggio 1951, n. 392 e nel d.lgs. 20 febbraio 2006, n. 106.\nOrganizzazione.\nAssetto degli uffici.\nOgni ufficio della procura della Repubblica organizza, anche secondo le circolari e le direttive del Ministro della Giustizia e del Consiglio Superiore della Magistratura, i turni e le attivit\u00e0 dei magistrati e degli organi di polizia giudiziaria operanti nel territorio di competenza, garantendo reperibilit\u00e0 di almeno una unit\u00e0. \nLe funzioni del pubblico ministero sono esercitate:\nVi \u00e8 poi una competenza funzionale, relativa ai giudizi su alcuni tipi di delitti previsti dall'art. 51, comma 3-bis c.p.p., di carattere grave, quali associazione per delinquere di tipo mafioso, traffico di stupefacenti, reati sessuali, ecc., per i quali le attribuzioni sono cos\u00ec organizzate:\nDirezione distrettuale antimafia.\nL'articolo 51, comma 3-bis, del codice di procedura penale riserva alla procura della Repubblica presso il tribunale ordinario del capoluogo del distretto la competenza per una serie di reati correlati alla criminalit\u00e0 organizzata di stampo mafioso. Per la trattazione dei procedimenti relativi a questi reati il procuratore della Repubblica (cd. \"procuratore distrettuale\") costituisce, nell'ambito del suo ufficio, una \"direzione distrettuale antimafia\" (DDA) designando, sentito il procuratore nazionale antimafia, i magistrati che devono farne parte per almeno due anni (esclusi, comunque, gli uditori giudiziari). Alla direzione distrettuale antimafia \u00e8 preposto il procuratore distrettuale o un magistrato da lui delegato. Salvi casi eccezionali, il procuratore designa, per l'esercizio delle funzioni di pubblico ministero nei procedimenti riguardanti i predetti reati, i magistrati addetti alla direzione distrettuale antimafia.\nSezione di polizia giudiziaria.\nPresso ciascuna procura della Repubblica esiste una \"sezione di polizia giudiziaria\", composta da ufficiali e agenti di polizia giudiziaria delle forze di polizia italiane, in servizio distaccato presso l'ufficio giudiziario.\nEssi dipendono funzionalmente dal procuratore della Repubblica, che dirige la sezione, e svolgono per lui e per gli altri magistrati dell'ufficio (oltre che per quelli della procura generale della Repubblica) le attivit\u00e0 e le funzioni investigative loro delegate.\nAttivit\u00e0 e funzioni.\nIl procuratore della Repubblica dirige l'ufficio, ne organizza l'attivit\u00e0 ed esercita personalmente le funzioni attribuite dalla legge al pubblico ministero o le assegna, sulla base di criteri prestabiliti, agli altri magistrati addetti all'ufficio. Pu\u00f2 designare, tra i procuratori aggiunti, il \"vicario\", che esercita le sue funzioni in caso di assenza, impedimento o posto vacante; in mancanza, la supplenza \u00e8 esercitata dal procuratore aggiunto o dal sostituto con maggiore anzianit\u00e0 di servizio. Pu\u00f2, inoltre, delegare a uno o pi\u00f9 procuratori aggiunti ovvero anche a uno o pi\u00f9 magistrati addetti all'ufficio la cura di specifici settori di affari, individuati con riguardo ad aree omogenee di procedimenti ovvero ad ambiti di attivit\u00e0 dell'ufficio che necessitano di uniforme indirizzo; i gruppi di magistrati, coordinati da un procuratore aggiunto o altro magistrato, ai quali \u00e8 assegnato uno specifico settore di affari sono noti nel linguaggio corrente come \"pool\".\nCiascun magistrato svolge le indagini relative ai procedimenti penali e prende parte alle udienze dei processi penali e civili che gli sono stati assegnati. I vice procuratori onorari possono, per\u00f2, esercitare solo alcune di queste funzioni e, in particolare, partecipare alle udienze che si tengono davanti al tribunale in composizione monocratica e al giudice di pace. Nel corso delle udienze penali, il magistrato designato svolge le funzioni del pubblico ministero con piena autonomia e pu\u00f2 essere sostituito solo nei casi previsti dal codice di procedura penale.\nL'ufficio svolge una serie di attivit\u00e0 molto diverse tra loro e sinteticamente descritte dall'art. 73 del R.D. 30 gennaio 1941, n. 12, ovvero:\nPresso di esse sono inoltre tenuti i registri relativi alla iscrizione della notizia di reato, che sono di quattro tipi:\nPersonale.\nI magistrati.\nOgni procura della Repubblica ha un \"procuratore della Repubblica\", affiancato da \"sostituti procuratori della Repubblica\" ed eventualmente da uno o pi\u00f9 \"procuratori aggiunti della Repubblica\", questi ultimi in numero non superiore a uno ogni dieci sostituti (ma ce ne pu\u00f2, comunque, essere almeno uno nelle procure dove \u00e8 istituita la direzione distrettuale antimafia). Per i procuratori \u00e8 richiesta la qualifica di magistrato di cassazione nelle sedi pi\u00f9 importanti, di magistrato d'appello nelle altre; per i procuratori aggiunti la qualifica di magistrato d'appello; i sostituti possono essere magistrati di tribunale o magistrati in tirocinio dopo un anno di formazione. Oltre a questi magistrati di carriera, nelle procure presso il tribunale ordinario possono esserci magistrati onorari, i \"vice procuratori onorari della Repubblica\" (VPO), nominati dal Consiglio superiore della magistratura per un periodo di tre anni.\nIl personale amministrativo.\nPresso tali uffici - come quelli del tribunale ordinario - sono anche impiegati dipendenti civili della pubblica amministrazione italiana, del comparto \"Ministeri e funzioni centrali\", con competenze e funzioni amministrative.\nLa polizia giudiziaria.\nIl Procuratore Generale presso la Corte di Appello e il Procuratore della Repubblica hanno espressamente facolt\u00e0 di richiedere la disponibilit\u00e0 di ufficiali ed agenti di polizia giudiziaria di altri organi, per far fronte a particolari esigenze di specializzazione dell'attivit\u00e0 di polizia giudiziaria.\nArticolazione territoriale nazionale.\nSono attivi 140 uffici, secondo quanto riporato dal sito web del Ministero della giustizia.\nDislocazione presso il tribunale per i minorenni.\nLe procure presso il tribunale per i minorenni sono 29, secondo i dati riportati sul sito web del dicastero."}
{"id": "245280", "revid": "2175", "url": "https://it.wikipedia.org/wiki?curid=245280", "title": "Cerretoli", "text": ""}
{"id": "245319", "revid": "111169672", "url": "https://it.wikipedia.org/wiki?curid=245319", "title": "WebCore", "text": "WebCore \u00e8 un framework sviluppato dalla Apple con licenza LGPL, per fornire un motore di \"layout\" HTML a macOS. WebCore \u00e8 una met\u00e0 del framework WebKit (l'altra met\u00e0 \u00e8 JavaScriptCore).\nWebCore combina il motore di layout open source KHTML sviluppato dal progetto KDE con una libreria adattatrice, KWQ (pronuncia: \"Quack\"). La Apple cre\u00f2 l'adattatore KWQ per eliminare la dipendenza di KHTML dal toolkit Qt e da altri moduli KDE. KWQ possiede un'API Objective C per il motore di \"rendering\" KHTML basato sul C++, permettendo ad esso di essere accessibile alle applicazioni Cocoa.\nApple annunci\u00f2 WebCore nel 7 gennaio 2003 al Macworld Expo con il rilascio di Safari. Successivamente gli sviluppatori inviarono le proprie modifiche alla libreria KHTML al progetto KDE. Vedi .\nDa allora, vari progetti sono stati scritti utilizzando la libreria WebCore, eseguendo il \"porting\" su altre piattaforme come il Nokia mobile o sulla libreria \"cross-platform\" GNUstep, o utilizzando WebCore nei browser, come OmniWeb di Omni Group.\nSebbene i programmatori Mac potessero utilizzare WebCore per fornire un motore di \"layout\" HTML alle loro applicazioni, Apple raccomanda l'uso di WebKit, che \u00e8 incluso in Mac OS X dalla versione 10.2.7 in poi e di cui l'interfaccia \u00e8 stabile."}
{"id": "245323", "revid": "287204", "url": "https://it.wikipedia.org/wiki?curid=245323", "title": "Atollo Gaafu Dhaalu", "text": "Latollo Gaafu Dhaalu \u00e8 un atollo nella estrema parte meridionale dell'arcipelago delle Maldive.\nL'atollo \u00e8 servito dall'aeroporto di Kaadedhdhoo, che si trova sull'isola di Kaadehdhoo.\nIsole abitate.\nFares, Fiyoaree, Gaddhoo, Hoandeddhoo, Maathodaa. Madaveli, Nadellaa, Rathafandhoo, Thinadhoo, Vaadhoo.\nIsole disabitate.\nAakiraahuttaa, Athihuttaa, Bad\u00e9fodiyaa, Barahuttaa, Baulhagallaa, Bodehuttaa, Bod\u00e9rehaa, Bolimathaidhoo, Dh\u00e9kanbaa, Dh\u00e9r\u00e9kudh\u00e9haa, Dhig\u00e9rehaa, Dhigulaabadhoo, Dhinmanaa, Dhiyanigilllaa, Dhonigallaa, Dhoonirehaa, Eh\u00e9huttaa, Ek\u00e9londaa, Faahuttaa, Faanahuttaa, Faathiy\u00e9huttaa, Far\u00e9hulhudhoo, Farukoduhuttaa, Fat\u00e9fandhoo, Femunaidhoo, Fenevenehuttaa, F\u00e9reythavilingillaa, Fonahigillaa, Gaazeeraa, Gan (Gaafu Dhaalu Atoll).\nIsole turistiche, aeroporti e isole industriali sono considerate disabitate."}
{"id": "245326", "revid": "287204", "url": "https://it.wikipedia.org/wiki?curid=245326", "title": "Atollo Gnaviyani", "text": "Latollo Gnaviyani, o Fuvammulah \u00e8 il pi\u00f9 piccolo atollo delle Maldive, situato nel canale equatoriale tra Huvadhu e Addu. \u00c8 composto da una sola isola, che \u00e8 la pi\u00f9 grande delle Maldive e una delle pi\u00f9 fertili. "}
{"id": "245333", "revid": "2519", "url": "https://it.wikipedia.org/wiki?curid=245333", "title": "Abraham H. Maslow", "text": ""}
{"id": "245334", "revid": "2519", "url": "https://it.wikipedia.org/wiki?curid=245334", "title": "Abraham Harold Maslow", "text": ""}
{"id": "245335", "revid": "767487", "url": "https://it.wikipedia.org/wiki?curid=245335", "title": "Le streghe (film 1967)", "text": "Le streghe \u00e8 un film collettivo del 1967 prodotto da Dino De Laurentiis diviso in cinque episodi, diretti da altrettanti registi, che vedono protagonista Silvana Mangano, presente in tutti e cinque i segmenti.\nIl film fu proiettato per la prima volta in pubblico il 22 febbraio 1967.\nTrama.\nCinque episodi distinti, tutti con protagonista Silvana Mangano, moglie di Dino De Laurentiis, produttore del film.\nI titoli di testa sono animati e disegnati da Pino Zac.\nEpisodio #01: \"La strega bruciata viva\", regia di Luchino Visconti.\nUna sera una famosa attrice arriva in una localit\u00e0 invernale austriaca per trascorrere la serata insieme ad alcuni amici, che non si rivelano per\u00f2 tali: giungono ad approfittare di un malore di lei per toglierle il trucco ed osservare compiaciuti le piccole imperfezioni della diva. Dopo aver scoperto di essere incinta ed avere litigato per telefono col marito, la donna riparte il giorno successivo pi\u00f9 turbata di prima, ma nascosta e splendida come una diva per i fotografi.\nEpisodio #02: \"Senso civico\", regia di Mauro Bolognini.\nL'episodio pi\u00f9 breve, ambientato nella Roma degli anni sessanta. Sordi \u00e8 un uomo ferito e la Mangano lo aiuta ad andare al pronto soccorso, ma in realt\u00e0 \u00e8 solo una scusa per avere la strada sgombra.\nEpisodio #03: \"La Terra vista dalla Luna\", regia di Pier Paolo Pasolini.\nL'episodio \u00e8 tratto dal racconto di Pasolini mai pubblicato \"Il buro e la bura\". In un cimitero di periferia \"Ciancicato Miao\" e suo figlio \"Baci\u00f9\" (entrambi dai capelli inverosimilmente color rame), che vivono in un imprecisato futuro, piangono la morte della moglie-madre Crisantema, morta per indigestione di funghi avvelenati. Appena terminata la lamentazione funebre i due, constatato che Ciancicato ha ancora \"qualche cartuccia da sparare\" decidono di intraprendere un viaggio alla ricerca della Donna, madre e moglie che diventi la nuova anima femminile della loro catapecchia, in un paesaggio da bidonville, in cui passano di tanto in tanto due turisti stranieri vestiti da safari.\nI due esaminano tutte le donne che incontrano, ma incappano prima in una vedova isterica che li caccia a ombrellate, poi una prostituta, un manichino (convinti che quella fosse la bellezza perfetta); i due sono disperati finch\u00e9 non si imbattono in una bellissima donna dai capelli verdi davanti all'altarino di un santo. La donna appare ai Miao come una dea, ma scoprono dopo vari tentativi di comunicarci, che \u00e8 sordomuta, quindi si rivolgono alla donna (che si scopre chiamarsi Assurdina Ca\u00ec) con gesti, chiedendola in matrimonio, che si celebra in tutta fretta in una chiesetta da un prete annoiato.\nIndi padre e figlio la conducono a casa loro, una baracca piena d'ogni cianfrusaglia, compreso un nano cinese che vende cravatte: ma Assurdina, con gesti accelerati come in un film muto, la trasforma in una bicocca graziosa e accogliente. Ma i due vogliono di pi\u00f9, una casa pi\u00f9 grande. Quindi convincono Assurdina a simulare un tentativo di suicidio dal Colosseo, minacciando di buttarsi se la societ\u00e0 non le dar\u00e0 una mano: sotto il monumento si raccoglie una folla (tra cui dei complici) che iniziano a raccogliere una colletta - incitati dai due Miao - e il trucco pare funzionare.\nSe non che la coppia di turisti abbarbicata sopra il Colosseo getta una buccia di banana su cui Assurdina scivola, cadendo nel vuoto. I Miao sono disperati e nuovamente soli. Ma quando stremati dal dolore tornano a casa, i due ritrovano Assurdina vestita da sposa, serenamente intenta ad attenderli. Ciancicato e Baci\u00f9 fuggono terrorizzati, poi si fanno coraggio e prendono ad interrogare l'apparizione. Constatato che Assurdina, sebbene morta pu\u00f2 comunque cucinare, lavare i panni, fare i bisogni e andare a letto con Ciancicato, i due Miao gioiscono entusiasti. L'episodio termina con un cartello, che indica: \"Morale: essere morti o essere vivi \u00e8 la stessa cosa\".\nEpisodio #04: \"La siciliana\", regia di Franco Rossi.\nAnche questo episodio \u00e8 un frammento velocissimo come quello diretto da Bolognini. Gli stereotipi del sud tra tragedia ed onore vista con occhi ironici e quasi spietati. \nUn materiale drammatico e delicato, tra gelosie, tradimenti e vendette, trattato in modo leggero, quasi irrispettoso. E del tutto fulminante nella sua essenzialit\u00e0.\nEpisodio #05: \"Una sera come le altre\", regia di Vittorio De Sica.\nDe Sica propone una moglie stanca e annoiata e una crisi \"normale\" di un rapporto di coppia oramai sempre uguale a s\u00e9 stesso.\nInteressante l'Eastwood pistolero senza molte cartucce da sparare, accanto a una moglie annoiata e stanca di lui."}
{"id": "245340", "revid": "24944", "url": "https://it.wikipedia.org/wiki?curid=245340", "title": "80286", "text": ""}
{"id": "245341", "revid": "31886", "url": "https://it.wikipedia.org/wiki?curid=245341", "title": "Pietro Longhi", "text": "Per l'opera del Longhi bisogna tener presente i costanti riferimenti al mondo teatrale, e pu\u00f2 essere tracciato uno sviluppo parallelo tra l'opera del pittore e quella del commediografo Goldoni, quest'ultimo, attraverso il superamento della commedia dell'arte, crea un nuovo tipo di teatro ispirato alla vita reale, allo stesso modo l'artista, pittore principalmente dell'alta borghesia mercantile veneziana, propone nella sua pittura, un'attenta osservazione e la cronaca puntuale del costume sociale di un'intera epoca.\nBiografia.\nNasce a Venezia, nella parrocchia di Santa Margherita, dall'argentiere Piero Falca. Nel libro dei battesimi \u00e8 registrato come \"Pietro Falca\" e si ignora l'origine del cognome Longhi, che compare solo nei documenti riguardanti la sua attivit\u00e0 artistica.\nCome attestano il figlio Alessandro e Pietro Guarienti, ebbe una prima formazione presso la bottega di Antonio Balestra quindi, su raccomandazione di quest'ultimo, trascorse un periodo a Bologna come discepolo di Giuseppe Maria Crespi.\n\u00c8 per la prima volta documentato l'8 luglio 1732 come autore della pala del \"San Pellegrino condannato al supplizio\" nella chiesa parrocchiale di San Pellegrino. In quest'opera sono stati notati influssi derivanti da Antonio Balestra, Sebastiano Ricci e Giovanni Battista Tiepolo.\nIl 27 settembre 1732 sposa Caterina Maria Rizzi nella chiesa veneziana di San Pantalon e il 12 giugno 1733 viene al mondo il primogenito Alessandro; nasceranno altri dieci figli, di cui solo Alessandro, Maddalena Anna, nata nel 1738 e Antonia Lucia, nata nel 1741, giungeranno alla maggiore et\u00e0. Antonio Maria Zanetti menziona in quest'anno la pala longhiana dell'\"Adorazione dei Magi\" nella chiesa veneziana di Santa Maria Materdomini, dalla quale scomparve nei primi anni dell'Ottocento, per essere poi riconosciuta dal Martini nel 1964, con qualche incertezza di attribuzione, nella Scuola veneziana di San Giovanni Evangelista.\nNel 1734 termina e data gli affreschi delle pareti e del soffitto dello scalone di Ca' Sagredo, rappresentanti la \"Caduta dei giganti\", nei quali sono stati ravvisati influssi bolognesi, cos\u00ec da ipotizzare un viaggio a Bologna intorno al 1733.\nAbbandonata molto presto la pittura religiosa e mitologica, gli influssi bolognesi si accentuano nelle scene di genere dipinte dalla met\u00e0 degli anni Trenta al 1740 circa, come nei quadri con motivi rustici e contadineschi ispirati agli esempi olandesi e fiamminghi, tra questi i \"Pastorelli\" di Rovigo e di Bassano, dal colore pastoso e dalla luce fredda, non a caso attribuite a lungo al bolognese Giuseppe Maria Crespi, o le tele custodite in Ca' Rezzonico.\nSi iscrive nel 1737 alla Fraglia dei pittori veneziani - ne far\u00e0 parte fino al 1773 - e dal 1740 risulta domiciliato presso Leonardo Emo, nella parrocchia di San Pantalon, nell'edificio attualmente recante il numero civico 3802, dove abiter\u00e0 per tutta la vita. Il 7 settembre Giulia Calbo Giovanelli fa spedire al barone Fedrigazzi a Innsbruck \"La clemenza di Tito\", ora perduta.\nAlla fine degli anni Trenta, Longhi si allontana dai soggetti del Crespi o, come scrive il figlio Alessandro, \"avendo uno spirito brillante e bizzarro, posesi a dipinger in certe piccole misure Civili trattenimenti, cio\u00e8 Conversazioni, Riduzioni; con ischerzi d'amore, di gelosie; i quali tratti esattamente dal naturale fecero colpo\", per avvicinarsi, appunto, alle \"scene di conversazioni\" inglesi e alle scene galanti francesi; dai soggetti popolari eseguiti con forti contrasti cromatici, passa cos\u00ec a rappresentazioni pacate, ricche di particolari con modulazioni luminose delicate e profondit\u00e0 spaziale, come nel firmato e datato 1741 \"Il concertino\" la prima scena di vita veneziana, e nelle contemporanee \"La lezione di danza\", \"Il sarto\", \"La toeletta\", \"La presentazione\" e \"La visita alla biblioteca\" di Worcester.\nSi pensa che il Longhi abbia conosciuto opere di fiamminghi come Cornellsz, inglesi come William Hogarth, e anche francesi come Watteau, tramite incisioni portate dal pittore e incisore francese Joseph Filpart, attivo a Venezia dal 1737 al 1750. Anche gli esempi di Rosalba Carriera, grande pastellista che ben conosceva la pittura francese e dell'amico Jacopo Amigoni, portano Longhi a una stesura tonale pi\u00f9 sottile e a un uso discreto delle ombre colorate, con tocchi leggeri di pennello che producono sulla tela piccole macchie di elevata luminescenza.\nIl 25 marzo 1745 s'inaugura la cappella della Madonna di Loreto nella chiesa di San Pantalon, con gli affreschi longhiani della \"Madonna col Bambino, santi e angeli\", la \"Madonna di Loreto\", l'\"Apparizione della Madonna col Bambino\", la \"Madonna col Bambino e sante\" e una \"Santa martire\" che, per quanto danneggiati nel 1954, confermano la presenza nel Longhi del colorismo della Carriera e dell'Amigoni: \nAppartengono a questi anni le tele \"Il risveglio del cavaliere\" e \"La moscacieca\", delle Collezioni reali di Windsor e \"Lo svenimento\" e \"Il gioco della pentola\" della National Gallery di Washington, ma anche le tele, gi\u00e0 nella collezione Gambara e ora Pancieri, nel castello di Zoppola e quelle della Pinacoteca veneziana Querini Stampalia le quali, datate al 1750, mostrano una ripresa dei temi crespiani che tuttavia non avranno seguito, avviandosi decisamente il Longhi per almeno vent'anni nella corrente pittorica del rococ\u00f2 veneziano espresso dalla Carriera, dall'ultimo Ricci e da Gianantonio Guardi.\nNella prima met\u00e0 degli anni Cinquanta si dedica prevalentemente alle \"carriere\", rappresentazioni di reali e comuni attivit\u00e0 popolari e borghesi, come \"Il cavadenti\", \"L'indovino\", \"La venditrice di fr\u00ectole\" o il noto \"Il farmacista\", dove Longhi unisce l'influsso francese con un'osservazione bonariamente ironica di stampo e di colore veneziano; nella parete di fronte, in alto, rende omaggio al vecchio maestro Antonio Balestra riproducendone una sua \"Nativit\u00e0\". Di poco successivo \u00e8 il gruppo dei \"Sacramenti\", sette tele conservate nella Pinacoteca Querini Stampalia, che iconograficamente si rifanno alle opere di analogo tema del Crespi, ma interpretate nella sfumata forma coloristica comune di questo periodo maturo del Longhi.\nIl 31 dicembre 1756 \u00e8 accolto nell'Accademia veneziana di pittura e scultura, presieduta dal Tiepolo, presentando, quale \"Morceau de r\u00e9ception\" un \"Pitagora filosofo\", ora conservato alle Gallerie dell'Accademia, e insegnandovi fino al 1780. Data al 1756 \"L'indovina\" della National Gallery di Londra.\nIl 13 agosto 1760 Gaspare Gozzi lo cita nella \"Gazzetta Veneta\" confrontandolo col Tiepolo e il 2 settembre Pietro Gradenigo lo qualifica \"pittore per attitudini naturali, e parlanti caricature\".\nDagli anni Sessanta muta lo stile longhiano, con tonalit\u00e0 brunastre e un disegno che appare poco curato, per il quale si \u00e8 ipotizzata una sua consapevole scelta \"rembrandtiana\" sulla scia del contemporaneo Nogari, ma appare in realt\u00e0 la stanchezza di una maniera che in tanti anni non trova capacit\u00e0 di rinnovamento, quasi uno specchio della stessa Repubblica veneziana.\nNel 1763 dirige l'Accademia di disegno e intaglio, istituita dalla famiglia Pisani, poi chiusa nel 1766; si fa pi\u00f9 importante l'attivit\u00e0 di ritrattista, a cui partecipa anche il figlio Alessandro. Nel 1779 partecipa all'elezione all'Accademia di Antonio Canova; l'8 maggio 1785, dopo una malattia di dieci giorni, muore \"da mal di petto\"."}
{"id": "245342", "revid": "812894", "url": "https://it.wikipedia.org/wiki?curid=245342", "title": "La Terra vista dalla Luna", "text": ""}
{"id": "245343", "revid": "287204", "url": "https://it.wikipedia.org/wiki?curid=245343", "title": "Atollo Addu", "text": "Latollo Addu, precedentemente chiamato \"atollo Seenu\", \u00e8 l'atollo pi\u00f9 meridionale della Repubblica delle Maldive e, insieme all'isola Fuvahmulah dell'Atollo Gnaviyani che si trova a circa 50 chilometri a nord di Addu, \u00e8 l'unico che si estende a sud dell'equatore, nell'emisfero australe. Solo sei delle isole dell'atollo sono abitate, e sono: Meedhoo, Hithadhoo, Maradhoo, Feydhoo e Hulhudhoo, con una popolazione complessiva di poco pi\u00f9 di 28\u00a0000 abitanti. Assieme all'atollo Huvadhu e a Fua Mulaku, Addu \u00e8 separato dagli altri atolli maldiviani da un canale ampio un grado e mezzo.\nStoria.\nNel corso della seconda guerra mondiale e nel successivo periodo della Guerra Fredda sull'isola di Gan la Royal Air Force britannica tenne operativa una base militare per Marina e Aeronautica, la Royal Air Force Station Gan, che fu attiva dal 1941 al 1976. In previsione di un attacco giapponese su Ceylon, tra il marzo e l'aprile 1942 l'ammiraglio inglese Sommerville ritir\u00f2 su Addu cinque vecchie navi da battaglia e due portaerei trasferite dal Mediterraneo e dall'Atlantico, allo scopo di fare della flotta orientale cos\u00ec improvvisata un deterrente strategico di riserva.\nDal 1958 al 1963 fu creata lo stato separatista Repubblica Unita delle Suvadive che, come capitale, era lo stesso capoluogo.\nIsole abitate.\nFeydhoo, Hithadhoo, Hulhudhoo, Maradhoo, Maradhoo-Feydhoo, Meedhoo, Gan.\nIsole disabitate.\nAbooh\u00e9ra, Bodu Hajara, Boduh\u00e9ragandu, Dhigih\u00e9ra, Fahik\u00e9d\u00e9h\u00e9rangada e isola di Gan, sede dell'Aeroporto Internazionale di Gan. Isole turistiche, aeroporti e isole industriali sono considerate disabitate."}
{"id": "245344", "revid": "37401", "url": "https://it.wikipedia.org/wiki?curid=245344", "title": "Hernan Cortez", "text": ""}
{"id": "245346", "revid": "2037858", "url": "https://it.wikipedia.org/wiki?curid=245346", "title": "Tommaso Traetta", "text": "Biografia.\nCelebre compositore della scuola napoletana, nacque il 30 marzo 1727 a Bitonto, nell'allora regno di Napoli. All'et\u00e0 di undici anni fu ammesso al conservatorio di Santa Maria di Loreto di Napoli, sotto la guida di Nicola Porpora e successivamente divenne allievo di Francesco Durante. Dopo dieci anni di studio, l'istruzione di Traetta, in tutte le parti della musica, fu completa. Uscito dal conservatorio, nel 1748, si dedic\u00f2 all'insegnamento del canto e compose per le chiese e i conventi di Napoli, delle messe, dei vespri, dei mottetti e delle litanie, gran parte delle quali si trovano ancor oggi manoscritte.\nNel 1750 la sua opera seria \"Il Farnace\", per il libretto di Antonio Maria Lucchini, fu rappresentata al teatro San Carlo con Gaetano Majorano ottenendo un successo talmente strepitoso che gli si chiesero altre sei opere per la stessa scena le quali si succedettero senza interruzione una dopo l'altra. Chiamato a Roma nel 1754, vi diede al teatro Aliberti, l'\"Ezio\", considerata a giusto titolo come una delle sue pi\u00f9 belle opere. Da allora la sua reputazione si diffuse in tutta Italia; Firenze, Venezia, Milano, Torino si disputarono ed applaudirono i suoi successi, ma delle vantaggiose proposte fattegli dal duca di Parma, Felipe, ne arrestarono il vagabondare perch\u00e9 accett\u00f2 la carica di maestro di cappella di questo principe e fu incaricato di insegnare l'arte del canto alle principesse della famiglia ducale. Felipe aveva sposato la figlia maggiore di Luigi XV, introducendo alla corte di Parma, nella musica e in genere nella cultura, dei gusti francesi.\nProprio l'influenza francese spinge l'opera di Traetta a muoversi su binari differenti rispetto al panorama musicale italiano del tempo, seguendo con l\"'Antigona\", andata in scena a San Pietroburgo il 1772, gli ideali di riforma associati a Gluck ma in realt\u00e0 gi\u00e0 avvertiti anche da altri compositori. Secondo Laborde, non si trova traccia di questo cambiamento nelle partiture dell'\"Armida\" n\u00e9 in quella dell'\"Ifigenia\" composte nella stessa epoca (1760). La prima opera composta a Parma da Traetta fu \"Ippolito e Aricia\", rappresentata nel 1759 e ripresa nel 1763 per il matrimonio dell'infanta di Parma con il principe delle Asturie. Cos\u00ec grande fu il suo successo che il re di Spagna accord\u00f2 una pensione al compositore, come testimonianza del suo apprezzamento. Nello stesso anno Traetta fu chiamato a Vienna per scrivervi l'\"Ifigenia in Tauride\", una delle sue pi\u00f9 belle opere. Di ritorno a Parma vi diede la \"Sofonisba\". Un aneddoto relativo a quest'opera sembrerebbe essere l'origine di quel che riporta Laborde a proposito della trasformazione dello stile di questo compositore durante il suo soggiorno a Parma. In una situazione drammatica in cui l'accento di un personaggio doveva essere straziante, Traetta credette di non poter far di meglio che scrivere al di sotto della nota le parole \"un urlo francese\".\nDopo la Sofonisba torn\u00f2 a Londra per comporre l'Armida. Quest'opera e l'\"Ifigenia\" furono rappresentate in seguito in quasi tutta Italia e accolte con entusiasmo. Dopo la morte dell'infante Don Filippo, duca di Parma, nel mese di dicembre 1763, Traetta fu chiamato a Venezia per prendervi la direzione del conservatorio chiamato \"l'ospedaletto\" ma non conserv\u00f2 questo posto che due anni, avendo acconsentito di succedere a Galuppi come compositore alla corte di Caterina II, imperatrice di Russia. Part\u00ec all'inizio del 1768 per San Pietroburgo e Sacchini gli successe all\"'ospedaletto\". La maggior parte dei biografi riferisce che all'indomani della rappresentazione della \"Didone Abbandonata\", l'imperatrice invi\u00f2 a Traetta una tabacchiera d'oro ornata del suo ritratto, con un biglietto di sua mano in cui ella diceva che \"Didone gli faceva questo dono\". Si sono per\u00f2 confusi, in questo aneddoto, Traetta e Galuppi che aveva scritto qualche anno prima, un'opera sullo stesso soggetto rappresentata a Pietroburgo e che ricevette, in effetti, questo messaggio da parte dell'imperatrice.\nDopo sette anni di soggiorno alla corte di Caterina II, questo celebre artista, sentendo la sua salute indebolita dal rigore del clima, domand\u00f2 il permesso di potersi congedare che non ottenne che con gran pena. Si allontan\u00f2 dalla Russia verso la fine del 1775 per recarsi a Londra, dove la sua fama l'aveva preceduto, ma, sia che il soggetto dell'opera commissionatagli non l'avesse ispirato, sia che il suo cattivo stato di salute non avesse lasciato al suo talento tutto il suo vigore, il suo dramma \"Germondo\", rappresentato a teatro del re, non parve degno della sua alta reputazione. La fredda accoglienza riservata a quest'opera e ad una raccolta di duetti italiani che fece pubblicare a Londra, lo spinsero a lasciare quella citt\u00e0 per tornare in Italia, dove sperava di ritrovare la sua vena. Ma da questo momento in poi la sua salute fu sempre precaria. Scrisse ancora qualche opera a Napoli e a Venezia, ma senza pi\u00f9 trovarvi il fuoco delle sue antiche produzioni. Il 6 aprile del 1779 mor\u00ec a Venezia all'et\u00e0 di cinquantadue anni. Nel 1980 le sue spoglie furono traslate da Venezia (Chiesa Dell'Ospedaletto) a Bitonto per essere sepolte nella cripta della Cattedrale. Anche il figlio Filippo Traetta, nato nel 1777, fu compositore. Emigrato negli Stati Uniti nel 1799, vi trascorse l'intera carriera, fondandovi dei conservatori a Boston (1801) e a Filadelfia (1828).\nConsiderazioni sull'artista.\nDotato nel grado pi\u00f9 elevato di genio drammatico, pieno di vigore nell'espressione dei sentimenti appassionati, ardito nelle modulazioni e pi\u00f9 incline dei musicisti italiani del suo tempo a far uso dell'armonia cromatica della scuola tedesca, Traetta sembra aver concepito la musica di teatro dal punto di vista dal quale Gluck si \u00e8 posto qualche anno pi\u00f9 tardi, a parte la diversit\u00e0 nelle tendenze melodiche che sono pi\u00f9 evidenti nelle opere del compositore italiano. Nel patetico, Traetta raggiunge talvolta il sublime, come si pu\u00f2 vedere nell'aria di \"Semiramide\" che \u00e8 stata inserita nel \"Methode de chant du conservatoire de Paris\". Talvolta dimenticava che il gusto dei suoi compatrioti rigettava allora questi accenti energici, e che essi preferivano la melodia pura al dividere la loro attenzione tra la melodia e l'armonia, ma quando percepiva nel suo uditorio la fatica di questa attenzione, durante le prime messe in scena, nelle quali sedeva al clavicembalo, aveva l'abitudine di rivolgersi agli spettatori dicendo: \"Signori, badate a questo passo\", e il pubblico applaudiva quasi sempre a questa espressione ingenua di orgoglio dell'artista.\nComposizioni.\nMusica sacra.\nSi sono trovati, dello stesso compositore, al conservatorio di Napoli, uno \"Stabat Mater\" a quattro voci e orchestra (un altro \"Stabat Mater\" \u00e8 conservato nella Biblioteca Statale di Monaco di Baviera), cos\u00ec come due lezioni per il mattutino di Natale ed una parte della Passione secondo San Giovanni. Per le \"Figliole\" dell'Ospedale dei Derelitti (Ospedaletto) a Venezia, ha scritto un oratorio intitolato \"Rex Salomon\" (conservato presso la biblioteca reale del Belgio a Bruxelles) , le quattro Antifone mariane per voce solista, archi e basso continuo (Biblioteca Universitaria di Amburgo) un Miserere a 3 voci, archi e continuo (conservato a Bergamo, a Vienna e a Milano; in quest'ultima fonte attribuito erroneamente a Sacchini) e numerosi mottetti solistici andati perduti. Una Messa a quattro voci con orchestra si trova presso il Conservatorio di Firenze. "}
{"id": "245348", "revid": "1543377", "url": "https://it.wikipedia.org/wiki?curid=245348", "title": "Bulbasaur", "text": " \u00e8 un Pok\u00e9mon base della prima generazione di tipo Erba/Veleno. Il suo numero identificativo Pok\u00e9dex \u00e8 1. Nel contesto del franchise creato da Satoshi Tajiri, Bulbasaur si evolve in Ivysaur al raggiungimento di uno specifico livello.\nIdeato dal team di designer della Game Freak, Bulbasaur fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" come uno dei Pok\u00e9mon iniziali che i giocatori possono scegliere per cominciare la loro avventura. Compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nL'allenatore Ash Ketchum possiede un esemplare del Pok\u00e9mon. Il protagonista di Pok\u00e9mon Adventures, Red, ha inoltre ricevuto un Bulbasaur come suo Pok\u00e9mon starter. Anche Vera ha posseduto un esemplare di Bulbasaur, in seguito evolutosi fino a diventare un Venusaur.\nDescrizione.\nFin dalla nascita ha un seme piantato nella schiena ricco di sostanze nutrienti. Esso cresce assieme a lui assorbendo la luce solare. Traendo nutrimento dalla pianta, il Pok\u00e9mon cresce rapidamente e pu\u00f2 resistere a lungo senza ingerire cibo.\nBulbasaur si evolve in Ivysaur al raggiungimento di uno specifico livello.\nApparizioni.\nVideogiochi.\nIn \"Pok\u00e9mon Rosso\" e \"Blu\" e nei remake \"Pok\u00e9mon Rosso Fuoco\" e \"Verde Foglia\" \u00e8 uno dei tre Pok\u00e9mon iniziali. Se il giocatore sceglie Bulbasaur, il rivale sceglier\u00e0 Charmander.\nNella versione \"Gialla\", Bulbasaur \u00e8 ottenibile nella citt\u00e0 di Celestopoli da una ragazza che risiede nelle vicinanze del Centro Pok\u00e9mon. Il personaggio doner\u00e0 al protagonista il suo Pok\u00e9mon non appena il Pikachu del ragazzo sar\u00e0 di buon umore.\nNei videogiochi \"Pok\u00e9mon Oro HeartGold\" e \"Argento SoulSilver\" il protagonista potr\u00e0 riceverlo dal Professor Oak una volta sconfitto Rosso. In \"Pok\u00e9mon X\" e \"Y\" viene consegnato dal Professor Platan a Luminopoli.\nIl Pok\u00e9mon \u00e8 inoltre uno dei sedici starter presenti nei videogiochi della serie \"Pok\u00e9mon Mystery Dungeon\".\nAnime.\nBulbasaur appare per la prima volta nel corso dell'episodio \"Un'oasi felice\" (\"Bulbasaur and the Hidden Village\"). In questo episodio Ash, Brock e Misty si smarriscono prima di arrivare a Vermilion City. Misty incontra un Oddish e tenta di catturarlo, ma quest'ultimo viene difeso da un Bulbasaur. Ash tenta di catturare invano il Pok\u00e9mon, ma esso fugge. Alla fine dell'episodio i tre amici incontrano una abitazione dove una ragazza, Melanie, si prende cura dei Pok\u00e9mon abbandonati. Dopo un tentativo, sventato da Ash, da parte del Team Rocket di catturare tutti i Pok\u00e9mon di Melanie, Bulbasaur inizia a fidarsi di Ash e Melanie glielo vorrebbe affidare, a patto che il ragazzo riesca a sconfiggerlo in battaglia. Grazie all'aiuto di Pikachu, Ash sconfigge e cattura il Pok\u00e9mon. Nell'episodio \"Il giardino dei misteri\" (\"Bulbasaur's Mysterious Garden\"), il Bulbasaur di Ash rinuncia ad evolversi, come gi\u00e0 aveva fatto Pikachu in \"Un incontro da elettroshock\" (\"Electric Shock Showdown\"). Nell'episodio \"L'ambasciatore di pace\" (\"Bulbasaur...The Ambassador!\") il ragazzo lo invia al Professor Oak.\nIn \"Terra proibita\" (\"Grass Hysteria!\"), Vera cattura un altro esemplare di Bulbasaur, che, all'inizio della Saga del Parco Lotta, verr\u00e0 affidato al Professor Oak. Il Pok\u00e9mon della ragazza si \u00e8 successivamente evoluto fino a diventare un Venusaur.\nAnche l'allenatrice Shana ha ricevuto un esemplare del Pok\u00e9mon dal professor Platan nell'episodio \"L'estate delle scoperte!\" (\"Summer of Discovery!\") come Pok\u00e9mon iniziale.\nManga.\nNel manga \"Pok\u00e9mon Adventures\", Bulbasaur \u00e8 il primo Pok\u00e9mon di Rosso, che gli viene consegnato dal Professor Oak, nel secondo capitolo del manga, \"VS. Machoke\". In seguito esso si evolver\u00e0 in Ivysaur e infine in Venusaur.\nNel manga \"Il magico viaggio dei Pok\u00e9mon\", possiede un Bulbasaur di nome Danerina.\nPromozione e merchandising.\nBulbasaur \u00e8 stato presentato in vari articoli di merchandising, inclusi giocattoli e bambole di peluche. Bulbasaur \u00e8 stato raffigurato in action figure vendute da Hasbro negli Stati Uniti, mentre Tomy in Giappone ha venduto un'ampia merce del personaggio, tra cui bambole in vinile, kit di modelli a molla e sacche. \u00c8 stato utilizzato anche nel merchandising promozionale presso catene di fast-food come McDonald's e Burger King. Bulbasaur \u00e8 stato anche incluso in varie versioni dell'ANA Boeing 767. La nazione insulare di Niue ha emesso una moneta commemorativa con un valore legale di una corona che ha un Bulbasaur sul retro.\nAccoglienza.\nIGN ha nominato Bulbasaur il 52\u00b0 miglior Pok\u00e9mon. L'autrice di IGN Audrey Drake ha dichiarato di avere un \"attaccamento molto speciale\" ad esso, essendo stato il suo primo Pok\u00e9mon. Ha anche affermato che potrebbe essere il suo \"preferito\". \"Game Informer\" lo ha anche incluso nella sua lista dei migliori Pok\u00e9mon alla terza posizione (insieme a Charmander e Squirtle). L'autore O'Dell Harmon ha definito la scelta tra questi tre Pok\u00e9mon come la \"pi\u00f9 importante\" nella storia della serie. \"Game Revolution\" ha definito Bulbasaur il \"miglior Pok\u00e9mon di sempre\". L'autore Alex Osborn ha affermato che \"incarna il fascino che rende Pok\u00e9mon quello che \u00e8\" e lo ha definito il suo \"preferito personale\", cos\u00ec come il collega editore di Game Revolution. Pedro Hernandez di Nintendo World Report lo ha anche definito il suo \"Pok\u00e9mon preferito di tutti i tempi\". Ha notato che \"rappresentava\" una serie di suoi \"primati\" - incluso il suo \"primo episodio\" dell'anime Pok\u00e9mon, il suo \"primo Pok\u00e9mon\" e il \"primo Pok\u00e9mon\" che \"vide in 3D\". Ha attribuito a Bulbasaur il motivo per cui si \u00e8 interessato alla serie \"Pok\u00e9mon\". John Vekinis del Nintendo Magazine ufficiale ha attribuito il suo \"amore per i Pok\u00e9mon di tipo Erba\" a Bulbasaur nonostante le debolezze di quest'ultima tipologia. I lettori di \"Official Nintendo Magazine\" hanno votato Bulbasaur come il \"secondo miglior\" Pok\u00e9mon di tipo Erba. L'autore Thomas East ha notato che \"sembrava migliore\" delle sue forme successive. I loro lettori lo hanno anche definito il \"miglior\" Pok\u00e9mon iniziale. \"GamesTM\" lo ha definito il \"miglior Pok\u00e9mon iniziale\" per \"Rosso\" e \"Blu\". Il reporter della CNN Dennis Michael ha descritto Bulbasaur come una delle \"creature principali\" dei giochi e \"forse la Carmen Miranda\" delle figure Pok\u00e9mon. Bulbasaur \u00e8 stato selezionato come uno dei primi dieci Pok\u00e9mon dai fan che hanno votato su Pokemon.com. In una pagina biografica di IGN, Bulbasaur \u00e8 descritto come \"lo strano\" nel gioco \"Pok\u00e9mon Rosso\" e \"Blu\" perch\u00e9 non rappresentava nessuno dei due colori, bench\u00e9 si dica anche che \"\u00e8 forse il Pok\u00e9mon di tipo Erba pi\u00f9 conosciuto, anche se \u00e8 un po' di pi\u00f9 animale che vegetale\", oltre a notare la sua popolarit\u00e0 tra i nuovi giocatori. L'editor di IGN \"Pok\u00e9mon of the Day Chick\" concorda, nonostante il fatto che le sue evoluzioni successive siano state \"leggermente eclissate da Charizard\", e ha anche elogiato l'incarnazione dell'anime per il suo atteggiamento. L'editore di GamesRadar Brett Elston ha descritto Bulbasaur come \"popolare\" per qualcosa di pi\u00f9 del semplice essere il primo Pok\u00e9mon numericamente, citando il suo set di mosse e le sue evoluzioni. La collega di GamesRadar Carolyn Gudmundson, in un articolo sulle \"7 scelte pi\u00f9 strazianti\", ha elencato la scelta tra Fuoco, Erba o Acqua con Bulbasaur come \"apripista\", essendo un dinosauro oltre che essere un tipo Erba, sebbene trov\u00f2 le sue successive evoluzioni \"brutte e prive di fascino\".\nSecondo un campione di persone dai cinque agli otto anni riunito dallo \"Honolulu Star-Bulletin\" nel 1999, Bulbasaur era uno dei \"tre Pok\u00e9mon preferiti\" dei bambini. Un ragazzo in uno studio di Dafna Lemish e Linda Renee-Bloch si \u00e8 identificato con gli attributi di Bulbasaur di essere \"forte e anche carino\". Lemish e Renee-Bloch ritengono che l'importanza della dolcezza sia un esempio di \"appropriazione dei valori giapponesi\" in un contesto israeliano, e notano che il desiderio di forza dei ragazzi \u00e8 stato correlato al \"desiderio di interazione sociale\".\nBulbasaur \u00e8 stato tra gli undici Pok\u00e9mon scelti come mascotte del Giappone nel Campionato mondiale di calcio 2014.\nIn un sondaggio di Reddit con pi\u00f9 di persone hanno votato per il loro Pok\u00e9mon preferito, Bulbasaur \u00e8 stato il 4\u00b0 Pokemon scelto.\nIn un sondaggio ufficiale organizzato da Google e The Pokemon Company per il Pokemon Day 2020 in cui le persone potevano votare i Pokemon di ogni regione, Bulbasaur \u00e8 stato dichiarato come il 13\u00b0 Pokemon pi\u00f9 popolare in assoluto e il 3\u00b0 pi\u00f9 popolare nella regione di Kanto."}
{"id": "245350", "revid": "438678", "url": "https://it.wikipedia.org/wiki?curid=245350", "title": "Le mura di Sana'a", "text": "Le mura di Sana'a \u00e8 un film documentario in forma di appello all'UNESCO, girato da Pier Paolo Pasolini e prodotto da Franco Rossellini.\nLe riprese iniziarono domenica 18 ottobre 1970, l'ultimo giorno che Pasolini si trovava a Sana'a per le riprese del film \"Il Decameron\". Il breve documentario fu girato anche nella regione dello Hadramawt nello Yemen del Sud.\nL'impegno di Pasolini per la salvaguardia delle citt\u00e0 era notevole e nel 1974 gir\u00f2 (con Paolo Brunatto) \"Pasolini e... la forma della citt\u00e0\", un altro breve documentario sulle citt\u00e0 di Orte e Sabaudia. Come lui stesso disse: \"\"\u00c8 uno dei miei sogni occuparmi di salvare Sana'a ed altre citt\u00e0, i loro centri storici: per questo sogno mi batter\u00f2, cercher\u00f2 che intervenga l'Unesco\"\u201d.\nL'appello di Pasolini fu accolto: nel 1986, per le sue preziose testimonianze artistiche, la citt\u00e0 vecchia di Sana'a fu dichiarata patrimonio dell'umanit\u00e0."}
{"id": "245351", "revid": "287204", "url": "https://it.wikipedia.org/wiki?curid=245351", "title": "Maestro dell'Altare di Bamberga del 1429", "text": "L'anonimo artista tedesco, probabilmente con bottega a Norimberga, prende il suo nome dall'Altare, datato 1429 e proveniente dalla chiesa francescana della Vergine a Bamberga, opera oggi conservata a Norimberga.\nL'altare a portelle, di cui \u00e8 perduta la predella ha nel pannello centrale la \"Crocifissione\", nell'anta sinistra la \"Salita al Calvario\" e in quella destra la \"Deposizione dalla croce\". A portelle chiuse, sulle ante esterne sono l\"Incoronazione di spine\" e l\"'Ecce Homo\".\nAll'artista sono state inoltre attribuite i cinque frammenti di un Altare con scene della vita della Vergine, proveniente da Langenzenn, ora al Museo di Aquisgrana; il \"Deokarusaltar\", del 1436-37, e ora nella chiesa di San Lorenzo a Norimberga e il \"Nothelferaltar\", ovvero l\"Altare dei quattordici santi intercessori\", ora nella chiesa evangelico-luterana \"Friedenskirche\" a Norimberga, con al centro le \"Nozze mistiche di santa Caterina\", sulle portelle interne \"Santi\", e all'esterno \"Scene del ritrovamento della Vera Croce\".\nInoltre gli vengono attribuiti numerosi epitaffi, ovvero effigi funerarie, tra cui quelli di Anna Imhoff nella chiesa di San Lorenzo e di Anton Imhoff, morto nel 1449, ora conservato al museo di Norimberga."}
{"id": "245353", "revid": "14894", "url": "https://it.wikipedia.org/wiki?curid=245353", "title": "Maestro dell'Altare dei Santi Intercessori", "text": ""}
{"id": "245357", "revid": "1632387", "url": "https://it.wikipedia.org/wiki?curid=245357", "title": "Terza Categoria", "text": "La Terza Categoria \u00e8 il sesto e ultimo torneo dilettantistico del campionato italiano di calcio, e rappresenta complessivamente il nono e ultimo livello dell'intera piramide calcistica nazionale.\nIl campionato.\nIl campionato di Terza Categoria \u00e8 organizzato dai comitati e delegazioni provinciali della Federazione Italiana Giuoco Calcio e raccoglie 232 gironi in tutta Italia con un numero di squadre molto variabile (nella stagione 2015-2016: 2088 squadre), accogliendo societ\u00e0 che vanno dai quartieri delle grandi citt\u00e0 alle frazioni di pochi abitanti, ai piccoli comuni, o a semplici compagnie di amici che si cimentino nell'avventura di iscriversi ad una competizione agonistica, la cui alternativa sarebbero i vari tornei amatoriali organizzati da centri sportivi o altri enti come il Centro Sportivo Italiano o la UISP.\nOgni societ\u00e0 calcistica costituita \"ex novo\", a meno che non figurino alcuni requisiti fondamentali, viene normalmente iscritta a questo campionato.\nLe squadre che ottengono la promozione passano al campionato di Seconda Categoria. \nLa formula varia di regione in regione, classicamente oltre alle vincitrici dei vari raggruppamenti promosse al termine della stagione regolare, sono stati introdotti i play-off per decretare eventuali altre promozioni nella categoria superiore. Essendo l'ultimo gradino dei campionati, non sono previste retrocessioni.\nLa Terza Categoria fu istituita nel 1959 con la nascita della Lega Nazionale Dilettanti, limitatamente ad alcune regioni. Alla manifestazione furono assegnate le formazioni riserve, le maggiori squadre giovanili e le societ\u00e0 che volontariamente avessero rinunciato alle competizioni superiori.\nSolo successivamente la Terza Categoria fu basata su veri e propri criteri di merito sportivo, istituendo una regolare alternanza con la Seconda Categoria.\nIn provincia di Bolzano il campionato assume anche il nome tedesco di \"Dritte (3.) Amateurliga\", ovvero \"terza lega dilettantistica\".\nArbitraggio delle gare.\nLa designazione degli arbitri per il campionato di Terza Categoria, \u00e8 di norma effettuata dall'Organo Tecnico Sezionale (O.T.S.), della sezione AIA competente per provincia.\nConsiderando il livello mediamente basso di tale competizione, le gare di Terza Categoria vengono di norma arbitrate da un solo ufficiale di gara, lasciando cos\u00ec il ruolo di assistente di parte ai dirigenti delle societ\u00e0.\nConsiderando quindi che gli arbitri vengono designati dagli OTS, si passa dalla designazione di un giovane arbitro in piena \"carriera\", a quelle di un arbitro \"anziano\" reduce da campionati nazionali o regionali a fine carriera."}
{"id": "245361", "revid": "438678", "url": "https://it.wikipedia.org/wiki?curid=245361", "title": "Il Decameron", "text": "Il Decameron \u00e8 un film del 1971 scritto e diretto da Pier Paolo Pasolini, tratto dall'omonima opera di Giovanni Boccaccio.\n\u00c8 il primo episodio della cosiddetta \"Trilogia della vita\", proseguita con \"I racconti di Canterbury\" (1972) e completata da \"Il fiore delle Mille e una notte\" (1974).\nEbbe diversi problemi con la censura che sequestr\u00f2 e dissequestr\u00f2 il film e apr\u00ec anche un processo, che alla fine vide giudicati non colpevoli gli imputati (tra cui il regista stesso). In Germania e in gran parte dell'Europa invece il film ebbe notevole successo e vinse l'Orso d'argento al Festival del Cinema di Berlino.\nDal 2000, il film \u00e8 vietato ai minori di 14 anni.\nTrama breve.\nPier Paolo Pasolini ispirandosi al \"Decameron\" di Giovanni Boccaccio, trae alcune delle novelle pi\u00f9 importanti e caratterizzanti.\nElenco delle novelle.\nSegue l'elenco delle nove novelle tratte dal \"Decameron\" nell'ordine in cui appaiono nel film, compresi i due Intermezzi che trattano dell\u2019allievo di Giotto:\nTrama completa.\nAndreuccio da Perugia.\nIl giovane Andreuccio si reca a Napoli dalla lontana Perugia per comperare alcuni cavalli. Ma non si accorge che una ragazza di origini siciliane lo ha adocchiato con la sua borsa di monete ed intende rubargliele con un astuto stratagemma. Infatti Andreuccio, non soddisfatto dalla merce del mercato, si addentra per le vie della citt\u00e0 quando incontra una ragazza che lo invita a salire in casa. Si tratta della residenza dell'imbrogliona che racconta ad Andreuccio di essere sua sorella illegittima concepita da un amore clandestino del padre con una matrona sicula; e lo invita a passare la notte in casa. Andreuccio \u00e8 felice dell'invito e chiacchiera con la ragazza, mentre un fanciullo entra in bagno e sega una trave del pavimento per mettere in azione la trappola.\nInfatti, arrivata la sera, Andreuccio ha dei dolori di pancia e si reca al bagno per fare i suoi bisogni. Quando mette il primo piede sul pavimento la trave di legno cede e il giovane cade nella latrina dalla quale riesce ad uscire solo per miracolo. Andreuccio si cala da una finestrina e chiede alla serva di farlo entrare, ma questa lo scambia per pazzo. Andreuccio allora capisce l'imbroglio e comincia a gridare, venendo per\u00f2 zittito e scacciato via dalle matrone del quartiere. Senza un soldo e completamente ricoperto di poltiglia puzzolente, Andreuccio non sa dove andare, quando vede due viandanti e, vergognandosi della sua situazione, va a nascondersi dentro una botte. I due viaggiatori si avvicinano alla cassa, attirati dall'odore nauseabondo e scoprono il giovane. I due, che in realt\u00e0 sono dei ladri, gli propongono di venire con loro nella chiesa vicina dove \u00e8 stato seppellito da poco in una tomba un famoso vescovo, cosicch\u00e9 possano aprire la cassa e rubargli le vesti e in particolare un anello di grande valore.\nAndreuccio \u00e8 d'accordo, ormai disposto a tutto pur di essere risarcito e va con i due. Aperta la bara i ladri fanno entrare dentro Andreuccio che si mette all'opera. Il ragazzo ha sfilato al cadavere ogni cosa che possa essere di valore, tenendo l'anello per s\u00e9. Quando i due gli ordinano di buttare fuori l'anello, Andreuccio dice che l\u00ec dentro non c'\u00e8 nessun anello e i ladri indispettiti lo rinchiudono nella cassa di marmo. Poco dopo sopraggiungono altri due banditi assieme al sagrestano intenti a compiere lo stesso furto. Aprono la cassa, ma Andreuccio addenta immediatamente la gamba del sagrestano che stava per entrare. L'uomo urla di dolore e di paura, facendo scappare i giovani complici e Andreuccio finalmente pu\u00f2 tornare a Perugia con l'anello.\nLa novella della suora con l'amante.\nNella citt\u00e0 di Napoli un vecchio sta raccontando una storia. In un convento una suora ha rapporti sessuali con un amante segreto, ma gli incontri notturni vengono scoperti dalle altre suore che si precipitano il giorno dopo dalla Madre Superiora per raccontare lo scabroso evento. Tuttavia, al contrario delle loro aspettative, la Madre sta facendo l'amore con il sacerdote e quando sente bussare alla porta, per la fretta, si mette al posto del copricapo le brache dell'amante. Cos\u00ec accade che la sorella, pur essendo punita dalla Madre Superiora, ottiene il permesso, cos\u00ec come tutte le altre sorelle, di ricevere ogni notte in cella il proprio amante.\nMasetto l'ortolano nel convento.\nMasetto \u00e8 un contadino che pensa solo al piacere che si pu\u00f2 provare facendo l'amore. Essendo impaziente pensa di travestirsi da bracciante sordomuto e di entrare in un convento poco distante dal campo. Le suore vedendolo rimangono sorprese ed entusiaste allo stesso momento dato che a un uomo, fuorch\u00e9 al sagrestano, non era concesso entrare in un monastero di monache; e cominciano a formulare pensieri licenziosi. Infatti qualche giorno dopo mentre Masetto sta potando un albero due suore lo chiamano invitandolo in un piccolo ripostiglio degli attrezzi per avere a turno un fugace rapporto amoroso, mentre le altre scorgono la scena dalle finestre del monastero. Anch'esse, nelle loro celle, ricevono una alla volta il giovane per intrattenervi un rapporto sessuale. Alla fine anche la Madre Superiora cede alla tentazione e porta Masetto nel capanno, ma prima del momento supremo l'uomo si rifiuta e dichiara di essere esausto per i tanti rapporti, rivelando cos\u00ec di non essere sordomuto. La Madre, per non far uscire la notizia dal convento, decide di dichiarare miracolato il ragazzo, facendolo rimanere nel convento per soddisfare i desideri delle suore.\nPeronella e l'orcio.\nA Napoli, Donna Peronella sta aspettando il ritorno del proprio marito e nel frattempo sta facendo l'amore con Giannello, venditore di orci e giare. Il marito torna a casa e Peronella fa nascondere l'amante nella grande giara in giardino. L'uomo si presenta alla moglie assieme ad un mercante dichiarando di aver concluso con lui un affare per la vendita di una giara per 5 denari. Peronella tuttavia per liberarsi del compratore comunica al marito di averlo gi\u00e0 venduto per 7 denari; allora il coniuge congeda il mercante e si reca con Peronella nel giardino. Giannello esce fuori dal recipiente affermando che l'interno della giara \u00e8 sporco e che bisogna pulirlo, altrimenti l'affare non potr\u00e0 essere concluso. All'istante lo sciocco marito di Peronella si cala dentro a pulire, mentre Giannello ha un rapporto con la donna che rimane affacciata sul bordo della giara a controllare il lavoro del marito.\nSer Ciappelletto (o Cepparello) da Prato.\nSer Ciappelletto \u00e8 gi\u00e0 comparso due volte nel film: la prima all'inizio quando \u00e8 intento a gettare da una rupe un sacco contenente un cadavere, la seconda mentre un vecchio racconta ad un gruppo di persone la novella di Masetto; Ciappelletto propone un rapporto sessuale ad un bel giovanetto in cambio del denaro che ha appena sottratto dalla cintura di uno degli ascoltatori. In questa novella il protagonista si reca da Prato in Germania per essere ospitato da due fratelli napoletani usurai. Ciappelletto ha passato un'intera vita di imbrogli, truffe, raggiri, rapporti sessuali con prostitute e omosessuali, bestemmie e ingiurie nei confronti della Chiesa. Giunto in citt\u00e0 viene ospitato dai due fratelli mentre viene inquadrata una festosa sagra nel prato fuori dalla citt\u00e0. Ciappelletto entra in sala e mangia con loro fino a che non si sente male e crolla a terra.\nPassano alcuni giorni ma Ciappelletto \u00e8 sempre pi\u00f9 grave finch\u00e9 si riduce in fin di vita. I due fratelli, sotto le suppliche di Ciappelletto, convocano un santo frate che possa assolverlo dai peccati. Il sacerdote giunge in casa e inizia la confessione mentre i due uomini ascoltano fuori dalla porta, ridendo della confessione di ser Ciappelletto e commentando tutte le sue malefatte. L'astuto Ciappelletto si dimostra disperato dei suoi peccati confessando di aver sputato in chiesa e di aver ingiuriato la madre. Il frate, credendo di trovarsi di fronte all'uomo pi\u00f9 pio che abbia mai conosciuto, decide di dargli subito l'assoluzione e di farlo venerare come un santo. Ciappelletto muore di l\u00ec a poco e viene portato nella chiesa principale dove tutti i pellegrini si recano a rendergli omaggio toccando la sua salma.\nL'allievo di Giotto.\nIn tutta la regione si sta parlando di un certo pittore (Pasolini) che ha frequentato la scuola del famoso Giotto. L'uomo deve recarsi a Napoli nella chiesa di Santa Chiara per affrescare la parete dell'altare. Arrivato, l'uomo comincia tutti i preparativi sistemando il ponteggio e diluendo i colori con i compagni. Mentre incomincia a dipingere il quadro continuano le altre storie del \"Decameron\".\nCaterina di Valbona e Riccardo.\nIn un paese vicino a Napoli la nobile Caterina ama il giovane Riccardo, ma ha paura di dichiararlo al padre. Per questo, con la scusa del caldo torrido dell'estate, dichiara alla madre di voler dormire per un po' sulla terrazza affinch\u00e9 possa rinfrescarsi. I genitori acconsentono e cos\u00ec il bel Riccardo quella notte pu\u00f2 salire per fare l'amore con Caterina. Il giorno dopo molto presto, i genitori della ragazza si svegliano e salgono su per vedere come sta la figlia e la trovano nuda con Riccardo. La madre sta per gridare, ma il marito la rassicura spiegandole che il giovane potrebbe essere un buon partito e quindi pensano di farli sposare al pi\u00f9 presto. E ci\u00f2 avviene: i due genitori fanno svegliare la coppia e li convincono a sposarsi proprio in quel momento sulla terrazza e poi lasciano che Riccardo e Caterina se ne tornino a dormire beatamente abbracciati.\nIl pranzo dell'allievo.\nQui vi \u00e8 un secondo intermezzo delle storie: l'allievo di Giotto viene invitato dai frati a mangiare per rifocillarsi un po', ma l'uomo trangugia tutto in pochi minuti e si precipita di nuovo a lavorare, scherzando sempre con i giovani aiutanti.\nElisabetta (o Lisabetta) da Messina e Lorenzo.\nElisabetta \u00e8 la sorella di tre ricchi mercanti i quali pensano solo a far soldi. Ma la ragazza \u00e8 innamorata di un giovane garzone: Lorenzo e con lui ha appassionanti rapporti sessuali. Ma i tre lo vengono a sapere e pensano di ucciderlo. Infatti qualche giorno dopo i tre fratelli invitano l'ignaro Lorenzo a giocare insieme nel giardino l\u00ec vicino e lo pugnalano alle spalle. Fatto ci\u00f2 comunicano a Elisabetta che il suo Lorenzo si \u00e8 recato in Sicilia per affari e che sarebbe tornato qualche settimana dopo. Ma Lorenzo non fa ritorno ed Elisabetta passa le intere notti a piangere invocando il suo nome. Una di queste notti il fantasma di Lorenzo le appare in sogno comunicandole di essere stato ucciso e che il suo corpo \u00e8 stato seppellito nel giardino. Il giorno dopo Elisabetta chiede ai fratelli il permesso di uscire e si reca in giardino con una serva. Dissotterrato il corpo di Lorenzo, Elisabetta ne recide la testa e la porta in camera sua, nascondendola dentro un vaso di basilico.\nGemmata e la cavalla.\nUn vecchio contadino incontra a Napoli l'amico Gianni e i due decidono di riprendere il viaggio verso il paesello. Durante il tragitto il contadino propone a Gianni di ospitarlo, in virt\u00f9 dell'amicizia che li lega e, soprattutto, per ricambiare il favore (dato che anche il contadino era stato ospite di Gianni). Donna Gemmata, moglie del contadino, riceve la visita del coniuge e di Gianni il quale, spacciandosi per una sorta di stregone indovino, sostiene che una donna si possa tramutare con un suo sortilegio in cavalla e, se si vuole, farla ritornare alle sue sembianze. L'obiettivo di Gianni \u00e8 di avere un rapporto sessuale con Gemmata dato che \u00e8 bellissima ed \u00e8 oggetto di tutte le attenzioni del villaggio. Marito e moglie ingenuamente credono a questa magia e invitano Gianni a casa loro, facendolo dormire nella stalla coi cavalli.\nIl giorno dopo all'alba, Gemmata si sveglia e chiede al marito, dato che sono molto poveri, se pu\u00f2 essere tramutata in cavalla cosicch\u00e9 possa aiutarlo nell'arare i campi. Il marito acconsente e la porta da Gianni, comunicandogli il desiderio di Gemmata. Gianni subito prende al volo l'occasione e dichiara al coniuge che, durante il rito, deve stare zitto senza proferire parola. Infatti secondo il sortilegio, la parte pi\u00f9 difficile \u00e8 quella di \"attaccare alla donna la coda\". Fatto ci\u00f2 Gianni fa spogliare nuda Gemmata e la fa mettere carponi, mentre egli si accinge ad un rapporto da terga. Durante l'operazione per\u00f2 il marito, fremente di rabbia, comincia ad urlare e Gianni, con faccia affranta, dichiara fallito il rito perch\u00e9 il coniuge non ha rispettato il silenzio.\nL'ultima novella di Tingoccio e Meuccio e il completamento dell'affresco.\nMentre l'allievo di Giotto sta per finire l'opera, i due popolani Tingoccio e Meuccio sono ansiosi di capire cosa ci sia dopo la morte e soprattutto come siano il Paradiso o l'oscuro antro dell'Inferno; ma i due sono un po' riluttanti perch\u00e9 credono che sia peccato avere rapporti sessuali con le amiche e quindi non vorrebbero finire all'inferno. Tingoccio propone che chi muore per primo visiti in sogno l'altro per rivelargli i segreti dell'aldil\u00e0. Arrivata la notte per\u00f2, mentre Meuccio cerca in tutti i modi di morire concentrandosi in preghiera, Tingoccio ha un rapporto sessuale con la comare e poi si reca dall'amico, raccontandogli l'avventura. Meuccio gli rinfaccia che ormai \u00e8 condannato, perch\u00e9, secondo lui, ha commesso un grave peccato contro Dio. Dopo qualche tempo Tingoccio muore e quella stessa notte appare in sogno a Meuccio che gli domanda in che mondo sia stato collocato.\nTingoccio risponde che si trova in una specie di \"limbo\" in attesa di essere condotto nell'Inferno o nel Purgatorio e che in quella zona non si scontano pene per aver avuto nella vita rapporti con la comare. Di seguito prega Meuccio affinch\u00e9 il popolo di Napoli lo veneri e faccia celebrare messe in suo onore per raccogliere denaro che gli sar\u00e0 d'aiuto nella vita ultraterrena. Contentissimo, Meuccio corre dalla comare per soddisfare i suoi desideri. Nella chiesa di Santa Chiara, nel frattempo, il pittore che sta dormendo fa un sogno in cui gli appare la Vergine Maria con in braccio il bambino Ges\u00f9 e tutta la schiera di angeli e santi. Il sogno si interrompe ed il giorno dopo il pittore completa finalmente l'affresco riproducendo ci\u00f2 che ha avuto nella visione, mentre tutti i frati e i sagrestani festeggiano l'avvenimento.\nProduzione.\nSceneggiatura.\nIn una lettera della primavera del 1970, Pasolini spiega al produttore Franco Rossellini di aver modificato la sua originaria idea di ridurre l'intero \"Decameron\" a quattro o cinque novelle di ambiente napoletano e di voler dare invece \u00abun'immagine completa e oggettiva del \"Decameron\"\u00bb attraverso la scelta del maggior numero possibile di racconti. Al gruppo centrale dei racconti ambientati nella Napoli popolare se ne devono aggiungere altri per rappresentare lo \u00abspirito interregionale e internazionale\u00bb dell'opera di Boccaccio, con l'ambizione di realizzare \u00abuna specie di affresco di tutto un mondo, tra il medioevo e l'epoca borghese\u00bb. Il film dovr\u00e0 durare almeno tre ore ed essere diviso in tre tempi, ognuno dei quali rappresenti un'unit\u00e0 tematica. Il primo trattamento elaborato dall'autore \u00e8 costruito appunto su questa struttura tripartita (15 novelle suddivise in tre tempi, ognuno dei quali racchiuso da un racconto cornice, con protagonisti Ser Ciappelletto, Chichibio e Giotto), che sostituisce la complessa architettura narrativa dell'opera di Boccaccio.\nLa scelta delle novelle appare ancora caratterizzata da estrema eterogeneit\u00e0. Solo tre novelle del \"Decameron\" sono di ambientazione partenopea e l'autore rafforza la \"napoletanit\u00e0\" della propria rivisitazione trasferendone altre, di ambientazione toscana, a Napoli e dintorni. Rispetto al trattamento, nella sceneggiatura, datata 26 agosto 1970, Pasolini allenta il rigido schema tripartito, eliminando cinque novelle \u00aborientali\u00bb o \u00abnordiche\u00bb e aggiungendone due nuove, e cerca di bilanciare il rischio dell'eccessiva frammentariet\u00e0 con una maggior omogeneit\u00e0 d'ambiente (napoletano e popolare).\nDalla sceneggiatura alla forma definitiva del film, il cambiamento pi\u00f9 importante riguarda la sostituzione dello schema tripolare con quello bipolare. Vengono eliminati il racconto-cornice di Chichibio e altre due novelle (tra cui quella di Alibech, nel trattamento definita dall'autore di \u00abgrazia sublime\u00bb ma dissonante rispetto al resto del film, eliminata solo all'ultimo, tanto che gli interpreti appaiono comunque accreditati nei titoli di testa), e vengono effettuati degli spostamenti strutturali che danno all'insieme una maggior coesione. Malgrado l'apparente eterogeneit\u00e0 dell'intreccio, il film mostra una logica interna e una sostanziale omogeneit\u00e0, a cui contribuisce la napoletanit\u00e0 che pervade tutti i dialoghi. In merito a questa scelta linguistica, Pasolini afferma: \u00abHo scelto Napoli contro tutta la stronza Italia neocapitalistica e televisiva: niente babele linguistica, dunque, ma puro parlare napoletano\u00bb.\nUn'importanza particolare riveste, fin dal trattamento e poi nelle elaborazioni successive, la vicenda di Giotto che si reca a Napoli per affrescare la chiesa di Santa Chiara, assente nel \"Decameron\", nel quale c'\u00e8 solo lo spunto di un aneddoto sul pittore, e che costituisce invece un racconto-cornice delle tre e poi due parti dell'opera di Pasolini. A Giotto \u00e8 affidato fin dalla prima stesura l\"explicit\" del film: guardando la sua opera compiuta, nel trattamento l'artista \u00abha un lieve, ingenuo e misterioso sorriso\u00bb, nella sceneggiatura \u00abnel suo viso \u00e8 stampato - come una leggera ombra, non priva di malinconia - il sorriso dolce, misterioso e ingenuo con cui l'autore guarda la sua opera finita\u00bb, mentre nel film (in cui Giotto diventa \u00abun allievo di Giotto\u00bb, forse contestualmente alla decisione di Pasolini di interpretare in prima persona il personaggio) pronuncia, di spalle, la battuta \u00abPerch\u00e9 realizzare un'opera quando \u00e8 cos\u00ec bello sognarla soltanto?\u00bb, aggiunta dal regista direttamente sul set.\nTrattamento\nSceneggiatura\nFilm\nCast.\nIn un cast composto in gran parte da non professionisti, tra cui il pittore Giuseppe Zigaina nel ruolo di un pio frate confessore, non mancano i due attori-feticcio di Pasolini, Franco Citti e Ninetto Davoli, rispettivamente nei ruoli di Ser Ciappelletto e Andreuccio da Perugia. Il regista scelse di calarsi fisicamente dentro la propria opera interpretando il pittore allievo di Giotto, dopo aver ricevuto un rifiuto da parte degli amici scrittori Sandro Penna e Paolo Volponi ai quali aveva proposto quel ruolo.\nIncassi.\nIl film, primo successo al botteghino per Pasolini, incass\u00f2 circa quattro miliardi e mezzo di lire, classificandosi secondo dietro \"...continuavano a chiamarlo Trinit\u00e0\" tra i migliori incassi della stagione 1971-72.\n\"Il Decameron\" detiene ad oggi il sedicesimo posto nella classifica dei film italiani pi\u00f9 visti di sempre con spettatori."}
{"id": "245362", "revid": "599013", "url": "https://it.wikipedia.org/wiki?curid=245362", "title": "Leu", "text": ""}
{"id": "245363", "revid": "1791", "url": "https://it.wikipedia.org/wiki?curid=245363", "title": "Problemi insoluti in matematica", "text": ""}
{"id": "245364", "revid": "30610", "url": "https://it.wikipedia.org/wiki?curid=245364", "title": "Maestro dell'Altare di Beyghem", "text": "L'anonimo artista, di cultura gotica ma con qualche riferimento classicheggiante, prende il suo nome da una serie di dipinti provenienti da Bruxelles, e ora conservati nella chiesa di Beyghem vicino a Bruxelles.\nDel suo catalogo fanno inoltre parte sia il \"Cristo nel Getsemani\" del Museo delle Belle Arti di Digione, con un'irreale illuminazione artificiale, che il \"Cristo davanti a Pilato\" di Filadelfia."}
{"id": "245365", "revid": "599013", "url": "https://it.wikipedia.org/wiki?curid=245365", "title": "Procuratore della Repubblica", "text": "Il procuratore della Repubblica, in Italia, \u00e8 un appartenente alla magistratura italiana posto a capo della Procura della Repubblica. \nI magistrati a cui si conferisce la delega, ai sensi del d.lgs. 20 febbraio 2006, n. 106, per la cura di specifici settori di affari vengono denominati sostituti procuratori o procuratori aggiunti. \nI procuratori aggiunti, nelle Procure pi\u00f9 grandi, coordinano il lavoro di pi\u00f9 sostituti procuratori. Per i procuratori \u00e8 richiesta la qualifica di magistrato di cassazione nelle sedi pi\u00f9 importanti.\nStoria.\nFigure simili erano gi\u00e0 presenti negli antichi stati italiani; dopo la proclamazione del Regno d'Italia e con la riforma del codice di procedura penale del 1989, la figura del giudice istruttore \u00e8 stata soppressa e il processo ha assunto caratteristiche spiccatamente accusatorie e l'obbligo di promuovere l'azione penale venne affidata ai procuratori della Repubblica.\nFunzioni e competenze.\nEgli rappresenta gli interessi della collettivit\u00e0 e dello Stato, quale Pubblico Ministero, innanzi a una corte di giustizia e, insieme ai suoi sostituti, promuove l'azione penale. Dirige l'ufficio assegnatogli, ne organizza l'attivit\u00e0 ed esercita personalmente le funzioni attribuite dalla legge al pubblico ministero o le assegna, sulla base di criteri prestabiliti, agli altri magistrati addetti all'ufficio. Pu\u00f2 designare, tra i procuratori aggiunti, il vicario, che esercita le sue funzioni in caso di assenza, impedimento o senza posto; in mancanza, la supplenza \u00e8 esercitata dal procuratore aggiunto o dal sostituto con maggiore anzianit\u00e0 di servizio. Pu\u00f2, inoltre, delegare a uno o pi\u00f9 procuratori aggiunti ovvero anche a uno o pi\u00f9 magistrati addetti all'ufficio, la cura di specifici settori di affari, individuati con riguardo ad aree omogenee di procedimenti ovvero ad ambiti di attivit\u00e0 dell'ufficio che necessitano di uniforme indirizzo.\nCon l'atto di assegnazione per la trattazione di un procedimento, il procuratore della Repubblica pu\u00f2 stabilire i criteri ai quali attenersi nell'esercizio della relativa attivit\u00e0. Se il magistrato non si attiene ai principi e criteri definiti in via generale o con l'assegnazione, ovvero insorge un contrasto circa le modalit\u00e0 di esercizio, il procuratore della Repubblica pu\u00f2, con provvedimento motivato, revocare l'assegnazione; entro dieci giorni dalla comunicazione della revoca, il magistrato pu\u00f2 presentare osservazioni scritte al procuratore della Repubblica. La riforma Castelli ha disposto che il procuratore della Repubblica mantenga personalmente, ovvero tramite un magistrato dell'ufficio appositamente delegato, i rapporti con gli organi di informazione. Ogni informazione inerente alle attivit\u00e0 della procura della Repubblica deve essere fornita attribuendola in modo impersonale all'ufficio ed escludendo ogni riferimento ai magistrati assegnatari del procedimento.\nFigure associate.\nIl sostituto procuratore.\nI sostituti procuratori sono magistrati requirenti assegnati alla procura e svolgono, in particolare, le indagini relative ai procedimenti penali che sono stati loro assegnati dal Procuratore. Esercitano l\u2019azione penale, sostengono l\u2019accusa in giudizio, garantiscono ogni giorno il turno esterno di reperibilit\u00e0 e urgenze. Essi agiscono in piena autonomia, pur nell\u2019ambito delle direttive impartite dal Procuratore.\nIl procuratore aggiunto.\nIl procuratore aggiunto \u00e8 un componente della magistratura italiana con funzione requirente che si affianca al procuratore della Repubblica italiana nelle procure presso i tribunali di una certa importanza."}
{"id": "245373", "revid": "83531", "url": "https://it.wikipedia.org/wiki?curid=245373", "title": "Etch\u016b", "text": "Etch\u016b () fu una provincia del Giappone situata nello Honsh\u016b centrale, affacciata sul Mar del Giappone. Confinava con le province di Echigo, Shinano, Hida, Kaga e Noto. La sua area corrisponde all'odierna prefettura di Toyama.\nLa capitale antica fu Takaoka, ma durante il periodo Sengoku l'area veniva di solito controllata dai signori delle vicine province vicine, come Echigo e Kaga. Alcuni piccoli clan della provincia quali Jinb\u014d e Shiina si combatterono per decenni senza riuscire a prevalere l'uno sull'altro."}
{"id": "245376", "revid": "1444747", "url": "https://it.wikipedia.org/wiki?curid=245376", "title": "Funivia aerea", "text": ""}
{"id": "245378", "revid": "287204", "url": "https://it.wikipedia.org/wiki?curid=245378", "title": "Lingua Ro", "text": ""}
{"id": "245379", "revid": "83531", "url": "https://it.wikipedia.org/wiki?curid=245379", "title": "Echigo", "text": "Echigo (giapponese: (\u8d8a\u5f8c\u56fd; -no kuni) fu una provincia del Giappone nell'Honsh\u016b centrosettentrionale affacciata sul Mar del Giappone. Confinava con le province di Uzen, Iwashiro, Kozuke, Shinano e Etchu. Oggigiorno la sua area fa parte della prefettura di Niigata, che include anche l'isola che fu sede della provincia di Sado.\nEchigo fu governata da Uesugi Kenshin e dai suoi eredi durante il Periodo Sengoku; successivamente divenne un feudo della famiglia di Ieyasu Matsudaira."}
{"id": "245390", "revid": "1632387", "url": "https://it.wikipedia.org/wiki?curid=245390", "title": "Colli Berici", "text": "I Colli Berici (detti anche meno frequentemente Monti Berici) sono un gruppo di rilievi collinari, formazione particolare nella pianura alluvionale su cui sorge Vicenza, originatisi sul fondo di un antico mare nell'arco di almeno un centinaio di milioni di anni. Importante cima per il territorio \u00e8 il Monte Berico.\nGeografia.\nI Colli Berici risaltano nettamente, a sud di Vicenza, con una forma di parallelogramma, il cui asse maggiore, orientato in direzione nord-est/sud-ovest, \u00e8 lungo circa 24 km, e con una superficie complessiva di circa 165 km\u00b2. Il profilo \u00e8 omogeneamente arcuato, compatto e non particolarmente elevato sul livello della pianura, la cima pi\u00f9 alta \u00e8 il Monte Alto (444 m).\nAi Colli Berici appartengono anche alcune modeste colline come la collina di Altavilla Vicentina a nord, il Monticello di Fara presso Sarego a ovest, le colline di Montegalda a sud. Il Monticello di Barbarano Vicentino e le colline di Albettone appartengono alla formazione collinare dei Colli Berici. Il colle di Lovertino, a sudest, rappresenta il continuamento dei vicini Colli Euganei.\nI contorni sono abbastanza frastagliati su ogni lato, con alternanza di rientranze e sinuosit\u00e0 o con semplici incisioni sui fianchi, gli scaranti. I versanti sono ovunque piuttosto dolci e rettilinei, eccetto per il lato sudorientale, che presenta una sequenza pressoch\u00e9 continua di nude e verticali pareti rocciose.\nImportante luogo di svago del fine settimana di molti vicentini \u00e8 il Lago di Fimon, residuo di un pi\u00f9 vasto bacino lacustre che si estendeva anticamente fino al paese di Fimon, da cui ha preso il nome, e situato in una vasta rientranza dei Colli Berici.\nGeologia.\nLe rocce, nella maggioranza carbonatiche, di cui consta l'ossatura dei Colli Berici, inducono ad attribuire un'origine marina al sistema collinare. Si aggiunga il ritrovamento di numerosi organismi, animali e vegetali, allo stato fossile (molluschi, ricci di mare, coralli, alghe, ecc.).\nSi ipotizza quindi che la successione degli strati rocciosi sia l'esito di un lento e costante processo di deposizione di sabbie, fanghi e frammenti di gusci di molluschi sul fondo di un mare.\nFlora.\nLa flora berica \u00e8 caratterizzata da vegetazione termofila, di ambiente a clima caldo, o microterme, solite a vivere ad altitudini ben superiori. Questa situazione \u00e8 imputabile alle enormi variazioni climatiche cui \u00e8 stato sottoposto il luogo nel corso di milioni di anni: nell'Era glaciale si \u00e8 probabilmente formata una flora microterma, accostata ad una vegetazione termofila nell'era subito successiva con un progressivo riscaldamento del globo.\nPiante caratteristiche sono il lino delle fate o la Stipa pennata, inserite in un contesto saturo di flora euroasiatica.\nComuni dei Colli Berici.\nArea Berica.\nSono riuniti nel Patto territoriale dell'Area Berica i seguenti comuni:"}
{"id": "245392", "revid": "438678", "url": "https://it.wikipedia.org/wiki?curid=245392", "title": "I racconti di Canterbury (film)", "text": "I racconti di Canterbury \u00e8 un film del 1972 scritto e diretto da Pier Paolo Pasolini, tratto dall'omonima opera di Geoffrey Chaucer.\n\u00c8 l'episodio centrale della cosiddetta \"Trilogia della vita\" di Pasolini, segue \"Il Decameron\" (1971) e precede \"Il fiore delle Mille e una notte\" (1974).&lt;br&gt;In Italia, come il capitolo precedente, il film venne ampiamente censurato, ma vinse l'Orso d'oro come miglior film al Festival di Berlino 1972.\nCome gi\u00e0 fatto ne \"Il Decameron\", Pier Paolo Pasolini per il suo film prende dall'opera di Chaucer (interpretato qui da lui stesso) otto racconti, rielaborandoli in chiave comica o grottesca e altri lasciandoli cos\u00ec come sono.Tutte le novelle sono collegate al prologo nel quale Geoffrey Chaucer decide di partire con dei pellegrini per Canterbury, invitati a raccontare delle storie.\nTrama in breve.\nNei pressi di Londra, Oxford e Canterbury in pieno Medioevo, s'intrecciano le storie e le avventure di contadini, nobiluomini, chierici e demoni. Nella prima storia, il mercante ser Gennaio perde momentaneamente la vista e cos\u00ec la sposa Maggio pu\u00f2 unirsi col giovane amante Damiano. Nella seconda il Diavolo fa in modo che un giovane popolano venga ucciso dal braccio dell'Inquisizione perch\u00e9 omosessuale. Il Diavolo, sotto spoglie umane, fa amicizia poi con l'inquisitore che ha fatto uccidere il reo, per\u00f2 Satana, vedendo che l'uomo prova molto piacere nell'avere purgato la Terra da quel condannato, decide di prendersi anche la sua anima. Nella terza il buffone Perkin viene coinvolto in un intrigo amoroso e poi cerca di trovarsi lavoro, creando solo scompiglio nella citt\u00e0 di Oxford. Nella quarta un giovane seduce Alison, moglie del falegname Giovanni, e quando rischia d'essere scoperto, si finge veggente e prevede l'arrivo del nuovo Diluvio Universale. Nella quinta, nel villaggio di Bath, una matrona sposa lo studente Giannozzo, per\u00f2 la felicit\u00e0 non dura a lungo. Nella sesta, a Cambridge, due studenti passano una notte favolosa rispettivamente con la moglie e la figlia Molly del mugnaio Simone. Al mattino l'amante di Molly, sbagliando letto e credendo di conversare con il suo amico, racconta tutto: in realt\u00e0 colui che \u00e8 a letto \u00e8 il mugnaio. Nella settima, tre studenti d'animo crudele vengono raggiunti da un vecchio che predice loro una brutta fine. I giovani non si spaventano, ma quando due di essi ingeriscono un vino avvelenato portato dal terzo a sua volta pugnalato da costoro, presto si ritrovano in compagnia del Cupo Mietitore. Nell'ottava e ultima novella, un frate gaudente cerca di guadagnare tanto cibo in cambio dell'estrema unzione a un moribondo: quella stessa notte riceve in convento un angelo, che lo conduce all'Inferno per fargli vedere le tremende punizioni che spettano ai frati che sovvertono il messaggio di Cristo. Tutte le storie sono collegate all'arrivo d'un gruppo di pellegrini al santuario di Canterbury, tra i quali v'\u00e8 il poeta Geoffrey Chaucer, che durante le pause in osteria con gli amici, scrive e racconta novelle a scopo moraleggiante e di diletto per il pubblico.\nTrama lunga.\nPrologo.\nIn un paese inglese vicino a Canterbury un gruppo di pellegrini si sta preparando per un lungo viaggio. Poco dopo alle porte della citt\u00e0 giunge anche Geoffrey Chaucer (Pasolini) che viene ospitato all'interno della corte per rifocillarsi. Decisi finalmente a mettersi in viaggio per Canterbury a rendere omaggio all'arcivescovo Thomas Beckett, i pellegrini vengono consigliati da un individuo il quale li invita a raccontare una serie di novelle durante il viaggio per non annoiarsi.\nPrimo racconto: Ser Gennaio e la sposa Maggio.\nIl protagonista \u00e8 Ser Gennaio (Sir January), un nobile ricco e con una grande e fastosa reggia, ma brutto, vecchio e rozzo. Infatti l'uomo passa intere giornate e banchettare cercando di trovare moglie e ci riesce sposando una giovane nel fiore degli anni che accetta la proposta solo per i soldi. In verit\u00e0 la ragazza, Maggio (May), \u00e8 innamorata di un altro bello, giovane e colto, il quale le fa recapitare una lettera dichiarandole tutto il suo amore. All'inizio Maggio non si cura dello spasimante ma, dopo essere uscita completamente disgustata da un rapporto sessuale con Gennaio, decide di unirsi al giovane. Il sentimento \u00e8 ancor pi\u00f9 alimentato dalla perdita della vista di Gennaio che d'ora in poi diventa un vero e proprio calvario per Maggio, costretta ora a fargli da badante.\nPassa qualche giorno e i due innamorati stabiliscono di incontrarsi nel giardino della casa di Gennaio, ove risiedono due maghi. Con la scusa di prendere un po' di more, Maggio convince Gennaio a farla salire sull'albero ove la aspetta il suo amato e, salita, lo bacia appassionatamente. Tuttavia il piacere non dura molto perch\u00e9 uno dei maghi fa riacquistare la vista a Gennaio che, vedendo Maggio sbaciucchiarsi con l'altro, comincia a gridare. Il giovane fugge via e Maggio tenta di raggirare lo sciocco Gennaio dicendogli che tutto ci\u00f2 \u00e8 stato frutto della sua immaginazione dato che da poco aveva ripreso a vedere. Ser Gennaio si fa abbindolare e ritorna a casa felice con la sposa.\nSecondo racconto: il diavolo e l'inquisitore.\nUn uomo (Franco Citti) sta osservando da una finestra un secondo personaggio che sta sbirciando qualcosa in una fessura. L'uomo \u00e8 un ricattatore mandato dall'inquisizione inglese per scoprire rapporti omosessuali. Avendone individuati due, corre in chiesa a riferirlo all'inquisitore, mentre il misterioso figuro lo segue passo passo. L'inquisitore, recatosi dal primo dei due sodomiti, si fa corrompere con una grande cifra di denaro per non denunciarlo. Nel secondo caso, invece, poich\u00e9 l'uomo non possiede denaro per corrompere l'inquisitore, si procede all'arresto. L'uomo viene immediatamente condannato al rogo e, mentre viene trascinato per la via nudo e urlante come un maiale al macello, l'uomo misterioso guarda la scena, spacciandosi per un venditore di frittelle. L'uomo viene bruciato, sotto gli occhi di tutti e sotto il sorriso beffardo del venditore il quale segue sempre il messo ricattatore.\nA cavallo di muli i due uomini conversano liberamente raccontandosi tutti i loro misfatti e imbrogli fino a quando l'uomo misterioso non si presenta. Dice di essere il Diavolo e di provenire dall'Inferno per recare sofferenza al genere umano. Il ricattatore ci crede e propone un accordo. I due ruberanno insieme e tutto ci\u00f2 che il genere umano vorr\u00e0 donare al diavolo, egli se lo prender\u00e0. I due giungono a un vecchio mulino ove una donna anziana sta lavando i panni. Il ricattatore vuole derubarla di 12 soldi, ma la vecchia non vuole cederglieli, facendo giuramento di donare piuttosto lui e la brocca d'oro che possiede al diavolo. Un lampo di piacere di cupidigia brilla negli occhi del diavolo che si prende sia il vaso che la vita del suo compare.\nIntermezzo.\nLa combriccola diretta a Canterbury si ferma per una sosta in una chiesa. Mentre gli altri si riposano, Chaucer prende nota delle novelle e ne incomincia un'altra: \"il racconto del cuoco\".\nTerzo racconto: Perkin il festaiolo.\nPrendendo spunto dal personaggio di Charlot, il festoso Ninetto Davoli imperversa nella citt\u00e0 di Londra interpretando il buffone Perkin. Questi \u00e8 stato appena cacciato via da un oste perch\u00e9 troppo sciocco per intraprendere il lavoro di cuoco, e si mette in viaggio in cerca di avventure. Dopo essersi scontrato con due poliziotti entra in una casa nobile dove vi \u00e8 una festa di addio al celibato e prova a sedurre la sposa, ma il severo padre spedisce Perkin a calci in mezzo alla strada. Tornato a casa senza aver concluso niente, Perkin viene mandato a letto senza cena e il giorno dopo trova un nuovo lavoro.\nSi tratta di fare il commesso di un venditore di uova, ma Perkin, mentre il padrone si assenta, accetta l'invito di tre giovani a giocare con loro ai dadi e per questo viene di nuovo licenziato, non prima di avere rotto un bel po' di uova e di essersi messo d'accordo con i giovani per uscire quella sera. A notte fonda Perkin s'incontra di nuovo con i ragazzi e uno di quelli lo invita in casa sua per far l'amore con sua moglie, una nota prostituta. Il mattino seguente, mentre i tre dormono ancora, Perkin fa uno strano sogno: immagina di essere in una grande sala e di danzare assieme a migliaia di fanciulle tutte nude che ricambiano il suo desiderio. Ma il sogno viene interrotto dall'arrivo di due guardie che arrestano Perkin e lo mettono alla gogna affinch\u00e9 tutti possano prendersi gioco di lui.\nSecondo intermezzo.\nGeoffrey Chaucer, questa volta autore e non protagonista dei racconti, si sta dilettando con alcune letture trecentesche (compreso il \"Decameron\" di Giovanni Boccaccio) e poi si appisola. Ma la moglie lo richiama invitandolo a riprendere il corso delle storie.\nQuarto racconto: Nicola e Alison.\nIl giovane studente di canto Nicola ama alla follia Alison, moglie di un semplice legnaiolo. Tuttavia, pare che il loro amore stia per prendere una brutta piega. Nicola decide di rimanere nascosto nella soffitta per tre giorni, mentre i suoi due amici, Martin e Assalonne (di cui il primo omosessuale), si recano di notte sotto la casa del legnaiolo a fare la corte ad Alison. Il giorno dopo il legnaiolo, svegliatosi presto, si reca in camera di Nicola e lo trova assorto in una profonda meditazione. Egli cerca di capire cosa stia succedendo, quando Nicola s'alza e comincia a gridare come un ossesso che quella notte stessa ci sar\u00e0 un Diluvio Universale peggiore di quello accaduto ai tempi di No\u00e8 e che bisogna che il legnaiolo fabbrichi subito tre grandi tini di legno dove troveranno riparo lui, Alison e Nicola stesso. Lo sciocco legnaiolo subito si mette al lavoro e i tre si mettono ciascuno dentro un tino, appeso con una fune ad una trave, ad aspettare il diluvio. Intanto in un palazzo signorile si svolge una grande festa alla quale stanno partecipando anche Assalonne e Martin.\nQuest'ultimo dice di non aver visto per tutto il giorno il legnaiolo e quindi incita l'amico a recarsi dalla bella Alison, che nel frattempo ha invitato nella sua stanza Nicola, dato che il legnaiolo si \u00e8 addormentato dentro il suo tino. Mentre Alison e Nicola stanno consumando un rapporto sessuale, Assalonne bussa alla finestra, ma viene rifiutato pi\u00f9 volte dalla ragazza. Allora il giovane le chiede un bacio solo e Alison ha la brillante idea di fargli un brutto tiro: dato che \u00e8 buio, espone dalla finestra il suo sedere e, non appena le labbra di Assalonne si poggiano sulla pelle, lascia partire un fragoroso peto. Assalonne fugge via indignato giurando vendetta: si fa prestare da un amico fabbro un ferro ardente e, tornato sotto la stessa finestra, chiede ad Alison di affacciarsi un attimo per riavere un altro bacio in cambio di un anello che lui vuole donarle. Allora Nicola pensa di ripagarlo con la stessa moneta dell'amante e protende anch'egli il sedere, ma Assalonne gli infila il ferro rovente nel retto. Urlando, Nicola fugge dalla camera da letto in cerca di acqua per lenire l'ustione, mentre il legnaiolo, udito il suo grido \"acqua, acqua\", taglia la fune cui \u00e8 sospeso il tino dove si \u00e8 rifugiato, sfracellandosi al suolo.\nQuinto racconto: la donna di Bath.\nNella festosa e colorata citt\u00e0 di Bath, una donna \u00e8 insoddisfatta del marito ormai vecchio e malato e corre con l'amica Isotta a sbirciare a una porta, ove uno studente giovane e forte si sta facendo il bagno nudo. Subito la donna se ne innamora perdutamente e lo desidera, ma il giovane Giannozzo sembra evitarla. L'occasione per la donna accade durante una festa in cui detta le sue condizioni al giovane: sposarla immediatamente dopo la morte del marito per via di una predizione propizia. Il matrimonio avviene ma un giorno in casa la donna dubita della fedelt\u00e0 del nuovo marito. Giannozzo, che ha intuito tutto, decide di rinfacciarle i suoi vizi di seduttrice sbirciando attraverso le porte e cos\u00ec la scaraventa contro una botte di ferro, rompendole il cranio. Prima di morire, la donna chiama a s\u00e9 Giannozzo per dargli un bacio, ma quando questi, ormai in lacrime, si avvicina alle sue labbra, la moglie l'addenta al naso.\nSesto racconto: gli studenti e il mugnaio.\nDato che l'economo \u00e8 in fin di vita, due giovani studenti di un college di Cambridge convincono il rettore ad andare loro dal mugnaio a controllare che non rubi sul grano macinato. Mentre i due stanno lavorando nel mulino, il mugnaio fa scappare il loro cavallo per beffarsi della loro cultura, che non sempre, egli osserva, \u00e8 sinonimo di intelligenza. Dopodich\u00e9 i due ragazzi si mettono alla ricerca del cavallo, mentre il mugnaio se la ride di cuore. Arrivata la notte, mentre l'allegra famigliola del mugnaio sta mangiando, i due ragazzi ritornano e bussano alla porta, chiedendo ospitalit\u00e0. Il padrone li invita a dormire assieme a loro nell'unica stanza, ma a notte fonda gli studenti decidono di divertirsi: infatti uno va a letto con la giovane figlia del mugnaio e l'altro, alzatasi la moglie del mugnaio per andare a urinare, spinge rapidamente la culla ai piedi del proprio letto, facendo confondere la donna, che, ritornata nella stanza, si infila nel letto dello studente pensando si tratti di quello nuziale.\nLe due coppie passano una notte di sesso mentre l'ignaro mugnaio dorme nel suo letto da solo. Il mattino dopo all'alba, l'amante della figlia del mugnaio si sveglia prima di tutti e, confuso anche lui dalla posizione della culla, si infila nel letto dove dorme il mugnaio e, credendo che questi sia il compagno, gli racconta tutto ci\u00f2 che ha fatto. Il mugnaio, allora, svegliatosi, monta su tutte le furie e aggredisce gli studenti, in una gran baraonda di letti rovesciati e di grida. Per loro fortuna, i due giovani riescono a filarsela appena in tempo e a rubare qualche sacco di farina al mugnaio, nonch\u00e9 a portarsi via la torta che la figlia dell'uomo ha preparato per loro con la farina rubata dal padre.\nTerzo intermezzo.\nMentre Chaucer \u00e8 ancora intento a scrivere i suoi racconti, nella grande locanda-bordello-stazione di posta ove si sono fermati i pellegrini diretti a Canterbury, quattro giovani amici fanno l'amore con delle prostitute. Uno di questi a un certo punto esce e, mostrando il pene alle pellegrine, si mette a predicare contro i vizi della lussuria, della gola e del bere mentre urina su tutti i presenti.\nSettimo racconto: i tre amici e \"la Morte\".\nIn una piccola contea passa silenziosa una carrozza con a bordo il cadavere di un giovane: Rufus. I suoi tre amici se ne stanno a bere nella locanda e vogliono sapere in che circostanza sia morto. A loro viene riferito che questi una notte, ubriaco, abbia invocato molte volte la Morte e che questa l'abbia portato con s\u00e9. I ragazzi non credono alla storia e giurano di vendicare l'amico, mettendosi in marcia verso la campagna. L\u00ec trovano un vecchio viandante (doppiato da Eduardo De Filippo), che, rattristato per la perdita della giovinezza, attende che la morte venga a liberarlo dalle sue pene. I giovani lo scambiano per una spia e vogliono ucciderlo per la morte del loro amico, ma questi si schermisce e li indirizza verso una vicina quercia, dove troveranno colui che cercano, cio\u00e8 la morte. Infatti ai piedi dell'albero i tre ragazzi trovano ogni tipo di ricchezze: gioielli, gemme preziose e corone d'oro.\nI giovani non vogliono rischiare di essere notati col tesoro alla luce del giorno, e allora Dick, il pi\u00f9 giovane dei tre, viene inviato dagli altri a comprare del vino e del pane per cenare, mentre gli altri fanno la guardia al tesoro, in attesa di portarselo via al calar delle tenebre. Dick si reca al mercato e compra s\u00ec il pane e il vino, ma anche del veleno, con l'intento di uccidere gli amici per impossessarsi da solo del tesoro. Ma, mentre questi sta mischiando il veleno nel vino, gli altri due stanno complottando per ucciderlo ed evitare cos\u00ec di dover spartire con lui il tesoro. Non appena Dick arriva alla quercia, uno dei tre finge di voler giocare con lui e poi lo pugnala. Ma i due superstiti hanno gi\u00e0 bevuto il vino avvelenato portato da Dick, per cui poco dopo muoiono anch'essi tra atroci spasimi, crollando sul proprio vomito e le proprie feci. Cercavano la morte e l'hanno trovata.\nOttavo racconto: il frate avido.\nPer un lurido frate goloso di ricchezze c'\u00e8 una brutta giornata che l'aspetta. L'uomo si reca da un ricco signore in fin di vita, bramando la sua eredit\u00e0. Questi dichiara che ci\u00f2 che cerca si trova proprio sotto il suo sedere e lo invita a infilarvi la mano per beffarlo emettendo un peto sonoro. Quella notte in casa del frate giunge un angelo che, citando una celebre terzina dantesca, gli ingiunge di seguirlo all'inferno. Giungono cos\u00ec in un luogo surreale (che richiama le grottesche visioni infernali dipinte da Bosch), dove tutto \u00e8 dolore, strazio e sofferenza e i dannati sono impiccati, inforcati o tormentati da dem\u00f2ni mostruosi e variopinti. L'angelo si rivolge allora a Satana, chiedendogli di mostrare al frate quale sia la pena per i frati avidi; e questi alza la coda ed emette un tremendo peto, imitato subito da tutti gli altri diavoli, che scorreggiando fanno uscire dall'ano una moltitudine di piccoli frati come se fossero feci.\nEpilogo.\nGeoffrey Chaucer ha terminato il suo libro di racconti, mentre i pellegrini sono finalmente giunti a Canterbury, dove cantano inni di lode e rendono omaggio alla tomba di Beckett. Chaucer conclude il suo libro con la frase: \"Qui finiscono i racconti di Canterbury, narrati solo per il piacere di raccontarli. Amen\".\nDistribuzione.\n\"I racconti di Canterbury\", girato da settembre a novembre 1971, fu presentato il 2 luglio 1972 al XXII festival di Berlino in una copia di lavorazione della durata di due ore e venti minuti; la giuria del festival gli attribu\u00ec l'Orso d'oro. Il film viene proiettato per la prima volta a Benevento il 2 settembre 1972, ma con il divieto ai minori di 18 anni, viste le molte scene forti di cui \u00e8 permeato. Dopo tre giorni arrivano le prime denunce per oscenit\u00e0, ma il tribunale beneventano (le denunce scattarono nella citt\u00e0 dove si tenne la \"prima\") non riscontra i reati contestati e archivia il procedimento. In un secondo momento, per\u00f2, la stessa Procura cambia idea, sequestra il film e rinvia a giudizio il regista Pasolini, il produttore Alberto Grimaldi e l'esercente locale proprietario del cinema dove era avvenuta la proiezione. Gli imputati sono assolti, sentenza confermata anche in appello e cassazione e, nel dicembre del 1973, la pellicola torna in libert\u00e0 in tutta Italia.\nIncassi.\nIl film incass\u00f2 oltre due miliardi di lire, classificandosi undicesimo tra i migliori incassi della stagione 1972-73.\nDifferenze rispetto all'opera di Chaucer.\nEssa differisce dal film soprattutto in due ambiti. Innanzitutto, nella sceneggiatura, le figure dei narratori sono ben presenti negli intervalli fra un racconto e l'altro, come nel poema di Chaucer; inoltre lo stesso poeta, impersonato da Pasolini, inizia un racconto che viene poi interrotto dall'Oste perch\u00e9 troppo noioso. Nella versione definitiva, le sequenze di introduzione ai racconti da parte dei personaggi furono eliminate, il racconto dello stesso Chaucer fu tolto e restarono solo alcuni spunti della cornice generale ai racconti costituita dalla presenza \"a posteriori\" di Chaucer (interpretato da Pasolini) che rifletteva sul suo lavoro. Parzialmente mantenuta, questa cornice fu ridotta e inserita nel film soltanto al termine di quattro racconti. Era inoltre differente l'ordine dei racconti, che inizialmente si presentava cos\u00ec:"}
{"id": "245398", "revid": "767487", "url": "https://it.wikipedia.org/wiki?curid=245398", "title": "Quintavalle", "text": "I Quintavalle furono una nobile famiglia veneziana, ascritta al patriziato.\nAnticamente noti come \"Marturio\", la tradizione li fa originari di Padova; si trasferirono poi in Istria e giunsero a Venezia nel 430, dove parteciparono al Maggior Consiglio sin dai tempi pi\u00f9 antichi. Sono ricordati tra i primi ad aver colonizzato Olivolo (che fu detta, appunto, \"isola di Quintavalle\"), lasciando diverse tracce pure nella toponomastica attuale. Viceversa, altri autori ritengono che fu l'isola a dare il nome alla famiglia, e infatti l'antico avverbio \"quinavalle\" significherebbe \"luogo basso e remoto\", indicandone l'estremit\u00e0 meridionale.\nEsclusi dal patriziato con la Serrata del 1297, vi furono riammessi nel 1310 con un Lorenzo di San Pietro di Castello. Si ricordano due rami in particolare, l'uno estintosi nel 1328, l'altro, dimorante a Candia, nel 1582; risultano comunque assenti dal Maggior Consiglio a partire dal 1408-35.\nLa famiglia si ramific\u00f2 in tutta Italia.\nArma.\n\"D'azzurro, al monte di sei cime d'oro, sormontato da un'aquila di nero\"."}
{"id": "245401", "revid": "438678", "url": "https://it.wikipedia.org/wiki?curid=245401", "title": "Il fiore delle Mille e una notte", "text": "Il fiore delle Mille e una notte \u00e8 un film del 1974 scritto e diretto da Pier Paolo Pasolini, tratto dall'omonima opera.\n\u00c8 il terzo e conclusivo capitolo della cosiddetta \"Trilogia della vita\", dopo \"Il Decameron\" (1971) e \"I racconti di Canterbury\" (1972).\nIl film ha vinto il Grand Prix Speciale della Giuria al 27\u00ba Festival di Cannes.\nTrama.\nNur ed-Din e Zumurr\u00f9d.\nOltre mille anni fa, sotto lo sfondo di un'atmosfera orientale e fantastica, in Arabia il giovanotto Nur ed-Din compra al mercato l'affascinante schiava nera Zumurr\u00f9d. In realt\u00e0 \u00e8 la ragazza a scegliere il padrone perch\u00e9 trova in lui del buono e del bello a confronto degli altri compratori. Pagate 1000 dine, Nur ed-Din porta Zumurr\u00f9d nella sua casa dove passano insieme una felice e passionale notte d'amore.\nIl poeta Sium e i tre giovani.\nIl giorno dopo l'amplesso amoroso di Nur ed-Din e Zumurr\u00f9d, la schiava saggia e colta legge una storia al suo innamorato, In una sconosciuta zona araba un vecchio poeta sta viaggiando con la sua scorta. Sium si ferma in un piccolo villaggio su un fiume per rifocillarsi e invita tre ragazzi nella sua tenda per leggere loro i suoi versi.\nIl re Har\u00f9n, la regina Zeudi e la giovane coppia.\nQuesta \u00e8 una storia del poeta Sium. Una coppia reale, Har\u00f9n e Zeudi, cerca di sperimentare come i giovani riescano a provare amore l'un per l'altra e soprattutto quali possano essere le sue conseguenze. La regina sostiene che in una coppia il pi\u00f9 brutto s'innamora della pi\u00f9 bella o viceversa, ma Har\u00f9n vuole fare una prova. Quindi i due prelevano un ragazzo e una ragazza e li invitano nella tenda, senza che l'uno conosca l'altra. A notte fonda Har\u00f9n e Zeudi mettono i due giovani a dormire in una stanza e svegliano il ragazzo. Questi vede la fanciulla e la possiede senza che lei si svegli, poi torna a letto. Ora ai coniugi reali tocca fare la seconda mossa e svegliano la ragazza che fa lo stesso gesto del giovane, adagiandosi a letto con lui, per poi coricarsi di nuovo. Har\u00f9n e Zeudi concludono che i giovani sono due anime gemelle, fatte l'uno per l'altra, due lune piene nello stesso cielo.\nNur ed-Din perde Zumurr\u00f9d e tenta di trovarla.\nNel frattempo nel villaggio di Nur ed-Din \u00e8 spuntato il giorno e Zumurr\u00f9d sta ricamando una preziosa tela da vendere al mercato per 200 dina, a patto che il padrone non la consegni ad un uomo con gli occhi azzurri. Nur ed-Din mantiene la promessa ma quando si vede arrivare davanti l'uomo citato da Zumurr\u00f9d che gli offre 1000 dine per il dipinto non ci pensa due volte e glielo consegna. Tuttavia l'uomo insegue di nascosto Nur ed-Din per tutta la strada fino alla sua casa dove gli chiede di ospitarlo. Il buon Nur ed-Din fa anche questo e non si accorge che l'uomo guarda insistentemente Zumurr\u00f9d, per poi invitare Nur ed-Din a conversare su una panca.\nQuando il padrone si addormenta, l'uomo rapisce Zumurr\u00f9d e se la porta nella sua casa. Tuttavia Zumurr\u00f9d riesce presto a mandare un messaggio al caro Nur ed-Din, ormai in lacrime. I due si sarebbero incontrati di notte, sotto le mura della casa del bandito, e sarebbero fuggiti con dell'oro rubato. Nur ed-Din si dimostra entusiasta dopo aver letto il messaggio recatogli dall'informatrice e, ripagata la donna giacendo per un po' a letto con lei, il padrone aspetta la notte e si dirige verso la casa. Purtroppo per\u00f2 arriva in ritardo, perch\u00e9 un altro gi\u00e0 passava da quelle parti e, avvistando Zumurr\u00f9d che si apprestava a scendere dalla corda, la rapisce portandosela nel suo covo di quaranta ladroni, affidandola al vecchio padre.\nZumurr\u00f9d diventa \"Re Sair\" e Nur ed-Din giunge nella sua corte.\nPresto Zumurr\u00f9d riesce, grazie alla sua astuzia, a fuggire dal covo e, sotto spoglie maschili, fugge verso la citt\u00e0 pi\u00f9 vicina. L\u00ec \u00e8 appena morto il re e cos\u00ec la corte, vedendo Zumurr\u00f9d, scambiandola per un maschio, l'eleggono Re Sair e la fanno sposare a forza con una principessa. A corte Sair riceve il mercante furfante che l'aveva rapita e scopre che prima di presentarsi da lei aveva mangiato a sbafo nella sua mensa. Per questo lo fa crocifiggere. Poco dopo giunge anche il capo dei ladroni il quale compie lo stesso infame gesto dell'altro bandito e verr\u00e0 punito da Re Sair con la stessa moneta. Intanto il disperato Nur ed-Din \u00e8 solo per sempre e non sa che fare. Messosi in viaggio giunge nella citt\u00e0 dove risiede in vesti regali la sua sposa e viene accolto da due fanciulle, ancelle di Munis, le quali lo lavano, lo rivestono e giocano un po' con lui. Raccontata la sua triste storia, Nur ed-Din \u00e8 consolato dalla buona Munis che propone di leggergli alcune storie accanto alle sue schiavette.\nIl sogno di D\u00f9nya.\nLa fanciulla Dunya nel suo palazzo fa uno strano sogno: in una tela vi \u00e8 imprigionata un colombo grigio che, per quanto si sforzi, non riesce a liberarsi. Dopo un po' di tempo quando l'uccello \u00e8 allo stremo giunge una colomba bianca che la salva, volando infine assieme a lei. Ma quando \u00e8 la colomba a trovarsi imprigionata in un'altra rete, il colombo svolazza sopra di lei, lasciandola al suo destino. Dunya interpreta il sogno come un chiaro riferimento al tradimento che gli uomini perseverano contro le proprie mogli. Perci\u00f2 decide di non sposarsi mai, sebbene sia giovanissima e molto bella. Ma la principessa non riesca a togliersi dalla mente questa visione simbolica e cos\u00ec disegna su molte tavole il suo sogno, finch\u00e9 non decide di commissionare un grande mosaico parietale sul soffitto che rappresenti ci\u00f2 che ha in visione ogni notte.\nIl viandante Tagi incontra il triste Aziz.\nIl forestiero Tagi incontra per la via un ragazzo di nome Aziz il quale appena lo vede tenta di nascondergli alla vista una pergamena raffigurante un albero ai cui fianchi vi sono due gazzelle. Tagi chiede di vederlo e allora Aziz scoppia in lacrime; Tagi chiede spiegazioni e il giovane comincia a raccontare la sua triste storia.\nAziz e Aziza.\nNella splendida citt\u00e0 di Aziz si stanno facendo i preparativi per le sue nozze con la cugina Aziza, quando poco prima della cerimonia corre a chiamare un suo amico. Fermatosi ad aspettare sotto la casa del compagno, sopra Aziz cade un fazzoletto, gettato da una bella e misteriosa fanciulla la quale gli fa dei gesti che Aziz non riesce a comprendere, data la sua poca conoscenza dei linguaggi dell'amore. Infatti Aziz rimane ad aspettare il ritorno della ragazza fino a tarda notte quando, stanco, decide di ritornare in casa di Aziza.\nLa trova in lacrime, mentre la madre, rimproverando Aziz, gli comunica il rinvio delle nozze al prossimo anno. Finalmente soli, Aziz racconta il suo incontro ad Aziza che gli spiega i desideri della misteriosa fanciulla: incontrarlo di nuovo allo stesso posto, dopo che Aziz abbia aspettato soffrendo due giorni. Trascorrono i due giorni e Aziz si ripresenta sotto la casa, ma la ragazza non appare. Infuriato Aziz torna da Aziza e, picchiandola, pretende spiegazioni. La paziente Aziza, provata da cos\u00ec tanto dolore perch\u00e9 consapevole di aver perduto ormai il suo Aziz per sempre, gli consiglia di recarsi quella notte nel giardino fuori citt\u00e0, dove \u00e8 piantata una tenda e gli sussurra alcune frasi d'amore da riferire alla misteriosa amante.\nE cos\u00ec Aziz e la sua ragazza di nome Bud\u00f9r (detta anche \"La Pazza\") passano tante notti di folle e piacevole amore (durante una di queste si consuma anche la famosa scena di deflorazione di Bud\u00f9r tramite la freccia a forma di fallo). Intanto Aziza si fa sempre pi\u00f9 debole e taciturna durante i ripetuti tradimenti del suo Aziz, fino all'ultimo, quando stremata dalla disperazione sussurra ad Aziz l'ultima frase d'amore da riferire a Bud\u00f9r, per poi morire tra le lacrime e gli spasimi. Aziz riferisce la frase a Bud\u00f9r che, potendo predire il futuro, scopre la morte della promessa sposa del suo innamorato. Bud\u00f9r comunica ad Aziz di redimersi, facendosi prestare dei soldi per costruire una sfarzosa tomba di marmo per Aziza.\nQuesti non si presenta nemmeno al funerale della ragazza e corre a prendere le monete, ormai con l'unico pensiero di giacere per sempre con Bud\u00f9r, sennonch\u00e9 mentre ritorna viene condotto a forza in una casa. Qui conosce una ragazza che l'obbliga a sposarlo, dimenticando Bud\u00f9r e Aziz, sciocco com'\u00e8, si abbandona al suo desiderio, possedendola. Dopo un anno Aziz \u00e8 diventato padre, ma non ha dimenticato la sua cara Bud\u00f9r e per questo pensa di recarsi di nuovo nel luogo dove da ragazzo ha passato tanti momenti felici in sua compagnia. Infatti Aziz vi trova Bud\u00f9r che l'aspettava con ansia da oltre un anno. Decisa ormai a vendicarsi, Bud\u00f9r fa immobilizzare Aziz e lo evira brutalmente. Tornato in casa di Aziza, Aziz trova sua madre che gli porge un vestito ricamato dalla sposa per lui e una pergamena con frasi dedicate al suo amato. Aziz \u00e8 vinto dal rimorso e scoppia in un pianto dirotto.\nTagi e Aziz si recano nella citt\u00e0 di D\u00f9nya.\nTerminata la sua storia, Aziz piange ancora, ma Tagi lo consola e arde al desiderio di conoscere la principessa D\u00f9nya. Aziz l'accompagna in un'osteria dove sta mangiando lo sceicco, padre della ragazza, il quale consiglia loro di catturare la sua attenzione con un dipinto. Allora Aziz e Tagi trovano due poveri pittori: Shahzam\u00e0n e Yunan e se li portano nella casa per dipingere un mosaico sul soffitto. Infatti Tagi, rimasto colpito dal racconto del sogno di Dunya, intende raffigurare proprio quella visione, con una piccola modifica finale.Mentre si mettono all'opera, i due pittori cominciano a raccontare a turno le proprie storie per ammazzare il tempo.\nLa storia di Shahzam\u00e0n.\nLe avventure di Shahzam\u00e0n iniziano quando questi per scampare a morte certa durante un combattimento, finge di essere morto. Scampato dal pericolo, egli si reca in una citt\u00e0 dove si mette al servizio di un affittacamere come falegname. Giunto nel cantiere, Shahzam\u00e0n scopre una botola segreta e ci si cala, scoprendo l'entrata di una dimora segreta. Nella bellissima casa risiede prigioniera di un demone (Franco Citti) una giovane principessa con cui passa una notte di ardente amore. Consumato l'attimo supremo, la ragazza incita Shahzam\u00e0n a fuggire via perch\u00e9 di l\u00ec a poco sarebbe giunto il demone e l'avrebbe di sicuro ucciso.\nInfatti poco dopo la fuga del ragazzo giunge un essere dalle sembianze umane, ma dai capelli irti e rossi come fuoco che trova vicino al letto della principessa due zoccoli, appartenenti a Shahzam\u00e0n. Allora il diavolo si mette a caccia del ragazzo per tutta la citt\u00e0, mostrando a tutti le scarpe del giovane. Purtroppo il calzolaio che ha venduto le scarpe a Shahzam\u00e0n gli indica dove abita il falegname e il demone lo raggiunge presto, conducendolo nel luogo del misfatto. Ora il demone per vendetta propone a entrambi i giovani di uccidersi l'un l'altro promettendo al superstite la libert\u00e0, ma l'amore che i due provano \u00e8 troppo forte e quindi il diavolo preferisce accanirsi sulla ragazza tagliandole prima le mani, poi i piedi e infine la testa. Dopodich\u00e9 porta il ragazzo nel deserto e lo tramuta in una bertuccia.\nQuesti viene catturato da un gruppo di viaggiatori che durante un tragitto in mare stanno pensando come scrivere i loro memoriali. Allora Shahzam\u00e0n per farsi riconoscere prende un foglio e incomincia a scrivere il discorso. Il messaggio giunge dall'Arabia fino alla lontana India, dove il re vuole che immediatamente venga convocato l'autore di una calligrafia cos\u00ec scorrevole e perfetta. La scimmia viene portata in trionfo per tutta la citt\u00e0 e infine a corte dove la figlia del sovrano riconosce in lui un uomo maledetto da un diavolo. Allora gli fa riprendere le sue normali sembianze sacrificando se stessa, morendo in un turbine di fiamme. Shahzam\u00e0n \u00e8 commosso di fronte a un simile atto di amore e chiede al sovrano di partire al pi\u00f9 presto per la sua terra.\nLa storia di Yunan.\nYunan \u00e8 il rampollo di un nobile indiano, mai uscito dal palazzo e totalmente ignorante del senso della vita. Nel frattempo nella zona giunge per barca un vecchio eremita il quale predice la sua morte a un giovane schiavo, spiegandogli di recarsi il giorno seguente a recuperare il suo corpo e la sua nobile tunica per consegnarla al primo che gliel'avesse richiesta. Un giorno per\u00f2 Yunan vuole partire per conoscere il mondo e chiede al padre il permesso; questi acconsente e il giovane si mette in viaggio, facendo presto naufragio. Si perde in un'isoletta vicino alla sua terra dove scopre l'esistenza di un cavaliere il quale getta una maledizione su quella terra.\nSu consiglio divino, Yunan prende una freccia e colpisce a morte il cavaliere che cade tra le rocce e poi scende in spiaggia dove trova un'entrata segreta tramite una botola (stessa coincidenza della storia di Shahzam\u00e0n). Qui scopre l'esistenza di una grande stanza abitata da un re quindicenne il quale gli intima di non ucciderlo perch\u00e9 una crudele profezia gli ha rivelato che il primo approdato sull'isola gli avrebbe fatto del male. Il buon Yunan lo rassicura e fa perfino un bagno giocando con il ragazzo, ma il giorno dopo, mentre il giovane dorme ancora, Yunan estrae un pugnale e lo trafigge alla schiena. Raccapricciato per il gesto Yunan corre fuori in spiaggia dove trova degli uomini che stanno trasportando in una cassa un cadavere e le sue vesti. Yunan prende anche lui la nave per far ritorno nella sua terra e appena arrivato chiede al servo le vesti di quell'uomo. La profezia si \u00e8 avverata e Yunan ora decide di partire in esilio per una terra lontana.\nIl termine del mosaico e l'arrivo di D\u00f9nya.\nFinito di raccontare le due storie, Shahzam\u00e0n e Yunan terminano il mosaico e se ne vanno per la loro strada, intascato il compenso da Tagi che si appresta ad aspettare l'arrivo di D\u00f9nya. Infatti la trova nel giardino del palazzo e le propone di salire per mostrargli il disegno. D\u00f9nya rimane estasiata dalla bellezza del mosaico e Tagi le spiega di aver aggiunto un particolare: l'arrivo di un falcone che uccide il colombo. D\u00f9nya capisce il significato e fugge via, ma poi ritorna capendo di essersi innamorata di Tagi e lo bacia e lo ama con passione fino alla fine.\nNur-ed Din ritrova la sua Zumurr\u00f9d.\nTerminate le storie di Munis, il triste Nur ed-Din viene convocato da Re Sair nelle sue stanze. Questi non sa cosa lui voglia, ma decide di obbedire per non far montare il sovrano su tutte le furie. Giunto nella stanza del re, Zumurr\u00f9d gli chiede se il ragazzo la riconosca o se l'abbia mai conosciuta. Nur ed-Din sconsolato non sa che dire allora Zumurr\u00f9d lo invita a spogliarsi e ad adagiarsi sul letto nuziale, per poi spogliarsi anche lei rivelando la sua vera identit\u00e0. Il felice Nur ed-Din abbraccia felice Zumurr\u00f9d e rimane a governare con lei la citt\u00e0.\nProduzione.\nSceneggiatura.\nVi \u00e8 una sensibile differenza tra la sceneggiatura scritta e la forma definitiva del film, con un radicale cambiamento dell'impostazione complessiva.\nLa sceneggiatura \u00e8 costruita su una struttura molto rigida, divisa in tre atti (Primo tempo, Intermezzo, Secondo tempo), ognuno dei quali a sua volta diviso in quattro parti, con la presenza forte della cornice come elemento di raccordo e omogeneizzazione fra i racconti scelti da Pasolini fra le \"Mille e una notte\". Lo stesso materiale narrativo \u00e8 presentato invece nel film in una forma rapsodica, continua, fluida. La sceneggiatura si apre con un prologo ambientato nel Cairo moderno, in cui quattro ragazzi si masturbano all'aperto e hanno delle \u00abvisioni\u00bb che corrispondono a racconti e frammenti di novelle.\nNell'Intermezzo, quattro personaggi (un sarto, un medico, un cuoco e un sensale), ognuno dei quali crede di essere responsabile della morte di una stessa persona (un gobbo), raccontano a turno una storia per cercare di divertire il Sultano ed evitare la condanna a morte. Nel Secondo tempo l'autore entra in scena in prima persona (come gi\u00e0 nei due precedenti episodi della \"Trilogia della vita\", in cui interpretava i personaggi dell'allievo di Giotto e di Chaucer, stavolta per\u00f2 nel ruolo di s\u00e9 stesso) e, in un'esplicita rivendicazione della propria omosessualit\u00e0, bacia uno dopo l'altro i quattro ragazzi del prologo, generando ogni volta una \u00abvisione\u00bb che costituisce un tassello della storia di Nur ed-Din e Zumurrud.\n\u00c8 assente nella sceneggiatura una delle sequenze pi\u00f9 celebri del film, quella in cui Aziz colpisce con una freccia a forma di fallo la vagina di Budur, aggiunta probabilmente durante le riprese. Nel passaggio della sceneggiatura al film vero e proprio, Pasolini ne stravolge completamente la struttura, \u00abconquistando una leggerezza fabulatoria di straordinaria suggestione strutturale\u00bb e riuscendo a rendere \u00abla dimensione plurima e polifonica del favolismo onirico\u00bb: vengono completamente eliminati il prologo moderno e l'Intermezzo, la novella di Nur ed-Din e Zumurrud sostituisce la cornice e diventa la narrazione principale, sviluppata lungo tutto il film e non pi\u00f9 nel solo Secondo tempo, una novella-contenitore all'interno della quale vengono raccontate le altre storie (con tagli e modifiche rispetto alla sceneggiatura), in un gioco di rimandi a scatole cinesi.\nNel segno della ricerca della \u00ableggerezza\u00bb si inserisce forse anche l'eliminazione della presenza fisica e simbolica dell'autore nel film, della sua \u00abridondante rivendicazione della propria omosessualit\u00e0\u00bb e della \u00abscontata dichiarazione di fede e di eresia\u00bb (nella sceneggiatura l'autore, sorridendo, alza il pugno chiuso e dice: \u00abIo sono comunista, e nella vita sono insieme con gli operai che lottano per la loro libert\u00e0 e i loro diritti. Per\u00f2 non posso per questo rinunciare alla mia libert\u00e0 e al mio diritto di raccontare fiabe [...] E raccontando le mie libere fiabe, non voglio scandalizzare solo i piccolo-borghesi, ma anche i piccolo-borghesi comunisti! [...] I giovani che disapprovano da sinistra il sesso e la gioia di vivere sono figli dei vecchi che li disapprovano da destra [...] Bisogna avere la \"libert\u00e0\" di raccontare storie politiche, non l\"obbligo\" di raccontare storie politiche!\u00bb).\nEsterni.\nVenne girato in Yemen, Etiopia, Iran, India e Nepal.\nDistribuzione.\nCuriosamente, a questo film, bench\u00e9 fosse stato denunciato sin dalla sua prima proiezione in pubblico per oscenit\u00e0, furono risparmiate le peripezie giudiziarie degli altri. Il 5 agosto 1974, la denuncia per oscenit\u00e0 contro \"Il fiore delle mille e una notte\" \u00e8 archiviata dalla Procura di Milano. Il sostituto procuratore di Milano, Caizzi, dichiar\u00f2 di \u00abnon doversi promuovere l'azione penale\u00bb contro il film giudicato \u00abopera cinematografica di buon livello\u00bb e anche come \u00abrappresentazione di una sensualit\u00e0 e di un'affettivit\u00e0 non malate... perch\u00e9 libere dall'idea del peccato, propria della tradizione cristiana\u00bb.\nDoppiaggio.\nPier Paolo Pasolini si rec\u00f2 a Lecce e a Calimera, alla ricerca di doppiatori, in quanto vedeva nell'accento leccese somiglianze con la lingua araba.\nAccoglienza.\nEbbe un'accoglienza pi\u00f9 tiepida da parte del pubblico, rispetto a \"Il Decameron\" e \"I racconti di Canterbury\", con incassi molto inferiori. Il film ha vinto il gran premio speciale della Giuria al festival di Cannes.\nCaratteri generali.\nNei due film precedenti, la ricerca pasoliniana di un uomo riscattato dall'omologazione seriale dei costumi, dei modi, dello stesso apparire fisico, prodotte dal capitalismo e dalla societ\u00e0 dei consumi - ricerca iniziata con i giovani sottoproletari delle periferie di Roma, di Accattone - si era rivolta a un nostalgico passato letterario e storico. Qui tale ricerca sembra acquistare maggiore concretezza dall'esplorazione di aree geografiche, toccate solo marginalmente dallo sviluppo economico, in continuit\u00e0 con l'attenzione gi\u00e0 rivolta da Pier Paolo Pasolini ai problemi del Terzo mondo - per esempio, in Appunti per un'Orestiade africana. Frotte di ragazzini urlanti che seguono, come in un coro di tragedia greca, i protagonisti della vicenda, correndo o ritraendosi paurosi, i tratti dei volti delle comparse, prese nella popolazione locale, il doppiaggio con l'accento pugliese, concorrono a rendere con efficacia questo abbraccio tra realt\u00e0 e racconto, tra storia e mito.\n\u00c8 al sesso, all'atto sessuale in tutte le sue manifestazioni - eterosessuali, omosessuali, anche pedofile - nella purezza dei suoi modi, nella dolcezza dei corpi, nella serenit\u00e0 del reciproco abbandono, nell'assenza in esso di ogni forma di potere e di mercificazione, che \u00e8 affidato il compito di illustrare il riscatto dell'uomo sulla Storia. Senza illusioni. Nel suo lucido pessimismo, il regista \u00e8 perfettamente consapevole dell'inesorabile china della Storia, anche per il Terzo Mondo. \u00c8 solo nell'arte che l'uomo pu\u00f2 riscattarsi.\nTale pessimismo trover\u00e0 di l\u00ec a poco manifestazione in \"Sal\u00f2 o le 120 giornate di Sodoma\", primo, e unico capitolo, di una Trilogia della morte."}
{"id": "245402", "revid": "3115", "url": "https://it.wikipedia.org/wiki?curid=245402", "title": "Fiamma olimpica dei XX Giochi olimpici invernali", "text": "La fiamma olimpica dei XX Giochi olimpici invernali \u00e8 stata accesa a Olimpia, in Grecia, il 27 novembre 2005 con la cerimonia rituale che precede ogni olimpiade.\nLa staffetta olimpica.\nLa fiamma, accesa all'altare del tempio di Estia, \u00e8 prima sfilata davanti al monumento a Pierre de Coubertin e ha poi acceso la fiaccola olimpica, consegnata al primo tedoforo, il saltatore con l'asta Konstad\u00ednos Filipp\u00eddis.\nLa fiamma, in Grecia fino al 7 dicembre, \u00e8 passata all'Italia l'8 dicembre, data in cui il Presidente della Repubblica Carlo Azeglio Ciampi l'ha consegnata, dopo una cerimonia nella piazza del Quirinale, al primo tedoforo italiano, Stefano Baldini, che ha dato inizio ad un viaggio per tutte le province del paese. La destinazione finale della fiamma era lo Stadio Olimpico di Torino, dove nel corso della cerimonia inaugurale delle olimpiadi, il 10 febbraio 2006, sarebbe stato acceso il braciere olimpico.\nIl percorso della staffetta olimpica ha attraversato tutti i capoluoghi di provincia italiani e numerose altre localit\u00e0. La fiamma olimpica \u00e8 stata portata anche all'estero, con brevi passaggi in tutti i paesi che confinano con l'Italia: Citt\u00e0 del Vaticano (dove la fiaccola ha ricevuto la benedizione del papa Benedetto XVI), Malta, San Marino, Slovenia, Austria, Svizzera e Francia (dove la fiamma ha transitato per due citt\u00e0 che nel passato hanno ospitato i Giochi Olimpici invernali, Grenoble e Albertville).\nI tedofori sono stati selezionati dagli organizzatori dell'evento e da alcuni partner tra la fine di settembre e l'inizio di novembre 2005. La candidatura era aperta a tutti, e poteva essere effettuata compilando un modulo sul sito internet ufficiale. I candidati prescelti sono stati avvisati circa un mese prima della staffetta che dovevano compiere. Ad ogni tedoforo veniva fornita la divisa ufficiale, composta da tuta, berretto e guanti in lana targati Torino 2006; se lo desiderava, poteva acquistare la torcia numerata utilizzata nella propria frazione di staffetta al costo di 330 \u20ac. I tedofori della staffetta olimpica di Torino 2006 erano 10.000, pi\u00f9 l'ultimo che, come vuole la tradizione, \u00e8 stato tenuto segreto fino all'ultimo giorno. Tra i volti dei tanti tedofori che hanno preso parte al lungo viaggio della fiaccola Olimpica figura anche il nome di Roby Facchinetti, voce e tastierista dei Pooh, che accompagn\u00f2 la fiaccola nella frazione di Bergamo, sua citt\u00e0 natale.\nLa sera del 10 febbraio 2006, nel corso della cerimonia di apertura dei Giochi, la fiamma olimpica \u00e8 stata portata all'interno dello Stadio Olimpico da Alberto Tomba, campione dello sci alpino, che ha dato inizio all'ultima parte della staffetta. Dopo di lui, la torcia \u00e8 passata ai quattro componenti della staffetta italiana di sci di fondo che vinse l'oro a : Maurilio De Zolt, Marco Albarello, Giorgio Vanzetta e Silvio Fauner. A De Zolt, il pi\u00f9 anziano del gruppo, il compito di reggere la fiaccola nel tratto percorso dai quattro fondisti. La torcia \u00e8 poi passata al piemontese Piero Gros, oro nello slalom speciale a , poi a Deborah Compagnoni, tre volte campionessa olimpica nello sci alpino, ed infine alla fondista Stefania Belmondo, vincitrice di dieci medaglie olimpiche in carriera (record per lo sport italiano). La Belmondo, ultimo tedoforo, con la torcia ha acceso il complesso meccanismo che ha portato la fiamma in cima alla torre del braciere olimpico tra i fuochi d'artificio.\nLa torcia olimpica.\nLa torcia olimpica, progettata e costruita da Pininfarina, \u00e8 in acciaio, con una forma che ricorda contemporaneamente uno sci e la Mole Antonelliana. Alta 770\u00a0mm e larga 105, pesa 1,9\u00a0kg. Ha un guscio esterno in lega di alluminio fuso in conchiglia, mentre la parte funzionale interna \u00e8 in acciaio, rame e tecnopolimeri. L'esterno presenta una verniciatura resistente alle alte temperature. \nLe torce delle Olimpiadi di Torino bruciano grazie a un brevetto, firmato Cavagna Group, di un componente indispensabile: la fiamma, infatti, \u00e8 alimentata da una miscela di idrocarburi (40% propilene, 60% butano) contenuta in una bombola di alluminio su cui \u00e8 stato installato un regolatore per la riduzione della pressione, sviluppato e prodotto da Cavagna Group. Il regolatore ha la funzione di controllare la pressione del gas contenuto nella bombola, anche in caso di corsa molto veloce del tedoforo e di raffiche di vento da . Anche il colore giallo-arancione e una particolare consistenza della fiamma, necessari per motivi di immagine e resa televisiva, sono frutto dello studio e della messa a punto della tecnologia del regolatore da parte di Cavagna Group. \nLa fiaccola ha una autonomia di 12 minuti e funziona ad un'altitudine che va dal livello del mare fino a , con temperature comprese tra e .\nContestazioni.\nAl passaggio della fiamma olimpica, in alcune citt\u00e0 (tra le quali Pisa, Genova, Bologna, Parma, Padova, Venezia, Trieste, Bergamo, Brescia, Milano) si sono verificati episodi di contestazione contro uno degli sponsor della manifestazione, la Coca-Cola, lanciata dal sindacato colombiano SINALTRAINAL.\nL'azienda sponsorizza i giochi olimpici da lungo tempo ed \u00e8 classificata sul sito ufficiale delle olimpiadi come \"Worldwide Partner\" assieme a Atos Origin, General Electric, Kodak, Lenovo, Manulife, McDonald's, Omega, Panasonic, Samsung e Visa. Il suo contributo economico alla manifestazione \u00e8 rilevante e la sua sponsorizzazione gode di estrema visibilit\u00e0: questo spiega la strategia degli attivisti che hanno scelto di contestare il passaggio del tedoforo per colpire la multinazionale.\nAlle contestazioni si sono inoltre associati gruppi di militanti del movimento NO TAV che si oppone alla costruzione della linea ferroviaria ad alta velocit\u00e0 Torino-Lione in val di Susa.\nun gruppo di contestatori \u00e8 riuscito a strappare per qualche minuto la fiamma dalle mani della tedofora Eleonora Berlanda.\nA livello istituzionale i commenti sulle contestazioni sono stati quasi tutti di condanna, se si escludono le formazioni politiche di sinistra pi\u00f9 vicine al movimentismo, ovvero Verdi, Rifondazione e Comunisti italiani. Il sindaco di Torino, Sergio Chiamparino, appartenente ai DS, ha avuto dure parole di riprovazione nei confronti dei manifestanti; il ministro Pisanu ha affermato che il rischio maggiore per il buono svolgimento delle olimpiadi sarebbero i gruppi antagonisti e no global.\nIl percorso completo.\nIl percorso della fiaccola dall'8 dicembre 2005 al 9 febbraio 2006:\nIl braciere olimpico.\nIl braciere dello Stadio Olimpico, anch'esso disegnato da Pininfarina come la torcia, con i suoi 57 metri di altezza \u00e8 il pi\u00f9 alto in tutta la storia dei Giochi olimpici. Eretto all'esterno dello stadio lungo l'asse nord-sud, si compone di cinque tubi di 60 centimetri di diametro disposti in cerchio, che si torcono nella parte finale attorno ad un sesto tubo posto al centro.\n\u00c8 stato acceso la sera del 10 febbraio nel corso della cerimonia di apertura, ed ha continuato ad ardere fino al 26 febbraio, giornata conclusiva dei Giochi. Come tradizione, \u00e8 stato spento nel corso della cerimonia di chiusura. Come per molti bracieri moderni, \u00e8 stato riacceso per le Paralimpiadi ed \u00e8 stato conservato anzich\u00e9 smantellato."}
{"id": "245404", "revid": "770813", "url": "https://it.wikipedia.org/wiki?curid=245404", "title": "Suid-Afrikaanse Lugmag", "text": "La Suid-Afrikaanse Lugmag in Afrikaans o in inglese South African Air Force, spesso abbreviata in SAAF, \u00e8 l'attuale aeronautica militare del Sudafrica e parte integrante delle forze armate sudafricane. Venne fondata nel 1912 ed \u00e8 la seconda pi\u00f9 antica Aeronautica indipendente. Il suo motto \u00e8 \"Per aspera ad astra\".\nStoria.\nI Sudafricani hanno avuto, fino almeno al 1987, una serie notevole di esperienze belliche, tanto che sono stati spesso paragonati per efficienza ed esperienza all'aeronautica militare israeliana. La loro storia inizia per\u00f2 ben prima, e gi\u00e0 durante la seconda guerra mondiale avevano un ruolo importante, soprattutto nel teatro africano. Operarono con numerosi squadroni di aerei di costruzione inglese e poi, progressivamente, americana. Tra questi vi erano i caccia Curtiss P-40, usati anche come cacciabombardieri. I duelli contro i velivoli dell'Asse erano frequenti, e le perdite risultarono piuttosto pesanti. Nondimeno, i sudafricani contribuirono alla vittoria della guerra.\nAnche altri sudafricani, non inquadrati nelle loro unit\u00e0 aeree, combatterono contro i tedeschi. Bench\u00e9 fossero passati appena 40 anni dalla seconda guerra boera, una delle prime con uso di tecnologie relativamente moderne, molti sudafricani erano giunti in Inghilterra per difenderla dagli attacchi tedeschi, durante la battaglia d'Inghilterra. Bench\u00e9 questa non si poteva risolvere in maniera decisiva tra le opposte aviazioni, in quanto i tedeschi non avrebbero potuto sperare di passare la Manica fino a quando anche la Royal Navy non fosse sconfitta, il peso di garantire la difesa metropolitana ricadde sui giovani aviatori della Royal Air Force, tra cui vi era l'asso Adolph \"Sailor\" Malan, che nel dopoguerra sarebbe tornato in Sudafrica, combattendo stavolta contro l'Apartheid.\nNel dopoguerra la SAAF entr\u00f2 nell'era dei jet di prima generazione, per poi arrivare negli anni sessanta a quelli di seconda. Compr\u00f2 almeno 40 Dassault Mirage IIICZ e 16 Blackburn Buccaneer, gli unici aerei da interdizione mai posseduti da una forza aerea africana, si unirono ad alcuni pi\u00f9 vecchi Canberra.\nNel frattempo vennero stipulati contratti importanti anche con gli italiani: nacque l'Atlas (industria indigena) Impala, versione locale dell'Aermacchi MB-326, che venne prodotto in oltre 100 esemplari nel modello Mk.1 biposto, ma anche nell'Mk.2 monoposto, con 2 cannoni interni nel muso al posto del secondo posto di pilotaggio. Con questi aerei, limitati ma capaci di essere rischierati in aeroporti spartani, per gli anni sessanta e settanta vennero eseguite innumerevoli missioni sia di addestramento, che di attacco, tipicamente equipaggiate con 2 razziere o 4 bombe leggere, oltre ai cannoni DEFA da 30\u00a0mm. I voli erano condotti, per sicurezza, a quote bassissime, in modo da giungere sul bersaglio (chiaramente individuato in precedenza) senza farsi scoprire, minimizzando le perdite perch\u00e9 dall'altra parte, oltre ai guerriglieri dell'ANC ed altre organizzazioni, combattevano adesso anche i cubani, riccamente equipaggiati con materiali sovietici di prim'ordine.\nMezzi impiegati.\nNegli anni ottanta la dotazione comprendeva, nelle varie unit\u00e0 della SAAF:\nImpieghi operativi.\nI Mirage F1 erano macchine comperate di recente, nonostante l'Apartheid avesse oramai isolato a livello internazionale il Sudafrica. Questi aerei si dimostrarono provvidenziali per la condotta della campagna aerea del 1986-87 assieme ai guerriglieri dell'UNITA, contro gli angolani e cubani, in cui i piccoli Impala vennero esclusi. Operarono solo gli F1, i Mirage III da ricognizione e i pochi Buccaneer rimasti.\nL'addestramento dei piloti sudafricani era estremamente curato, con un livello professionale spesso comparato a quello degli israeliani, con i quali hanno condiviso una grande esperienza bellica. Per i piloti sudafricani era normale venire addestrati a volare e navigare in sicurezza (di giorno, chiaramente) a 15\u00a0m di quota e a 556\u00a0km/h con un Impala, 1\u00a0014\u00a0km/h con un Mirage: in caso di operazioni reali, questi livelli potevano essere ulteriormente forzati. Questo addestramento era necessario perch\u00e9 il dispositivo aereo cubano era tale da impedire qualsiasi operazione di combattimento a media quota: era possibile operare solo a bassa quota, cabrando all'ultimo momento e sganciando bombe sugli obiettivi di posizione conosciuta, operando attacchi efficaci grazie alle informazioni raccolte dalle truppe al suolo. Visto che i caccia cubani erano in volo ad alta quota, gli scontri furono rari, e quando avvennero, i MiG-23 si dimostrarono in grado di sfuggire ai caccia sudafricani. Nelle rare occasioni dove vi furono per\u00f2 dei combattimenti aerei, i piloti cubani si dimostrarono all'altezza di quelli sudafricani, non indugiando ad attaccarli. Complessivamente i Mirage F1 eseguirono oltre 600 missioni belliche, sganciando in genere bombe a frammentazione da 120 o 250\u00a0kg con effetti devastanti sulle basi nemiche, registrando un'unica perdita a causa della contraerea nemica e un'ulteriore perdita causata da intercettori nemici.\nDopo l'Apartheid.\nLa situazione internazionale cambi\u00f2 con il ritiro dei cubani e dei loro MiG, mentre gli effetti dell'isolamento si facevano sentire. Da allora il Sudafrica era affetto da una progressiva carenza di materiali moderni. Oltre ai problemi della Marina, sempre pi\u00f9 obsoleta, anche i successivi programmi per l'esercito e l'aeronautica ne soffrivano. Mentre l'industria locale poteva produrre artiglierie e missili avanzati, non poteva praticamente nulla per navi e aerei ad alte prestazioni, sebbene parte dei Mirage fosse stata realizzata in loco. Quando nel 1994 fin\u00ec finalmente l'Apartheid la situazione era nominalmente cambiata.\nQuesto stato di cose si \u00e8 ripercosso anche nell'efficienza delle forze armate, riducendo gli stanziamenti e i programmi previsti. Nondimeno, per aggiornare la componente aerea \u00e8 stato valutato di mettere in servizio Mirage F1 con il motore dei MiG-29, la prima volta che una macchina occidentale (moderna) \u00e8 stata riequipaggiata con un motore sovietico. Malgrado gli interessanti sviluppi, la cosa venne lasciata cadere e gran parte della flotta aerea \u00e8 andata radiata dal servizio, cominciando con gli F1 pi\u00f9 vecchi, i quali sono andati in pensione a cominciare dagli F1A, piuttosto che i pi\u00f9 vecchi Mirage III, aggiornati ad uno standard moderno, chiamato Cheetah.\nAnche gli 6 ultimi interdittori Buccaneer sono stati a loro volta ritirati dal servizio. Gli elicotteri Eurocopter EC 135 hanno preso il posto di alcuni Alouette\nSviluppi recenti.\nPer quello che riguarda i programmi pi\u00f9 recenti, il Sudafrica ha ordinato il caccia svedese JAS-39 Gripen come nuovo aereo di punta per sostituire i caccia Mirage, addestratori ed elicotteri di nuova generazione attorno alla met\u00e0 degli anni novanta, quando venne deciso, una volta usciti dall'embargo causato dall'Apartheid, di ammodernare la propria linea di aerei ad alte prestazioni, come anche quelli di seconda linea, comprando piccole quantit\u00e0 di Gripen, Hawk, Lynx, A109, mentre gli elicotteri Rooivalk entravano in linea, gli unici da combattimento mai concepiti in Africa.\nNel frattempo, gli Impala e gli Alouette venivano radiati dal servizio. Sono ancora in servizio invece vecchi C-47 rimotorizzati con turbine, che motorizzano ancora la loro struttura sessantenne, apparentemente inesauribile.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "245406", "revid": "695564", "url": "https://it.wikipedia.org/wiki?curid=245406", "title": "Platano Picchiatore", "text": ""}
{"id": "245407", "revid": "39350241", "url": "https://it.wikipedia.org/wiki?curid=245407", "title": "Chilometri all'ora", "text": ""}
{"id": "245409", "revid": "11684", "url": "https://it.wikipedia.org/wiki?curid=245409", "title": "Km/h", "text": ""}
{"id": "245410", "revid": "436907", "url": "https://it.wikipedia.org/wiki?curid=245410", "title": "Takk...", "text": "Takk... \u00e8 il quarto album in studio del gruppo musicale islandese Sigur R\u00f3s, pubblicato il 12 settembre 2005.\nIl singolo \"Hoppipolla\" arriv\u00f2 alla posizione 35 nel Regno Unito mentre l'album giunse alla posizione 16.\nDescrizione.\nDiversamente dall'album precedente, i testi delle canzoni sono prevalentemente in lingua islandese, intervallati da alcuni momenti cantati in vonlenska. Le canzoni \"S\u00e9 lest\", \"M\u00edlan\u00f3\", \"Gong\" e \"Andvari\" sono cantate interamente in questa lingua immaginaria. La canzone \"M\u00edlan\u00f3\" inoltre venne scritta assieme al quartetto Amiina.\nI vinili sono composti da una copertina pieghevole contenente due dischi da 12 pollici e al loro interno vi \u00e8 un inserto che contiene un 10 pollici con un disegno inciso su un lato. I Sigur R\u00f3s pubblicarono successivamente i videoclip per \"Gl\u00f3s\u00f3li\", \"Hopp\u00edpolla\" e \"S\u00e6gl\u00f3pur\".\nLa BBC usa frequentemente canzoni tratte da \"Takk...\" nei suoi programmi: \"Hoppipolla\" ad esempio \u00e8 stata utilizzata come musica in sottofondo nei trailer della serie televisiva \"Planet Earth\" e nei crediti finali del Match of the Day quando mand\u00f2 in onda le finali dell'FA Cup. \"S\u00e6gl\u00f3pur\" fu utilizzata per la campagna pubblicataria del Torneo di Wimbledon 2006, oltre ad essere stata inserita nel trailer televisivo del gioco della Ubisoft \"Prince of Persia\".\nIl gruppo islandese ha ricevuto tre premi per \"Takk...\" all'Islandic Music Awards: Best Album Design (assieme a \u00cdsak Winther, Alex Somers e Lukka Sigur\u00f0ard\u00f3ttir), Best Alternative Act e Best Rock Album."}
{"id": "245411", "revid": "125481717", "url": "https://it.wikipedia.org/wiki?curid=245411", "title": "Balti (popolo)", "text": "I Balti o Baltici (in lettone: \"balti\", in lituano: \"baltai\", in latgolico: \"bolti\"), definiti come coloro che parlano una delle lingue baltiche, sono un ramo dei popoli di origine indoeuropea, discendenti di un gruppo di trib\u00f9 indoeuropee che si stabilirono nell'area oggi compresa tra la Polonia, la Russia, l'Estonia e la Finlandia, pi\u00f9 precisamente tra il basso corso della Vistola e la Daugava e il Dnepr, sulle coste sud-orientali del mar Baltico.\nLa grande quantit\u00e0 di laghi e paludi in quest'area isol\u00f2 i Balti, e il risultato di questo isolamento \u00e8 l'alto tasso di arcaicismi e di caratteristiche conservative nelle lingue baltiche. Tra i popoli baltici si annoverano i lituani, i lettoni e i latgolici, tutti balti orientali, cos\u00ec come le culture baltiche occidentali dei Pruzzi, gli jatvingi e i galindi, al giorno d'oggi completamente estinti.\nEtnonimo.\nll termine \"balti\" deriva dal mar Baltico, il cui nome \u00e8 relativamente recente. Tacito, nel I secolo, chiamava il mar Baltico \"Mar Suebicum\" dalla trib\u00f9 germanica degli Suebi; veniva anche chiamato \"Mar Sarmaticum\" (da \"Sarmati\"). Adamo da Brema, vissuto nell'XI secolo, sembra sia stato il primo a chiamarlo \u201cMare Balticum\u201d. Comunque il nome \"baltico\" cominci\u00f2 a essere predominante solo dopo il XVI secolo. Le popolazioni germaniche l'hanno sempre chiamato, nelle varie lingue, \"mare dell'Est\"; oggi solo in inglese viene chiamato \"Baltic Sea\". L'etimologia \u00e8 incerta, ma pare derivi dalla radice indoeuropea \"*belt\" (cintura; il \"balteus\" era la cintura dei soldati romani). Adamo da Brema stesso descriveva il mar Baltico come una cintura.\nIl termine \"balti\" per i popoli fu creato dal linguista tedesco Georg Nesselmann nel 1845, per descrivere i gruppi etnici simili fra loro che vivevano vicino al mar Baltico.\nStoria.\nPreistoria.\nLa culla preistorica dei popoli baltici, secondo le ricerche paleogenetiche e gli studi archeologici, fu la zona tra il mar Baltico e l'Europa centrale tra la fine dell'ultima era glaciale e l'inizio del mesolitico. Si diffusero nell'area dal Baltico fino al fiume Volga a est. La culla dei popoli slavi fu, molto probabilmente, la regione tra Cracovia e il Danubio, vicina alle zone di origine dei Balti. Gli Slavi si espansero nella pianura ucraina del Dnepr nel VI secolo d.C., dopo l'invasione degli Avari, conquistando e assimilando la maggior parte degli Slavi orientali. Secondo alcune vecchie teorie, l'area di formazione dei Balti si trovava, fino alla fine del secondo millennio a.C. vicino all'alto e medio corso del Dnepr, nell'odierna Ucraina, dove si riteneva che si fosse stabilita un'ipotetica proto-comunit\u00e0 balto-slava, cio\u00e8 un popolo comune che in seguito si fosse scisso e avesse dato origine agli odierni balti e slavi. All'inizio del primo millennio a.C., vari gruppi migrarono sulle coste del mar Baltico, e si stabilirono tra il fiume Pas\u0142\u0119ka e il fiume Nemunas. Non \u00e8 chiaro se sia stata questa migrazione a dare origine alle trib\u00f9 baltiche.\nVari studiosi, come B\u016bga, Vasmer, Toporov e Trubachov, nel condurre studi etimologici sui nome dei fiumi dell'Europa orientale, sono stati in grado di identificare in alcune regioni nomi di provenienza tipicamente baltica, cosa che indica che molto probabilmente i Balti vivessero in tali zone in tempi preistorici. Queste informazioni sono riassunte e sintetizzate da Marija Gimbutas nel suo \"I balti\" (1963) per ricavare una possibile Urheimat per i proto-balti. I confini di tale zona sono approssimativi: da una linea sulla costa pomerana verso est per includere o quasi i moderni siti di Varsavia, Kiev e Kursk, e poi verso nord attraverso Mosca fino al fiume Ber\u017ea, e da qui verso ovest in una linea irregolare fino alla costa del golfo di Riga, a nord di Riga.\nQuesta zona include tutte le zone dove \u00e8 noto storicamente che siano risiedute popolazioni baltiche e ogni luogo dove si pensa che si siano stanziati in differenti periodi di tempo. L'occupazione baltica della Russia occidentale, ad esempio, si ritiene sia avvenuta nel IV secolo d.C.\nNei primi secoli d.C., le trib\u00f9 baltiche si stanziarono nell'area tra la Vistola e la Daugava. La loro cultura si riconosce facilmente e molto probabilmente essi erano gli antenati delle trib\u00f9 baltiche occidentali (antichi prussiani, jotvingi, galindi, scalvici e curoniani), come delle trib\u00f9 baltiche orientali (lituani, semigalli e latgolici).\nLa cultura proto-baltica che rimase nella zona del Dnepr, comunque, mantenne una somiglianza significativa con la sua controparte sulle coste baltiche, ed era simile inoltre alla cultura di altri popoli che abitavano le foreste dell'Europa orientale, quasi completamente slavizzati tra il VII e il X secolo d.C.\nLe testimonianze storiche.\nTradizionalmente l'ingresso nella storia dei balti viene fatto risalire al XII-XIII secolo, cio\u00e8 con l'inizio delle Crociate del Nord e la nascita dello Stato lituano (met\u00e0 XII secolo). Qualche documento scritto pi\u00f9 antico che parla di questi popoli \u00e8 stato tramandato da viaggiatori o dai primi missionari. Nel \"De origine et situ Germanorum\", del 98 d.C., Tacito parla degli \"Aistian\" o \"Aesti\", gente che viveva sulla costa orientale del mar Baltico, come gli unici raccoglitori di ambra. Cos\u00ec scrive: \u00abhanno i costumi e l'aspetto esteriore dei Suebi, ma parlano una lingua pi\u00f9 simile a quella britannica. Venerano la madre degli dei; come simbolo della loro fede religiosa portano amuleti a forma di cinghiale: questi, protezione di ogni pericolo al posto delle armi rendono il fedele della dea sicuro anche in mezzo ai nemici. Coltivano il frumento e gli altri prodotti della terra con maggiore impegno rispetto all'usuale inerzia dei Germani. Raccolgono tra i flutti e sulle spiagge l'ambra che chiamano \"gleso\"\u00bb. Nella traduzione di Alfredo il Grande delle \"Storie contro i pagani\" di Paolo Orosio si parla dei viaggi di Wulfstan di Hedeby il quale, navigando fino alla bassa Vistola, ha descritto la terra degli \"Aisti\" (da lui chiamata \"Eastland\", \"Estum\"), come molto vasta e contenente molte citt\u00e0, ciascuna con il proprio re. Scrive inoltre: \u00abhanno combattuto numerosi scontri tra di loro. Il re e gli uomini pi\u00f9 ricchi bevono latte di giumenta, i poveri e gli schiavi idromele. Non c'era birra prodotta tra di loro, \u00e8 sufficiente l'idromele\u00bb. I primi missionari cristiani che sono entrati nelle terre degli antichi Prussiani di solito li definivano come \u00abpagani testardi\u00bb. \u00abI Prussiani sono per la maggior parte delle persone non crudeli [\"homines humanissimi\"]\u00bb, ha scritto invece Adamo da Brema intorno al 1075, che ha aggiunto anche: \u00abescono per aiutare coloro che sono in pericolo in mare o che sono attaccati dai pirati. Molte cose lodevoli si potrebbero dire questi popoli rispetto alla loro morale, se solo avessero fede in Cristo, di cui i missionari hanno crudelmente perseguitato. Per loro mano Adalberto, il vescovo illustre dei Boemi, fu incoronato con il martirio. Anche se condividono tutto il resto con il nostro popolo, essi ci vietano solo l'accesso ai loro boschetti e sorgenti che loro asseriscono essere contaminati dall'ingresso dei cristiani. Questi uomini sono di colore blu, rubicondi in viso, e dai capelli lunghi. Vivono, inoltre, nelle paludi inaccessibili, non sopportano un padrone tra di loro\u00bb.\nInvasioni.\nNel XII e nel XIII secolo, lotte interne, cos\u00ec come le invasioni dei ruteni e dei polacchi, e in seguito l'espansione dell'Ordine Teutonico, ebbero come effetto il totale annichilimento dei galindi, dei curoniani e degli jotvingi. L'ultima parte degli antichi prussiani venne germanizzata nel XVI secolo, dopo la Riforma protestante in Prussia. Le culture dei lituani e dei latgolici/lettoni sopravvissero e divennero i predecessori delle moderne nazioni di Lituania e Lettonia.\nRicerche genetiche.\nRecentemente, alcune nuove ricerche sperimentali hanno analizzato il patrimonio genetico degli attuali abitanti dei Paesi baltici baltofone, evidenziando pi\u00f9 affinit\u00e0 con estoni e mari, linguisticamente ugro-finnici, che con gli altri indoeuropei presenti nell'area slavi. Sulle implicazioni storiche di queste ricerche, se confermate, il dibattito tra gli specialisti \u00e8 ancora aperto.\nPopoli e trib\u00f9 baltiche.\n\u2020 Estinti"}
{"id": "245412", "revid": "1776051", "url": "https://it.wikipedia.org/wiki?curid=245412", "title": "Trasporti in Svizzera", "text": "Questa voce raccoglie le principali tipologie di trasporti in Svizzera.\nTrasporto pubblico.\nIl trasporto pubblico in Svizzera gode di un'alta considerazione. La Confederazione gestisce la rete ferroviaria pi\u00f9 densa del mondo e le localit\u00e0 non raggiunte dalla ferrovia sono servite da linee di bus o autopostale.\nAnche i trasporti in montagna in Svizzera godono di un'alta considerazione, soprattutto dal punto di vista turistico. Per una lista di tutte le funivie aeree del paese vedi:\nFerrovia.\nL'infrastruttura ferroviaria \u00e8 gestita principalmente dalle Ferrovie Federali Svizzere, e, in misura secondaria, dalle BLS SA e altre piccole societ\u00e0 locali. I gestori dell'infrastruttura vendono poi le tracce alle societ\u00e0 che gestiscono le linee.\nIn Svizzera c'\u00e8 un numero particolarmente alto di societ\u00e0 ferroviarie, la cui propriet\u00e0 pu\u00f2 essere privata o dei cantoni.\nCollegamenti ferroviari con paesi confinanti.\nVi sono collegamenti ferroviari con tutti e cinque i paesi confinanti con la Svizzera (Italia, Francia, Austria, Germania, Liechtenstein).\nPorti.\nBasilea\nAeroporti.\n66 (2002)\nAeroporti con piste asfaltate.\nLunghezza piste:\nEliporti.\n1 (2002)"}
{"id": "245422", "revid": "6923", "url": "https://it.wikipedia.org/wiki?curid=245422", "title": "Charles Taylor (politico)", "text": " \u00c8 stato il 22\u00ba Presidente della Liberia, dal 2 agosto 1997 fino alle sue dimissioni, l'11 agosto 2003.\nTaylor ottenne la laurea al Bentley College, negli Stati Uniti, prima di ritornare in Liberia per lavorare nel governo di Samuel Kanyon Doe. Dopo essere stato rimosso dal suo incarico per appropriazione indebita, giunse in Libia, dove venne addestrato per combattere come guerrigliero. Ritorn\u00f2 in Liberia nel 1989 a capo di un gruppo di ribelli appoggiato dalla Libia, l'NPFL (National Patriotic Front of Liberia), per rovesciare il regime di Doe, iniziando la Prima Guerra Civile Liberiana. A seguito dell'esecuzione di Doe, egli prese il controllo di gran parte della nazione, diventando uno dei pi\u00f9 importanti signori della guerra in Africa.\nA seguito di un trattato di pace che concluse la guerra, Taylor terrorizz\u00f2 la popolazione per spingerla a votare per lui come presidente alle elezioni generali del 1997. Durante il suo incarico, Taylor fu accusato di crimini di guerra e crimini contro l'umanit\u00e0, come risultato del suo coinvolgimento nella Guerra Civile della Sierra Leone. In patria, l'opposizione al suo regime crebbe, culminando nello scoppio della Seconda Guerra Civile Liberiana nel 1999. Dal 2003 perse il controllo di gran parte del territorio ed \u00e8 stato formalmente accusato dalla Corte Speciale per la Sierra Leone (SCSL). Nello stesso anno si dimise a seguito di crescenti pressioni internazionali ed and\u00f2 in esilio in Nigeria.\nNel 2006 il nuovo Presidente Ellen Johnson Sirleaf ne richiese formalmente l'estradizione. Al suo arrivo a Monrovia venne preso in custodia dalla Missione delle Nazioni Unite in Liberia (UNMIL) ed immediatamente trasferito in Sierra Leone. \u00c8 attualmente trattenuto nell'Unit\u00e0 di Detenzione delle Nazioni Unite presso l'Istituto Penitenziario Haaglanden a L'Aia (Olanda), dove \u00e8 sotto processo dalla Corte Speciale per la Sierra Leone per il suo ruolo durante la guerra civile.\nBiografia.\nCharles McArthur Taylor nacque ad Arthington, una citt\u00e0 vicino a Monrovia, il 28 gennaio 1948 da Nelson e Benice Taylor. Acquis\u00ec il nome \u201cGhankay\u201d successivamente, probabilmente per agevolare i rapporti con i popoli indigeni. Sua madre era un membro del gruppo etnico Gola. In accordo con molti riferimenti, suo padre era un Americo-Liberiano. Taylor studi\u00f2 al Bentley College a Waltham, Massachusetts, dal 1972 al 1977, ottenendo la laurea in economia.\nNel 1979 guid\u00f2 una manifestazione alla Missione Liberiana alle Nazione Unite di New York, protestando contro il presidente della Liberia William Richard Tolbert, che stava svolgendo una visita di stato negli USA. Tolbert ebbe un dibattito pubblico con Taylor, ma, quando questi insinu\u00f2 che Tolbert si sarebbe impossessato della Missione Liberiana con la forza, fu arrestato dalla polizia di New York. Taylor fu successivamente invitato a tornare in Liberia da Tolbert.\nTaylor appoggi\u00f2 il golpe del 12 aprile 1980 guidato da Samuel Kanyon Doe, che vide l'assassinio di Tolbert e la presa del potere di Doe e Justin, un banchiere della CPC. Taylor fu insignito di un'elevata posizione nel governo di Doe, nell'Agenzia dei Servizi Generali della Liberia, una posizione che gli permise di restare in carica in cambio del suo sostegno al governo liberiano. Taylor fu licenziato nel maggio del 1983 per essersi appropriato indebitamente ed aver occultato su un conto bancario statunitense circa 1.000.000 $.\nTaylor vol\u00f2 negli Stati Uniti ma fu arrestato il 24 maggio del 1984 a Somerville, nel Massachusetts, su un mandato di estradizione riguardante l'appropriazione indebita di 922.000 $ di fondi governativi che avrebbero dovuto essere investiti nell'acquisto di parti di macchinari. Adducendo il rischio di essere assassinato da agenti Liberiani, Taylor cerc\u00f2 di opporsi all'estradizione con l'aiuto del suo avvocato Ramsey Clark, il precedente Procuratore Generale degli Stati Uniti d'America. Venne detenuto in una casa di correzione a Plymouth, Massachusetts.\nIl 15 settembre 1985, Taylor ed altri quattro carcerati apparentemente scapparono dalla struttura di Plymouth, una prigione di massima sicurezza, segando le sbarre di una finestra e penetrando in una lavanderia abbandonata. Dopo essersi calati da un'altezza di 12 piedi mediante lenzuoli annodati tra loro, i cinque carcerati scavalcarono una ringhiera. Poco dopo, Taylor ed altri due fuggitivi incontrarono nelle vicinanze del Jordan Hospital la moglie di Taylor, Enid, e la sorella di Taylor, Lucia Holmes Toweh, e con una macchina andarono a Staten Island, dove Taylor scomparve.\nGli altri quattro evasi insieme a Taylor, come anche la moglie e la sorella, furono successivamente arrestati. Prince Johnson, un senatore liberiano ed amico di vecchia data di Taylor, dichiar\u00f2 prima della Commissione per la Riconciliazione e la Verit\u00e0 Nazionale, il 27 agosto 2008, che gli Stati Uniti rilasciarono Taylor dal carcere nel 1985 per pilotare il rovesciamento del regime di Doe. Questo venne successivamente confermato da Taylor stesso durante il suo interrogatorio al processo a L'Aia. Taylor ha recentemente aggiunto che la sua evasione dal penitenziario di Boston fu agevolata dal Governo degli Stati Uniti. IntelNews.org identific\u00f2 in un'agente della CIA di 40 anni, Ruggiero D'Onofrio, uno stretto alleato di Taylor. La sua rete di contrabbando e di lavaggio di denaro sporco forn\u00ec a Taylor uno sbocco per la vendita di diamanti e l'acquisto illegale di armi.\nGuerra civile.\nTaylor riusc\u00ec a fuggire dagli Stati Uniti e poco dopo si ritiene si sia spostato in Libia, dove segu\u00ec un addestramento per la guerriglia sotto Mu'ammar Gheddafi, diventando un suo protetto. Infine lasci\u00f2 la Libia e and\u00f2 in Costa d'Avorio, dove fondo l'NPFL.\nNel dicembre del 1989, finanziato dalla Libia, Taylor lanci\u00f2 una sollevazione armata dalla Costa d'Avorio alla Liberia per rovesciare il regime di Doe, guidando la Prima Guerra Civile Liberiana. A partire dal 1990 le sue forze controllarono rapidamente gran parte della nazione. Lo stesso anno, Prince Johnson, divenuto nel frattempo uno dei comandanti dell'NPFL, si stacc\u00f2 dal gruppo armato e fond\u00f2 l'INPFL (Independent National Patriotic Front of Liberia).\nNel settembre del 1990 Johnson prese la capitale Monrovia, privando cos\u00ec Taylor di una vittoria assoluta. Doe fu catturato e torturato a morte da Johnson e le sue forze. Tutto ci\u00f2 caus\u00f2 una violenta frammentazione politica del paese. La guerra civile si tramut\u00f2 in un conflitto etnico, con sette fazioni che combattevano per il controllo delle risorse della Liberia (in particolare ferro, diamanti, legname e gomma).\nIn accordo con un articolo del 2 giugno 1999 del \u201cThe Virginian-Pilot\u201d, Taylor ebbe importanti contatti d'affari con il televangelista Pat Robertson durante la guerra civile. Secondo l'articolo, Taylor diede a Robertson i diritti per l'estrazione dei diamanti nella regione diamantifera del paese.\nDa quanto dichiarato da due piloti di \u201cOperation Blessing\u201d, che riportarono questo fatto al Commonwealth della Virginia per un'indagine nel 1994, Robertson utilizz\u00f2 i suoi aerei di \u201cOperation Blessing\u201d per portare macchinari per l'estrazione dei diamanti nelle sue nuove miniere in Liberia, nonostante lui stesso raccontasse ai telespettatori del suo programma televisivo \u201c700 Club\u201d che gli aerei servivano per portare beni di prima necessit\u00e0 alle vittime del genocidio in Ruanda. L'indagine che ne consegu\u00ec da parte del Commonwealth della Virginia concluse che Robertson devi\u00f2 le donazioni alle operazioni di estrazione dei diamanti in Liberia ma il procuratore generale della Virginia Mark Earley blocc\u00f2 ogni ulteriore azione contro Robertson, dato che furono effettivamente inviati anche beni di prima necessit\u00e0.\nPresidenza.\nDopo la fine ufficiale della guerra civile nel 1996, Taylor concorse per la presidenza nelle elezioni generali del 1997. Divenne famoso il suo slogan \u201cHe killed my ma, he killed my pa, but I will vote for him\" (\u201cLui uccise mia madre, lui uccise mio padre, ma voter\u00f2 per lui\u201d). Le elezioni furono sorvegliate dalla missione di pace delle Nazioni Unite \u201cUnited Nations Observer Mission in Liberia\u201d insieme ad un contingente del Economic Community of West African States. Taylor vinse le elezioni in modo schiacciante, ottenendo il 75% dei voti. Il pi\u00f9 forte avversario di Taylor, Ellen Johnson Sirleaf, ottenne solamente il 10% dei voti. La vittoria di Taylor \u00e8 attribuita al fatto che si temeva che egli avrebbe fatto di nuovo scoppiare la guerra se avesse perso le elezioni.\nDurante la sua legislatura, Taylor licenzi\u00f2 2.400-2.600 militari delle Forze Armate della Liberia, molti di questi di etnia Krahn, portati nelle forze armate dal precedente Presidente Doe. Al loro posto cre\u00f2 l'Unit\u00e0 Anti-Terrorismo, la Divisione Operazioni Speciali della Polizia Nazionale Liberiana (LNP), che utilizz\u00f2 come esercito privato.\nNumerose dichiarazioni furono fatte contro Taylor durante la sua presidenza, in particolar modo riguardanti il suo coinvolgimento nella Guerra Civile della Sierra Leone. Fu accusato di aiutare i ribelli del Fronte Unito Rivoluzionario (RUF) attraverso la vendita di armi in cambio di \u201cdiamanti di sangue\u201d. Grazie all'embargo delle Nazioni Unite contro la vendita di armi alla Liberia in quel periodo, queste armi furono in gran parte acquistate al mercato nero attraverso contrabbandieri come Viktor Bout.\nFu inoltre accusato del reato di favoreggiamento delle atrocit\u00e0 compiute dai ribelli del RUF contro i civili, che uccisero e mutilarono migliaia di civili e rapirono e torturarono un numero imprecisato di persone. Oltretutto, Taylor fu accusato di aiutare il RUF nel reclutamento di bambini soldato. Oltre a questi aiuti al RUF, Taylor ha riferito di operazioni del RUF dirette personalmente da lui in Sierra Leone. Taylor fu seguito e consigliato, anche spiritualmente, dall'evangelista Kilari Anand Paul. Come presidente, era noto per il suo stile vistoso ed ostentato. Oltre ad essere stato accusato dalla Nazioni Unite di aver svolto traffico d'armi e contrabbando d'armi durante la sua presidenza, apparve pubblicamente vestito con un abito bianco, supplicando Dio per il perdono, mentre contemporaneamente negava tutte le accuse. \u00c8 stato riferito che abbia anche detto \u201cAnche Ges\u00f9 Cristo \u00e8 stato accusato di essere un assassino ai suoi tempi\u201d.\nRibellione e accuse.\nNel 1999 una ribellione contro Taylor scoppi\u00f2 nel Nord della Liberia, guidata da un gruppo che si faceva chiamare Liberians United for Reconciliation and Democracy (LURD). Questo gruppo \u00e8 stato spesso accusato di atrocit\u00e0 e si crede fosse appoggiato dal governo dell'adiacente Guinea. Questa sollevazione segn\u00f2 l'inizio della Seconda Guerra Civile Liberiana.\nDall'inizio del 2003 il LURD prese il controllo del Nord della Liberia. Quell'anno un secondo gruppo ribelle, questa volta appoggiato dalla Costa d'Avorio, il Movement for Democracy in Liberia (MODEL), emerse nel Sud della Liberia ed ottenne velocemente numerosi successi. In estate il governo di Taylor controllava solo un terzo del territorio nazionale: Monrovia e la zona centrale del paese.\nIl 7 marzo 2003, la Corte Speciale per la Sierra Leone (SCSL) emise un'accusa per Taylor. Agli inizi dello stesso anno le forze Liberiane uccisero Sam Bockarie, un membro importante del RUF in Sierra Leone durante una sparatoria agli ordini di Taylor. Alcuni hanno dichiarato che Taylor ordin\u00f2 l'uccisione di Bockarie in modo da prevenire un'eventuale testimonianza contro di lui di fronte alla SCSL.\nNel giugno del 2003, il Procuratore della Corte Speciale formul\u00f2 pubblicamente l'accusa per crimini di guerra contro Taylor. L'accusa asseriva che Taylor cre\u00f2 ed appoggi\u00f2 i ribelli del RUF in Sierra Leone, che furono accusati di numerose atrocit\u00e0, incluso l'utilizzo di bambini soldato. Il procuratore disse inoltre che l'amministrazione Taylor ospit\u00f2 membri di Al-Qaeda connessi con gli attentati del 1998 alle ambasciate Statunitensi in Kenya e Tanzania.\nL'accusa fu avanzata durante la visita ufficiale di Taylor in Ghana, dove stava partecipando a colloqui di pace con ufficiali del LURD e MODEL. Con l'appoggio dell'allora presidente Sud Africano Thabo Mbeki e contro le insistenze del presidente della Sierra Leone Ahmad Tejan Kabbah, il Ghana decise di non trattenere Taylor, che ritorn\u00f2 a Monrovia.\nDimissioni.\nDurante la sua assenza per i colloqui di pace in Ghana si suppone che il governo Americano abbia fatto pressioni perch\u00e9 il vicepresidente liberiano Moses Blah prendesse il potere. Al suo ritorno, Taylor rimosse Blah, per riposizionarlo pochi giorni dopo. Nel luglio 2003 il LURD inizi\u00f2 l'assedio di Monrovia e furono combattute numerose battaglie sanguinarie, dato che le forze di Taylor tentarono di fermare gli attacchi dei ribelli per conquistare la citt\u00e0.\nLa pressione su Taylor crebbe ulteriormente quando il Presidente degli Stati Uniti George W. Bush dichiar\u00f2 due volte quello stesso mese che Taylor \u201cdeve lasciare la Liberia\u201d. Il 9 luglio il Presidente Nigeriano Olusegun Obasanjo offr\u00ec a Taylor un esilio sicuro nella sua nazione, ma solo a patto che Taylor non si occupasse pi\u00f9 della politica liberiana. Taylor insistette che avrebbe rassegnato le dimissioni solo se le truppe di pace americane si fossero dispiegate in Liberia. Per tutta risposta Bush dichiar\u00f2 pubblicamente che Taylor si sarebbe prima dovuto dimettere e lasciare la nazione, perch\u00e9 un intervento americano potesse essere preso in considerazione.\nNel frattempo numerosi stati africani, ed in particolare l'Economic Community of West African States (ECOWAS), sotto il comando della Nigeria inviarono truppe in Liberia sotto la bandiera dell'ECOMIL. Supporto logistico alla missione fu fornito da un'azienda californiana chiamata PAE Government Services Inc. che ottenne un contratto di 10 milioni di dollari dal Dipartimento di Stato statunitense. Il 6 agosto un gruppo composto da 32 militari statunitensi fu inviato come collegamento con le operazioni delle truppe ECOWAS.\nIl 10 agosto Taylor apparve alla TV di stato dicendo che avrebbe rassegnato le dimissioni il giorno successivo ed avrebbe ceduto il potere al vicepresidente Blah. Nel suo discorso d'addio critic\u00f2 aspramente gli Stati Uniti, dicendo che le insistenze dell'amministrazione Bush perch\u00e9 lasciasse la nazione avrebbero danneggiato la Liberia.\nL'11 agosto Taylor si dimise, Blah assunse il ruolo di presidente fino a che un governo di transizione fu stabilito il 14 ottobre. Alla cessione erano presenti il Presidente Ghanese John Kufuor, il Presidente Sud Africano Thabo Mbeki ed il Presidente del Mozambico Joaquim Chissano, tutti in rappresentanza dei consigli regionali africani. Gli Stati Uniti inviarono l'Amphibious Ready Group della Joint Task Force Liberia con 3 navi da guerra e 2.300 Marines in vista della costa. Taylor vol\u00f2 in Nigeria, dove il governo mise a disposizione delle abitazione per lui ed il suo staff a Calabar.\nEsilio.\nNel novembre 2003 il Congresso degli Stati Uniti offr\u00ec una ricompensa di due milioni di dollari per la cattura di Taylor. Il trattato di pace che garantiva un esilio pacifico a Taylor imponeva anche che egli stesse lontano dalla politica liberiana e non cercasse di influenzarla, cosa che, a detta dei suoi oppositori, egli non stava facendo. Il 4 dicembre l'Interpol emise una nota rossa riguardante Taylor, suggerendo che le nazioni avevano il dovere di arrestarlo. Il nome di Taylor fu posto nella lista dei principali ricercati dell'Interpol, dichiarando che era ricercato per crimini contro l'umanit\u00e0 e per non aver rispettato la Convenzione di Ginevra del 1949, sottolineando che era considerato un individuo pericoloso.\nLa Nigeria dichiar\u00f2 che non avrebbe risposto all'appello dell'Interpol ma si sarebbe limitata a rimandare Taylor in Liberia, nel caso in cui il Presidente della Liberia lo avesse richiesto. Il 17 marzo 2006 il nuovo Presidente della Liberia, Ellen Johnson Sirleaf, sottopose una richiesta di estradizione ufficiale al governo della Nigeria. Tale richiesta fu concessa il 25 marzo, quando la Nigeria accett\u00f2 di rilasciare Taylor perch\u00e9 potesse essere processato dalla Corte Speciale per la Sierra Leone. La Nigeria acconsent\u00ec solamente a rilasciare Taylor, ma non ad estradarlo, dato che non esistevano trattati di estradizione tra le due nazioni.\nScomparsa ed arresto.\nTre giorni dopo l'annuncio della Nigeria del suo intento di cedere Taylor alla Liberia, egli scomparve dalla villa sulla costa dove viveva in esilio. Una settimana prima della sua scomparsa le autorit\u00e0 nigeriane avevano preso l'inusuale iniziativa di consentire a membri della stampa locale di accompagnare gli operatori che stavano svolgendo il censimento nazionale all'interno del compound di Taylor a Calabar. Era previsto che il presidente nigeriano Olusegun Obasanjo dovesse incontrare il Presidente Bush meno di 48 ore dopo la scomparsa di Taylor. Si dice che Bush avrebbe rifiutato di incontrare Obasanjo se Taylor non fosse stato prima arrestato. Meno di 12 ore prima dell'incontro deciso tra i due capi di Stato venne reso noto l'arresto di Taylor e l'immediato trasferimento in Liberia.\nIl 29 marzo Taylor prov\u00f2 ad oltrepassare il confine con il Camerun attraversandolo presso la citt\u00e0 di Gamborou, nel nord-est della Nigeria. Il suo Range Rover con targa diplomatica nigeriana fu fermato dalle guardie di frontiera e l'identit\u00e0 di Taylor venne scoperta. Il personale del Dipartimento di Stato rese noto successivamente che cospicue quantit\u00e0 di denaro ed eroina vennero trovate nel veicolo. Al suo arrivo all'aeroporto internazionale Roberts, presso Harbel, Liberia, Taylor venne arrestato ed ammanettato dagli ufficiali della LNP, che trasferirono immediatamente la custodia di Taylor alla Missione delle Nazioni Unite in Liberia (UNMIL). Soldati irlandesi dell'UNMIL scortarono quindi Taylor a bordo di un elicottero che lo port\u00f2 a Freetown, Sierra Leone, dove venne consegnato alla SCSL.\nProcesso.\nLa Corte Speciale per la Sierra Leone inizialmente accus\u00f2 Taylor il 3 marzo per 17 capi d'accusa per crimini di guerra e crimini contro l'umanit\u00e0 commessi durante il conflitto in Sierra Leone. Il 16 marzo 2006, un giudice della SCSL concesse di rettificare le accuse contro Taylor, che venne quindi accusato di 11 capi d'accusa. Alla sua prima apparizione di fronte alla Corte il 3 aprile 2006, Taylor si dichiar\u00f2 del tutto non colpevole.\nI primi di giugno 2006, la decisione su dove tenere il processo Taylor, se a Freetown o a L'Aia, non era ancora stata presa dal nuovo presidente della SCSL George Gelaga King. Il predecessore di King aveva premuto perch\u00e9 il processo si tenesse all'estero, in quanto temeva che condurre il processo in loco potesse avere un effetto destabilizzante in un'area dove Taylor esercitava ancora una certa influenza. La Corte d'Appello della Corte Speciale rifiut\u00f2 una mozione avanzata dai difensori di Taylor secondo cui il loro cliente non avrebbe avuto un processo imparziale a L'Aia e richiedevano inoltre che la Corte Speciale ritirasse la richiesta di spostare il processo a L'Aia.\nIl 15 giugno 2006 il Governo Britannico approv\u00f2 la carcerazione di Taylor nel Regno Unito nel caso in cui fosse stato condannato dalla SCSL. Questo soddisfece una condizione posta dal Governo Olandese, che aveva stabilito che loro avrebbero ospitato il processo, ma non avrebbero tenuto Taylor in carcere se fosse stato condannato. Il Ministro degli Esteri Britannico Margaret Beckett stabil\u00ec che sarebbe stata necessaria una nuova legge per adempiere a questa disposizione. In attesa della sua estradizione in Olanda, Taylor fu trattenuto in un carcere delle Nazioni Unite a Freetown.\nIl 16 giugno 2006 il Consiglio di Sicurezza delle Nazioni Unite approv\u00f2 all'unanimit\u00e0 il permesso che Taylor venisse trasferito a L'Aia per il processo; il 20 giugno 2006 Taylor fu estradato e vol\u00f2 all'aeroporto di Rotterdam nei Paesi Bassi. Fu preso in custodia e trattenuto nel centro di detenzione della Corte per i Crimini internazionali nel distretto Scheveningen de L'Aia. L'Associazione per la Difesa Legale di Charles G. Taylor venne costituita nel giugno del 2006 per assisterlo legalmente nella difesa.\nQuando il processo Taylor si apr\u00ec il 4 giugno 2007, Taylor boicott\u00f2 il procedimento e non si present\u00f2. Tramite una lettera che venne letta alla corte dal suo avvocato, egli si giustific\u00f2 dicendo che in quel momento non gli poteva essere garantito un giusto ed imparziale processo.\nIl 20 agosto 2007, la difesa di Taylor, ora guidata da Courtenay Griffiths, ottenne un rinvio del processo al 7 gennaio 2008. Durante il processo il procuratore capo presunse che un testimone chiave, nonch\u00e9 collaboratore di Taylor, che testimoni\u00f2 contro di lui, scomparve dopo essere stato minacciato per aver fornito prove contro Taylor. Inoltre, Joseph \"Zigzag\" Marzah, un ex-comandante militare, testimoni\u00f2 che Charles Taylor celebr\u00f2 l'acquisizione del suo nuovo status durante la guerra civile ordinando un sacrificio umano, includendo l'uccisione degli oppositori di Taylor e degli alleati che lui sospettava fossero traditori e fece seppellire viva una donna incinta sotto la sabbia. Marzah accus\u00f2 anche Taylor di aver forzato i suoi soldati a praticare il cannibalismo, con lo scopo di terrorizzare i nemici.\nNel gennaio 2009 il procedimento ebbe fine presentando le evidenze contro Taylor, ed il caso si chiuse il 27 febbraio 2009. Il 4 maggio 2009, una mozione per un giudizio di assoluzione non venne accolta e la discussione per la difesa di Taylor inizi\u00f2 nel luglio 2009. Taylor testimoni\u00f2 a difesa di se stesso da luglio a novembre 2009. La difesa si ferm\u00f2 il 12 novembre 2010 e stabil\u00ec la fine della discussione per i primi di febbraio 2011.\nL'8 febbraio 2011, la corte del processo stabil\u00ec in una decisione 2-1 che non avrebbe accettato il sommario del processo di Taylor, dato che il sommario non era stato presentato entro il termine del 14 gennaio. In risposta, Taylor ed il suo consulente boicottarono il processo e rifiutarono un ordine della corte di iniziare la conclusione degli argomenti. Questo boicottaggio avvenne poco dopo la perdita di informazioni diplomatiche Americane riservate attraverso il sito WikiLeaks nel 2010, in cui gli Stati Uniti discutevano la possibilit\u00e0 di estradare Taylor per processarlo negli Stati Uniti nell'eventualit\u00e0 di una assoluzione alla SCSL. Il consigliere di Taylor cit\u00f2 il documento e la decisione della corte come prova di una cospirazione internazionale contro Taylor.\nIl 3 marzo, la corte d'appello della SCSL capovolse la decisione del processo stabilendo che siccome la corte del processo non aveva stabilito che Taylor potesse essere consigliato dalla corte ed indicare personalmente la sua intenzione di derogare i suoi diritti ad un sommario del processo, il dovere processuale di Taylor sarebbe stato violato impedendogli di sottoporre un sommario del processo. La corte d'appello ordin\u00f2 quindi che la corte del processo accettasse il sommario e fissasse la data per l'inizio della conclusione della discussione. A marzo 2011 la discussione termin\u00f2 e fu annunciato che la corte avrebbe raggiunto un verdetto mesi dopo.\nCharles Taylor \u00e8 stato riconosciuto colpevole dalla Corte speciale delle Nazioni Unite per la Sierra Leone, istituita all'Aja, il 26 aprile 2012.\nRicorso in appello, la difesa ha tentato di ottenere una riduzione di pena sostenendo che Taylor non fosse consapevole delle atrocit\u00e0 commesse dai ribelli in Sierra Leone. Il 26 settembre 2013 la corte dell'Aja ha per\u00f2 confermato la sentenza, affermando che \u00abl'ex presidente \u00e8 sempre stato complice, e per questo colpevole\u00bb e come \u00abTaylor non abbia mai dimostrato rimorso per le sue azioni\u00bb. Dovr\u00e0 scontare integralmente i cinquant'anni ai quali era stato condannato in un carcere di massima sicurezza nel Regno Unito.\nFamiglia.\nNel 1997 Taylor spos\u00f2 Jewel Taylor, da cui ebbe un figlio. Lei chiese il divorzio nel 2005 a causa dell'esilio in Nigeria di suo marito e la difficolt\u00e0 a visitarlo a causa di un blocco delle Nazioni Unite sui suoi spostamenti. Il divorzio fu concesso nel 2006. Attualmente lavora come senatore nella contea di Bong (Liberia).\nIl loro figlio, Phillip Taylor, rimase in Liberia seguendo l'estradizione di suo padre alla SCSL, Venne arrestato dalla polizia Liberiana il 5 marzo 2011 ed accusato di aver tentato l'omicidio in relazione all'attacco al figlio di un ufficiale dell'immigrazione che aveva assistito all'estradizione di Taylor. Al tempo del suo arresto stava tentando di varcare il confine per dirigersi in Costa d'Avorio.\nTaylor ha un altro figlio, Charles McArther Emmanuel, cittadino Statunitense, nato dalla relazione con la sua fidanzata ai tempi del college. Emmanuel venne arrestato nel 2006 dopo essere entrato negli Stati Uniti e venne accusato di 3 reati tra cui l'aver partecipato a torture quando prestava servizio nell'Unit\u00e0 anti-Terrorismo in Liberia durante la presidenza di suo padre. La legge che permise di perseguire Taylor venne messa a punto nel 1994, nello sforzo di impedire la commissione di atti di tortura da parte di cittadini Statunitensi fuori dai confini degli USA. Ad oggi, questo \u00e8 l'unico caso perseguito. Nell'ottobre 2008, Emmanuel venne dichiarato colpevole di altri 3 reati e condannato ad un totale di 97 anni di carcere."}
{"id": "245424", "revid": "438678", "url": "https://it.wikipedia.org/wiki?curid=245424", "title": "Il quaderno della spesa", "text": "Il quaderno della spesa \u00e8 un film italiano del 2003 diretto da Tonino Cervi, uscito postumo.\nTrama.\nLucca, inizio del Novecento. Augusto Pavinato, dopo aver scritto un romanzo di successo, \u00e8 in crisi creativa e trascorre le sue decadenti giornate con una corte di amici intellettuali. Invitato a pranzo dalla contessa Celi Sanguineti conosce la cuoca Antonia, una donna molto sensuale e colta. Alla morte della contessa, Antonia accetta lavoro da Augusto presso casa sua. Nonostante il carattere forte di lei, causa di diversi scontri, Augusto si innamora e decide di sposarla. Antonia annota sempre su un quaderno le ricette, il quaderno della spesa, in realt\u00e0 un romanzo che lei non vuole pubblicare per non mortificare il marito. Infatti, oltre ad essere uno strepitoso racconto, il quaderno sembra nasconda la chiave di un misterioso, irrisolto omicidio."}
{"id": "245425", "revid": "767487", "url": "https://it.wikipedia.org/wiki?curid=245425", "title": "Il ronzio delle mosche", "text": "Il ronzio delle mosche \u00e8 un film del 2003 diretto da Dario D'Ambrosi.\nTrama.\nIn un futuro non precisato, la follia \u00e8 stata sconfitta in tutto il mondo. Solo 3 pazzi sono sopravvissuti. Un team di scienziati riesce a catturarli ed iniziano un esperimento: vogliono isolare la follia per comprenderne il meccanismo."}
{"id": "245426", "revid": "438678", "url": "https://it.wikipedia.org/wiki?curid=245426", "title": "Il segreto del successo", "text": "Il segreto del successo \u00e8 un film del 2003 diretto da Massimo Martelli.\nTrama.\nCico e Bob sono due sfortunati attori comici che non riescono in alcun modo a trovare il successo. Un giorno si diffonde la notizia della loro morte in un incendio: Enzo Iacchetti, loro amico, li ricorda commosso a \"Striscia la notizia\". Da quel momento per i due \u00e8 gloria postuma. Ma Cico e Bob sono vivi e vegeti anche se nascosti dal loro manager, Antonio, che far\u00e0 di tutto per nascondere la verit\u00e0.\nMa quando la moglie di Cico chiama i giornalisti tutto verr\u00e0 a galla e per i due comici ci sar\u00e0 dapprima un interesse e poi un progressivo declino, privo di quel successo che reputavano importante ma nuovamente pieno dell'amicizia reciproca che li stimolava nel mondo della comicit\u00e0.\nCuriosit\u00e0.\nNel film appaiono interpretando se stessi personaggi come Enrico Mentana e Carlo Freccero, gli studi Mediaset di Striscia la notizia, Forum, TG5.\nUno degli attori che Antonio Zoccolini si trova a rappresentare come agente, dopo la fama ottenuta con Cico e Bob, \u00e8 Pietro Taricone al suo esordio al cinema in un cameo, anche Francesco Guccini \u00e8 presente in un cameo.\nSecondo il regista e gli attori il film rappresenta abbastanza fedelmente, anche se in maniera romanzata, il mondo dello spettacolo comico negli anni 1980-2000."}
{"id": "245428", "revid": "767487", "url": "https://it.wikipedia.org/wiki?curid=245428", "title": "Io no (film)", "text": "Io no \u00e8 un film drammatico del 2003, diretto dai registi Simona Izzo e Ricky Tognazzi e tratto dall'omonimo romanzo di Lorenzo Licalzi. Gli interpreti principali sono Gianmarco Tognazzi e In\u00e9s Sastre. Tra gli altri interpreti vi sono Myriam Catania e Francesco Venditti, tutti imparentati con i registi.\nTrama.\nFlavio e Francesco sono fratelli, diversi per molti aspetti: Flavio, il maggiore, \u00e8 prudente e introspettivo, e pi\u00f9 maturo di Francesco, che si burla continuamente del padre e conduce una vita dissoluta, tra droga e alcool. Raggiunta la maggiore et\u00e0, Flavio si sposa con Laura, una dei tanti clienti dell'albergo di suo padre, e Francesco, arrivato al matrimonio in ritardo e sotto pesante effetto di sostanze stupefacenti, non fa che mettere in imbarazzo il fratello maggiore, che lo aveva scelto come testimone delle nozze. Dopo il matrimonio, Flavio e Laura hanno due figlie, mentre Francesco mantiene il suo stile di vita sregolato.\nPassa qualche tempo e Flavio intraprende una relazione extraconiugale con Elisa, insegnante di danza delle figlie. In una cena cui viene invitata, per\u00f2, Flavio si ubriaca, al punto da rivelare alla moglie Laura la sua storia con Elisa. Segue poco dopo il divorzio e Flavio, abbandonato anche da Elisa, inizia a sprofondare nella depressione. Nel frattempo Francesco conosce Elisa, della quale si innamora e con la quale decide di trasferirsi in Sudafrica, a Citt\u00e0 del Capo, dove i due imparano l'inglese e hanno pure una figlia, che chiamano Laura, proprio come l'ex moglie di Flavio. Tuttavia, Elisa avverte presto un malore e, ritornata in Italia per accertamenti medici, scopre di avere un tumore incurabile. Sul letto di morte, Francesco ed Elisa fanno appena in tempo a sposarsi ufficialmente, senza che Laura (l'ex moglie di Flavio) e lo stesso Francesco le rivelino di fatto che \u00e8 malata. Alla morte di Elisa segue un momento di depressione da parte di Francesco, che nel frattempo si \u00e8 trasferito in casa di Laura insieme alla figlia.\nIn seguito, Francesco sente il bisogno di ritornare in Sudafrica per recuperare i ricordi della moglie. Qui incontra un camionista, al quale Francesco, durante un viaggio attraverso il deserto fino all'aeroporto, racconta dal principio alla fine tutta la propria storia. Il camionista, che sembra inizialmente non intendere la lingua, riferisce invece di aver appreso tutto il racconto, e va a consolare Francesco, che si \u00e8 chinato per la strada piangendo disperato. Giunti all'aeroporto, Francesco lascia inavvertitamente cadere una lettera ai piedi del sudafricano, che in seguito raccoglier\u00e0. Ma l'aereo di Francesco subisce un incidente. Flavio, giunto in Sudafrica per riconoscere il fratello all'obitorio, incontra il camionista che gli consegna la lettera: era indirizzata alla figlia Laura."}
{"id": "245432", "revid": "2073381", "url": "https://it.wikipedia.org/wiki?curid=245432", "title": "La meglio giovent\u00f9", "text": "La meglio giovent\u00f9 \u00e8 un film del 2003, diretto da Marco Tullio Giordana. Racconta trentasette anni di storia italiana, dall'estate del 1966 fino alla primavera del 2003, attraverso le vicende di una famiglia della piccola borghesia romana.\nIl titolo della pellicola \u00e8 ispirato alla omonima raccolta di poesie pubblicata nel 1954 da Pier Paolo Pasolini. Secondo Metacritic \u00e8 il film pi\u00f9 apprezzato dalla critica mondiale di tutto il 2005\nTrama.\n\" La meglio giovent\u00f9\" \u00e8 una saga familiare che si dipana dall'Italia del 1966 a quella del 2003. La pellicola narra la storia di una famiglia di Roma, i Carati, concentrandosi principalmente sulle figure dei due fratelli Matteo e Nicola. In essa vengono documentate pressoch\u00e9 tutte le fasi della loro vita, dal loro viaggio nel fiore della loro giovinezza, negli anni della contestazione e della controcultura, agli anni della maturit\u00e0 nel 2000. Fra i temi centrali del film vi sono l'interazione fra la sfera personale e quella politica, l'analisi storica dei periodi considerati ed il tema del bivio (si sottolinea come anche i piccoli eventi della vita possano diventare punti di svolta per scelte pi\u00f9 importanti nel futuro, nelle sue certezze ed ucronie).\nEstate 1966.\nIl film narra la storia di due fratelli romani, Matteo e Nicola Carati, rispettivamente studenti in Lettere e Medicina. Essi vivono con i genitori Angelo ed Adriana, milanese trapiantata a Roma, hanno una sorella maggiore, Giovanna, e una minore, Francesca. Durante la prima parte del film vengono presentati anche gli amici pi\u00f9 cari, Carlo e Berto, i rapporti pi\u00f9 importanti. La premessa di partenza della pellicola \u00e8 l'innamoramento di Matteo nei confronti di Giorgia, ragazza problematica di 16 anni, orfana di madre e originaria di un piccolo paese dell'appenino abruzzese, Pietracamela. La giovane vive in una clinica psichiatrica e, a causa di vicende gravi e ignote all'interno della sua famiglia, non parla quasi mai e ha paura di toccare gli altri; all'interno dell'istituto psichiatrico viene sottoposta a elettroshock. Matteo la conosce e riesce a starle vicino, lavorando come logoterapista nell'istituto in cui lei \u00e8 rinchiusa. In questo periodo stringe amicizia con lei, parlandole e condividendo le sue passioni per la letteratura e per la fotografia. Fra i due si crea un legame ed una notte Matteo, impietosito, decide di portarla via da quella violenta istituzione.\nL'occasione giusta per sottrarla a tale luogo \u00e8 la vacanza estiva con meta Capo Nord, che il fratello Nicola ed i suoi amici hanno programmato per chiudere l'anno universitario. Il giorno della partenza Matteo si presenta con la ragazza al seguito; nel gruppo di ragazzi si sollevano pareri discordanti su questa decisione. Per ovviare al \"problema\", i fratelli Matteo e Nicola decidono di separarsi momentaneamente dal gruppo e di deviare il proprio viaggio per portare la ragazza al sicuro, da suo padre: questa decisione \u00e8 legata al fatto che per andare all'estero sarebbe stato necessario passare dal Brennero e, in assenza di un passaporto della giovane, i ragazzi sarebbero stati facilmente individuati come fuggiaschi. Raggiunto Pietracamela, vengono a sapere dal parroco che il padre della ragazza si \u00e8 trasferito da qualche anno a Ravenna. Arrivati a Ravenna il giorno dopo, i due fratelli riescono a trovare il padre di Giorgia e lo informano degli scorretti trattamenti a cui \u00e8 sottoposta la figlia in istituto. L'uomo per\u00f2 non si mostra interessato ai problemi che affliggono la ragazza e, anzich\u00e9 riprenderla a vivere con s\u00e9, preferisce che venga riportata in clinica, ribadendo pi\u00f9 volte di non poterla accudire e di averla messa l\u00ec spendendo molti soldi per farla guarire, come se quasi non credesse a ci\u00f2 che gli hanno detto i due fratelli. Alterato da questo atteggiamento nettamente superficiale, Matteo reagisce violentemente contro di lui, ma infine i tre si allontanano.\nStando insieme, il rapporto fra i giovani si cementa ed anche Nicola inizia ad interessarsi a Giorgia, con la dolcezza e l'umanit\u00e0 che solo un aspirante medico ha verso un malato. I tre giovani si spostano di stazione in stazione, fin quando un giorno, per una distratta fatalit\u00e0 del destino, Giorgia viene catturata dalla polizia e riportata in istituto. I due fratelli soffrono fortemente per aver perso le sue tracce, ma in loro permane il ricordo di una estate diversa ed in un certo senso unica. Le strade dei due si dividono: Matteo torna a Roma, smette gli studi e decide di arruolarsi nell'esercito. Nicola, invece, in attesa di ricominciare l'Universit\u00e0 raggiunge infine la Norvegia, mantenendosi lavorando in una segheria. I due si scrivono per un po', mandandosi cartoline e lettere piene d'affetto; questa fase di transizione viene spezzata nel momento in cui Nicola viene a conoscenza, tramite la tv norvegese, dell'alluvione che ha colpito la citt\u00e0 di Firenze il 4 novembre. Decide di partire per la citt\u00e0 come angelo del fango e qui rincontra suo fratello, anch'egli in missione umanitaria. Il capitolo si chiude con l'incontro fra Nicola ed una studentessa universitaria di Torino, Giulia, che lo incanta suonando il pianoforte nel fangoso ed affollato piazzale degli Uffizi.\nFebbraio 1968.\nNicola, che ha deciso di specializzarsi in psichiatria, e Giulia vivono insieme a Torino. Sono innamorati e nel pieno fervore della grande contestazione, di cui sono strenui difensori. I due ancora non sono intenzionati a sposarsi. Il fratello Matteo, gi\u00e0 misuratosi con l'inclemenza dell'Arma, sta facendo carriera al suo interno.\nPrimavera 1974.\nLa lotta fra forze di polizia e manifestanti continua ad impazzare come una scia senza fine, dopo la cortina di fumo del Sessantotto. Nicola e Giulia sono presenti, a Torino, ad un corteo che poi sfocia in uno scontro di piazza e si trovano a scappare dai manganelli dello squadrone di agenti (nel quale \u00e8 presente anche Matteo essendosi nel frattempo unito ai reparti mobili della Polizia ed essendo stato chiamato a rinforzo dei corpi di vigilanza della manifestazione pur stando di servizio a Treviso). La cosa ha buon esito in quanto Giulia, suonando ad un campanello a caso, riesce a farsi aprire urlando al citofono di essere incinta e in pericolo. Sul momento, Nicola aveva preso questa affermazione come un furbo \"escamotage\" ma, una volta messisi in salvo all'interno dell'edificio, Giulia gli fa capire con uno sguardo che aspetta veramente un bambino. Inoltre gli mostra un sasso che teneva in tasca, giustificandone il possesso come strumento per difendersi da un'eventuale aggressione delle forze dell'ordine. Intanto Luigi, un compagno di reparto di Matteo che Nicola aveva conosciuto a Firenze nel post alluvione in quanto era stato anche lui un angelo del fango, viene picchiato e ridotto su una sedia a rotelle da un manifestante. Matteo allora si mette a manganellare l'assalitore con tale foga che avrebbe finito per ucciderlo se non fosse stato fermato in tempo da alcuni suoi colleghi (atto per il quale Matteo verr\u00e0 trasferito a Bologna dal giorno seguente). Poche ore dopo Nicola va a trovare Matteo in commissariato (i due non si vedevano da tempo) e lo convince ad andare insieme a casa sua e di Giulia. Arrivati nel cortile, Nicola dice a Matteo che andr\u00e0 a comprare una torta perch\u00e9 devono festeggiare e che dopo gliene spiegher\u00e0 il motivo. Dentro casa, Matteo ha uno scontro verbale con Giulia che parteggia per i contestatori e detesta le forze dell'ordine. Subito dopo Nicola comunica a Matteo della gravidanza in corso di Giulia, che il bambino nascer\u00e0 a settembre, che sar\u00e0 una femmina e che i due hanno deciso di chiamarla \"Sara\". La figlia nasce fuori dal matrimonio e in un momento in cui, lavorativamente, Nicola ha solo un contratto in scadenza con il manicomio e Giulia fa la commessa in un piccolo negozio di chincaglierie. I nonni Angelo e Adriana si recano a Torino a far visita alla loro nipotina nel periodo in cui Nicola \u00e8 impegnato con un processo ai danni di uno psichiatra del manicomio (che verr\u00e0 poi condannato a cinque anni di reclusione) accusato dai suoi stessi pazienti di aver usato su di loro metodi da tortura. Adriana riparte dopo quattro giorni mentre Angelo rimane a Torino ancora un po' poich\u00e9 vuole trovare un finanziatore per un suo progetto (quello di sostituire le macchine da scrivere con gli elaboratori elettronici) e desidera anche andare a Milano (dove temporaneamente si trova anche Carlo al ritorno da un periodo di insegnamento in Inghilterra) a trovare la figlia maggiore Giovanna (divenuta magistrato). Adriana, prima di tornare a casa, mostra a Nicola i referti da lei trafugati degli esami clinici fatti dal marito e che lui aveva tenuto nascosti a tutti. Nicola conferma quello che sua mamma sapeva gi\u00e0, ossia che non c'\u00e8 speranza di guarigione e che le cure possono solo ritardare di qualche anno il decesso.\nIntanto Matteo accetta il trasferimento dalla polizia scientifica di Bologna alla questura di Palermo per un incarico come fotografo forense.\nNicola accompagna con la sua macchina il padre a fare visita a Giovanna e la sera si ritrovano tutti a cena, Carlo compreso. Quest'ultimo svela che in serata stessa partir\u00e0 per Cambridge per frequentare un \"master\" ma che far\u00e0 ritorno in Italia con l'intenzione di provare a dare l'esame per entrare nell'ufficio studi della Banca d'Italia. Mentre Nicola l'accompagna all'aeroporto, Angelo, rimasto solo con Giovanna al tavolo del ristorante, le confessa il suo precario stato di salute con la promessa per\u00f2 che quest'ultima non dovr\u00e0 farne parola con nessuno (non volendosi fare compatire). D\u00e0 inoltre alcune indicazioni per il futuro (tra le quali un profetico \"Dovrete avere pazienza con Matteo, non so perch\u00e9 quel ragazzo non l'ho mai capito, ogni cosa lo fa soffrire\"). Giovanna, dal canto suo, chiede a suo padre che si sottoponga a tutte le visite e le cure necessarie e gli confida che il suo matrimonio \u00e8 in crisi.\nEstate 1977.\nMatteo invece vive da solo in Sicilia, fotografando scene del crimine e non coltivando alcun rapporto umano. Per caso, fra i tavoli di un caff\u00e8 vicino al porto di Palermo, incontra una fotografa amatoriale, Mirella Utano. Essa appare molto aperta e parla diffusamente di s\u00e9, del fatto che vive a Stromboli ma ancora per poco: ha fatto un corso da bibliotecaria a Palermo e se ne vuole andare dall'isola. Il dialogo fra i due si chiude con lui che le consiglia, nel caso vinca il concorso, di andare a lavorare in una bellissima biblioteca antica che frequentava quando viveva a Roma, quella di villa Celimontana. Nel congedarsi di fretta a causa di un sopraggiunto impegno di lavoro, Matteo si presenta come \"Nicola\".\nLe differenze caratteriali tra Nicola e Giulia iniziano a farsi sentire, generando i primi litigi tra di loro. Giulia, diventata aggressiva, ostile e insoddisfatta di tutto, continua a frequentare l'ambiente dei collettivi ed a seguire la sua ideologia comunista (smettendo anche di lavorare e vendendo pure il suo pianoforte) mentre Nicola, allontanatosi definitivamente dai suoi fervori giovanili, capisce invece che \u00e8 il momento della responsabilit\u00e0.\nAd ogni modo decide di continuare la sua attivit\u00e0 di psichiatra, combattendo ancora per la liberazione dei malati (il suo modello ispiratore \u00e8 Franco Basaglia). Accompagnato dai carabinieri durante un controllo organizzato dal Ministero della sanit\u00e0 sulla qualit\u00e0 di una casa di cura psichiatrica apparentemente normale, egli scopre che, nei sotterranei di quest'ultima, i malati vengono tenuti rinchiusi in condizioni disumane. Fra di essi ritrova anche Giorgia, la ragazza dell'estate del '66, la quale versa in uno stato di semicoscienza e di delirio. I malati vengono liberati e Nicola decide di seguire clinicamente la sua amica perduta da tempo.\nMatteo decide di lasciare momentaneamente la Sicilia utilizzando i giorni di ferie forzate dategli dal commissario a causa del proprio carattere troppo rigido e irascibile. Si reca prima nella nat\u00eca Roma, dove va a fare visita al suo collega Luigi, che sta facendo progressi nella riabilitazione motoria presso un centro specializzato e che si \u00e8 anche fidanzato e in procinto di sposarsi (scoprendo cos\u00ec che i suoi miglioramenti sono in parte dovuti alla propria madre che per anni \u00e8 andato a visitarlo un pomeriggio alla settimana per fargli fare degli esercizi di scrittura), ma non alla sua famiglia (si limita ad osservare di nascosto i suoi genitori, con il padre visibilmente debilitato, dai finestrini della sua macchina mentre sono intenti ad entrare in casa) e poi, informato da Nicola della sua presa in cura di Giorgia, a Torino, dove va a fare visita al reparto psichiatrico nel quale lavora il fratello. Qui avr\u00e0 un breve contatto con Giorgia durante il quale lei pronuncer\u00e0 un'unica parola (\"Matteo\"). Poco dopo Matteo e Nicola si recano a casa di quest'ultimo e qui vengono a sapere da Giulia che Angelo \u00e8 deceduto. Matteo, Nicola, Giulia e la figlia Sara si recano cos\u00ec a Roma per il funerale (dove ritrovano anche Carlo, il quale lavora da un anno all'ufficio studi della Banca d'Italia). In questo contesto nasce una simpatia tra quest'ultimo e Francesca (che si \u00e8 appena diplomata e che vuole iscriversi alla facolt\u00e0 universitaria di lettere, fare archeologia e girare il mondo). Sempre durante i giorni di permanenza a Roma post lutto, Nicola e Giulia stanno invece arrivando ad un punto di svolta: Giulia non riesce a separarsi dalle sue idee anarchiche e sovversive, arrivando a frequentare le Brigate Rosse capitoline. L'ideologia della donna \u00e8 degenerata: si \u00e8 passati dai sassi alle pistole. Ormai disinteressata al marito e alla vita famigliare, una notte prepara di nascosto le valigie per andarsene per sempre. Scoperta da Nicola, viene fermata sulla porta della casa materna, ma non riesce a dare spiegazioni. Nicola, pur sapendo di dover allevare una figlia da solo, la lascia andare e ne \u00e8 lacerato.\nPrimavera 1980.\nCarlo e Francesca convolano a nozze civili. Durante il ricevimento, l'amico Vitale Micavi comunica a Nicola e a Carlo che \u00e8 stato messo in cassa integrazione a 0 ore dalla FIAT.\nEstate 1982.\nL'Italia si appresta a vincere il suo terzo campionato mondiale di calcio e le vite dei personaggi procedono in modo piuttosto canonico. La figlia di Nicola, Sara, \u00e8 cresciuta ed esprime il lecito desiderio di rivedere la madre. La madre Giulia, di rimando, \u00e8 sempre pi\u00f9 invischiata nelle Brigate Rosse e si d\u00e0 alla macchia. Tuttavia, colta dalla nostalgia per la figlia, contatta Vitale, che nel frattempo si \u00e8 riconvertito a manovale, perch\u00e9 chieda a Nicola di permetterle di rivedere la figlia Sara proprio nel corso della finale del Mondiale. Giulia si trover\u00e0 al Museo regionale di scienze naturali di Torino, e per tale ragione Nicola far\u00e0 in modo di trovarsi l\u00ec con la figlia, che per\u00f2 la vedr\u00e0 di sfuggita, senza riconoscerla.\nAutunno 1983.\nMatteo (che \u00e8 stato trasferito a Roma e vive da solo in un appartamento in affitto) si reca alla biblioteca di cui parlava a Mirella e la incontra nuovamente, questa volta in veste di bibliotecaria (Mirella aveva deciso di seguire il consiglio di Matteo e ne era soddisfatta). I due si riconoscono e, approfittando della pausa pranzo di lei, scambiano quattro chiacchiere su una panchina ricordando il loro primo incontro a Palermo.\nQualche giorno dopo Matteo riceve la visita di sua sorella Giovanna (che a sua volta si \u00e8 trasferita da poco nella capitale e che per il momento vive a casa di sua madre visto che le dispiaceva lasciarla da sola), la quale ha scoperto per caso (leggendo la lista dei nuovi addetti al servizio scorte) che suo fratello era stato trasferito a Roma e dove era domiciliato (andando via dalla Sicilia non aveva lasciato scritto il suo nuovo indirizzo); Giovanna gli rimprovera di non aver pensato di andare a stare anche lui dalla loro madre visto che la casa materna ha molto posto libero e soprattutto di non aver avvertito nessun famigliare di essere venuto a stare a Roma. Matteo, irritato per l'atteggiamento sentenzioso e da \"vice madre\" di Giovanna (cosa che, a dire suo, le \u00e8 sempre piaciuto fare), sbotta e ribatte urlando che non sono in tribunale e che la mamma che ha gli basta. A questo punto Giovanna se ne va via bruscamente gridando \"ma che t'abbiamo fatto noi che devi farcela pagare cos\u00ec?\" e Matteo, rinsavitosi un po', cerca (vanamente) di convincerla a tornare in casa chiamandola pi\u00f9 volte sulle scale.\nQualche sera pi\u00f9 in l\u00e0 (l'ultimo giorno del mese di novembre), dopo che Matteo ha riportato indietro a Mirella il libro preso in prestito la volta precedente (\"Racconti dell'Ohio\" di Sherwood Anderson), i due escono insieme e, mentre passeggiano per il centro di Roma, Matteo racconta a Mirella un'altra bugia (quella di fare l'ingegnere e di essere spesso all'estero per lavoro). Dopo aver comprato le caldarroste, vanno a giocare a bowling, dopodich\u00e9 fanno sesso in macchina. Ma la vita per Matteo non \u00e8 facile: \u00e8 angosciato dai suoi obiettivi di lavoro (fra i quali c'\u00e8 quello di stanare terroristi, fra cui Giulia, e questo lo tormenta), percepisce la solitudine ed il rischio di chi si trova in una posizione come la sua. Combattuto, decide di uscire dalla vita di Mirella.\nDicembre 1983 - Gennaio 1984.\n\u00c8 la sera del 31 dicembre. La famiglia Carati si \u00e8 ritrovata al gran completo: ci sono Nicola (oramai trentasettenne), la mamma, le sorelle, l'amico Carlo (sposato da tre anni con la sorella minore, Francesca), i figli. Si respira aria di gioia in attesa della mezzanotte, ma Matteo non c'\u00e8. Egli si trova infatti al Commissariato, sta facendo gli straordinari su un caso di spaccio di cocaina. Uscito dalla stanza dell'interrogatorio, nervoso e snervato, incontra Mirella: la ragazza \u00e8 l\u00ec per chiedergli perch\u00e9 sia sparito da giorni e per sapere perch\u00e9 le abbia sempre mentito sul suo nome (per anni ormai Mirella ha creduto che si chiamasse Nicola) e sulla sua professione (fino a quel giorno, prima che si informasse, pensava fosse un ingegnere). Lui le risponde violentemente, la scaccia via e lei, forse, non riesce a dirgli che aspetta un bambino da lui.\nMatteo decide di uscire dal Commissariato, visitare finalmente sua madre e festeggiare con la sua famiglia. Dopo poco per\u00f2 se ne va via, prima della mezzanotte, quasi senza salutare. L'unico che saluta, sulla soglia della stessa porta davanti alla quale Nicola non era riuscito a fermare Giulia sei anni prima e con uno sguardo commosso che sa di presentimento, \u00e8 suo fratello. Sar\u00e0 il loro ultimo incontro. Tornato a casa, telefona a Mirella, ma risponde la segreteria telefonica, sulla quale Matteo non lascia un messaggio. Quando Mirella decide finalmente di alzare la cornetta, Matteo ha gi\u00e0 messo gi\u00f9. A quel punto Matteo si mette pigramente ad innaffiare le piante del suo balconcino e poi, mentre in TV fanno il conto alla rovescia per il nuovo anno, cos\u00ec come sta facendo tutta la sua famiglia, improvvisamente si lancia dal balcone, uccidendosi.\nNei giorni seguenti la famiglia \u00e8 devastata dalla tragedia. La madre, Adriana, non si sente pi\u00f9 in grado di fare il suo lavoro di insegnante, preferendo una vita in solitudine a Roma. Nicola, con la sensazione che avrebbe potuto salvare Matteo e non volendo fare lo stesso errore nuovamente, organizza con la sorella Giovanna (che qualche settimana dopo si trasferir\u00e0 a lavorare al Tribunale di Palermo) la cattura di Giulia, per impedirle di uccidere qualcuno o di rimanere uccisa lei stessa. Giulia viene catturata e condannata (durante il primo periodo di prigionia, Nicola le far\u00e0 visita per chiederle di sposarlo ma senza successo).\nPrimavera 1992 - 1995.\nSara, ora poco pi\u00f9 che diciottenne, sta ancora male per le scelte sbagliate fatte dalla madre. Decide quindi di trasferirsi dall'anno seguente a Roma, dalla zia Francesca e dallo zio Carlo, per studiare restauro. Qui si fidanzer\u00e0 in seguito con un ragazzo di nome Mimmo.\nAll'uscita dalla Casa circondariale di Milano dove si era recato per eseguire una perizia psichiatrica su un detenuto di \"mani pulite\", Nicola vede un manifesto di una mostra di fotografia in citt\u00e0, nel quale riconosce gli occhi di suo fratello. La fotografia \u00e8 stata scattata da Mirella. A seguito di questo evento, viene incoraggiato da Giorgia (il cui stato di malattia \u00e8 migliorato ancora, tanto da poter finalmente uscire dalla casa di cura e vivere la sua vita) ad incontrare Mirella, di cui Nicola non sa nulla. Vincendo le resistenze di Nicola, Giorgia lo convince a informarsi direttamente, alla galleria d'arte, sull'autrice della foto di suo fratello.\nScopre cos\u00ec che Mirella dal giorno dopo il suicidio di Matteo \u00e8 tornata a vivere a Stromboli ed \u00e8 in quei giorni impegnata in Sicilia in un servizio fotografico sulla strage di Capaci, in cui ha perso la vita il magistrato antimafia Giovanni Falcone. Incontrata Mirella in una chiesa, Nicola scopre di avere un nipote, Andrea, di cui Matteo era padre biologico. Nicola ne parla con la madre Adriana e decide di visitare con lei il ragazzino, che ora ha sette anni e mezzo e sta sull'isola. La madre di Nicola, ispirata da un nuovo significato della sua vita, decide di restare con Mirella e suo nipote. Morir\u00e0 l\u00ec, tre anni pi\u00f9 tardi.\nNicola, dopo aver saputo della dipartita della madre, si reca in Sicilia per visitare Mirella e stare vicino a questa parte della sua famiglia.\nPrimavera 2000.\nGiulia, dopo l'uscita dalla prigione, lavora ora come archivista alla Biblioteca Nazionale Centrale di Firenze. Seriamente pentita nei confronti della figlia Sara, le invia una foto che ha ritrovato: in essa vi sono lei e suo padre nel 1966, quando erano giovani ed innamorati nella Firenze dell'alluvione. Sara, ora felice e rafforzata dalla vita (e in procinto di sposarsi con Mimmo), viene incoraggiata da Nicola durante una visita alla nuova casa di Carlo e Francesca (un casolare in Val d'Orcia, Toscana, fatto ristrutturare a partire dal 1995 da Vitale) ad affrontare la madre e a cercare di sistemare le cose. Giulia e Sara si incontrano poche ore dopo e ritrovano finalmente un legame. Trascinata dall'evento, durante una visita alla basilica di Santo Spirito, Sara confida alla madre un segreto che nessuno ancora sa: \u00e8 incinta di Mimmo ed il suo unico desiderio \u00e8 che la mamma suoni per lei. Giulia suona l'organo della chiesa per la figlia e, il giorno seguente, le promette anche che andr\u00e0 a trovarla alla nascita del bambino.\nNicola, nell'ubriachezza del fine serata di quel giorno di visita, finalmente riesce a farsi aprire gli occhi da Carlo sulla morte di suo fratello Matteo, che oggettivamente \u00e8 l'unico ostacolo fra lui e Mirella per essere felici insieme. Nicola e Mirella, il giorno dopo, camminando in silenzio nella tenuta del casolare, riescono finalmente a superare il dolore e a lasciare che la figura di Matteo si allontani per sempre dalle loro menti. I due si baciano e si confessano il reciproco amore.\nEstate 2002.\nIl film si conclude con il figlio di Matteo, Andrea, che, insieme alla fidanzata Ermione, visita la Norvegia, in particolare Capo Nord, luogo in cui il padre e Nicola sarebbero dovuti andare insieme in quell'estate del 1966, viaggio che non hanno mai completato.\nDistribuzione.\nIl film era stato prodotto originariamente per essere trasmesso dalla Rai in 4 puntate. La Rai ne sospese la messa in onda sui teleschermi posticipandola a dopo la presentazione al 56\u00ba Festival di Cannes, dove il film vinse il premio come miglior film della sezione Un Certain Regard.\nIl film usc\u00ec quindi nelle sale italiane il 22 giugno 2003, diviso in due atti di tre ore ciascuno. Successivamente fu trasmesso su Rai 1 in quattro puntate da 90 minuti nei giorni 7, 8, 14 e 15 dicembre 2003, con notevoli dati di ascolto (in particolare la prima serata fu vista da 7.029.000 telespettatori - share 28.77% - la seconda da 6.533.000 - share 23.86% - mentre il 14 dicembre 6.029.000 - share 23.12%). Nella primavera del 2006 \u00e8 stato replicato in prima serata su Rai 3 e in seguito, ad orari alterni, su canali satellitari e del digitale terrestre, per poi ritornare in prima serata su Rai 1 in due puntate da tre ore circa ognuna il 20 e 27 agosto 2013. \u00c8 uscito anche negli USA (col titolo di \"The Best of Youth\" e distribuito da Miramax) il 2 marzo del 2005, ricevendo un'ottima accoglienza da parte dei critici, tanto da guadagnare la prima posizione nella classifica stilata da Metacritic per l'anno 2005.\nCritica.\nIl film \u00e8 stato un eccellente successo di critica e ha ricevuto valutazioni molto elevate anche da testate online internazionali: l'aggregatore di recensioni online Rotten Tomatoes ha registrato infatti un punteggio di 94% per la critica (su una base di 63 recensioni specialistiche) e 98% per il pubblico (su una base di 7726 voti). IMDb ha registrato una valutazione media di 8.5/10 per il film di Giordana. Infine il sito Metacritic ha registrato una valutazione di 8.9/10 per la critica (basato su 28 recensioni specialistiche) e di 8.8/10 per il pubblico (basato su 145 recensioni)."}
{"id": "245433", "revid": "438678", "url": "https://it.wikipedia.org/wiki?curid=245433", "title": "La mia squadra del cuore", "text": "La mia squadra del cuore \u00e8 un film del 2003, diretto dai registi Domenico Costanzo e Giuseppe Ferlito.\nTrama.\nDonato \u00e8 un ragazzino di dodici anni che stravede per la sua squadra del cuore: la . Il suo amore per la squadra \u00e8 talmente tanto grande che Donato, nell'estate 2002, arriva a fare di tutto per cercare di salvarla dall'imminente disastro che avrebbe potuto travolgerla. Tra sogno e utopia, tra un susseguirsi di colpi di scena ora comiche, ora ironiche, ora drammatiche si dipana la vicenda di un grande amore: il giglio viola."}
{"id": "245437", "revid": "767487", "url": "https://it.wikipedia.org/wiki?curid=245437", "title": "L'avvocato De Gregorio", "text": "L'avvocato De Gregorio \u00e8 un film del 2003, diretto dal regista Pasquale Squitieri.\nTrama.\nL'avvocato Antonio De Gregorio \u00e8 un relitto del passato, costretto ad abbandonare il tribunale a seguito di un tentativo di truffa operato per affrontare le cure costose del figlio malato, allorquando aveva truffato un cliente ed era stato condannato ed emarginato. De Gregorio vive in uno scalcinato palazzo di Spaccanapoli, odiando tutto quel che gli sta intorno.\nL'incontro con Nunziatina, che si prostituisce a seguito della morte del marito, e la scoperta che quest'ultimo era rimasto vittima di un incidente sul lavoro mascherato da sciagura stradale, lo convinceranno a tornare alla professione, e grazie al magistrato Foloni, disposto a dargli credito nella sua battaglia legale, De Gregorio potr\u00e0 riacquistare la sua dignit\u00e0 umana e professionale."}
{"id": "245438", "revid": "438678", "url": "https://it.wikipedia.org/wiki?curid=245438", "title": "Le intermittenze del cuore", "text": "Le intermittenze del cuore \u00e8 un film del 2003, diretto dal regista Fabio Carpi."}
{"id": "245439", "revid": "122767630", "url": "https://it.wikipedia.org/wiki?curid=245439", "title": "Jilin (Cina)", "text": "Jilin (\u5409\u6797\u5e02 in cinese) \u00e8 un'importante citt\u00e0-prefettura della Manciuria meridionale (Cina) sulle rive del fiume Songhua. \u00c8 la seconda citt\u00e0 pi\u00f9 grande ed ex capitale della provincia di Jilin nel nord-est della Cina. In base al censimento del 2010, 4.413.517 persone risiedevano nella sua area amministrativa di 27.166,37 chilometri quadrati e 1.975.121 nella sua area metropolitana costituita da quattro distretti urbani. \u00c8 l'unica grande citt\u00e0 a livello nazionale che condivide il suo nome con la sua provincia.\nStoria.\nJilin City \u00e8 una delle citt\u00e0 pi\u00f9 antiche della Cina nord-orientale. Gli antenati del popolo Manci\u00f9 vivevano l\u00ec prima della dinastia Qin. Durante il regno dell'Imperatore Yongle durante la dinastia Ming, furono fatti sforzi per espandere il controllo Ming in tutta la Manciuria. Potenti flotte fluviali furono costruite e salpate pi\u00f9 volte dalla citt\u00e0 di Jilin, facendo s\u00ec che i capi principali delle trib\u00f9 locali giurassero fedelt\u00e0 ai sovrani Ming. Poco dopo l'istituzione della dinastia Qing guidata dai Manci\u00f9, il territorio dell'attuale Primorsky Kray fu posto sotto l'amministrazione di Jilin.\nMentre l'Impero russo avanzava verso est fino alla costa del Pacifico, il governo Qing ordin\u00f2 di fondare qui una fabbrica di costruzioni navali nel 1661. Jilin fu ufficialmente fondata come citt\u00e0 forte nel 1673 quando Anzhuhu (\u5b89 \u73e0 \u745a), il vice tenente generale (\u526f\u90fd\u7edf), gli fu ordinato di costruire un castello a Jilin. Nel 1676, il governatore militare di Ninguta fu trasferito nella citt\u00e0 di Jilin a causa della sua posizione pi\u00f9 conveniente e della crescente importanza militare, mentre l'ex vice tenente generale fu trasferito nella direzione opposta a Ninguta. Da allora Jilin City si \u00e8 sviluppata rapidamente. Il soprannome di Jilin City \u00e8 River City (\u6c5f\u57ce), che deriva da una frase \"\u8fde \u6a2f \u63a5 \u8230 \u5c6f \u6c5f\u57ce\" di una poesia scritta dall'imperatore Kangxi durante la sua visita a Jilin City nel 1682.\nJilin ha mantenuto la sua importanza nel 18 \u00b0 e 19 \u00b0 secolo come una delle poche citt\u00e0 esistenti oltre la Willow Palisade, insieme a Tsitsihar, Ninguta e Mukden. Dopo che Manchukuo stabil\u00ec la propria capitale a Hsinking (l'attuale Changchun), l'importanza di Jilin City diminu\u00ec. Nel 1940 la popolazione di Jilin era di 173.624, mentre la popolazione di Hsinking raggiunse contemporaneamente 544.202. Le forze sovietiche conquistarono Jilin durante l'operazione Storm di agosto. Jilin divenne la capitale della provincia di Jilin dopo l'istituzione della Repubblica popolare cinese nel 1949, fino a quando Changchun prese questa posizione nel 1956."}
{"id": "245440", "revid": "767487", "url": "https://it.wikipedia.org/wiki?curid=245440", "title": "Lo Bat 17", "text": "Lo Bat 17 (\"\u05dc\u05d0 \u05d1\u05ea 17\") \u00e8 un film del 2003, diretto dal regista Yitzhak Yeshurun. \u00c8 il sequel di un film del 1982 dal titolo inglese \"Noa at 17\" (\"\u05e0\u05d5\u05e2\u05d4 \u05d1\u05ea \"17) del medesimo regista."}
{"id": "245442", "revid": "767487", "url": "https://it.wikipedia.org/wiki?curid=245442", "title": "L'ultima sequenza", "text": "L'ultima sequenza \u00e8 un documentario del 2003, diretto dal regista Mario Sesti."}
{"id": "245445", "revid": "767487", "url": "https://it.wikipedia.org/wiki?curid=245445", "title": "Liberi (film)", "text": "Liberi \u00e8 un film del 2003 diretto da Gianluca Maria Tavarelli.\nTrama.\nCenzo \u00e8 di Bussi sul Tirino, vicino a Pescara, in Abruzzo, un paesino arroccato sulle pendici orientali del Gran Sasso d'Italia, era un operaio, trent'anni in fabbrica, primo livello, poi hanno chiuso il suo reparto e l'hanno licenziato.\nImpegnato nei lavori socialmente utili, assiste al suicidio di un suo collega, cade in depressione e si chiude in casa. Vince ha vent'anni, \u00e8 il figlio di Cenzo, lui invece vuole andare via. Genny di Trasacco (nella Marsica), fa la cameriera a Pescara, anche lei ha vent'anni e vorrebbe vedere il mondo. Solo che non pu\u00f2 andare da nessuna parte. Come sale su un treno, o anche solo su un autobus, si sente morire, si sente morire anche se va ad una festa o ad un concerto: soffre di attacchi di panico.\nProduzione.\nIl film \u00e8 stato girato completamente in Abruzzo, a Bussi sul Tirino e nelle citt\u00e0 costiere di Pescara, Montesilvano e Francavilla al mare: in particolare, \u00e8 possibile notare il porto turistico, il molo, la stazione, il centro urbano, la riviera e molti ristoranti noti.\nMusica.\nDa segnalare l'uso, come canzone simbolo del film, della celebre I Will Survive (lanciata da Gloria Gaynor nel 1978), qui nella versione cover dei Cake, citata e riprodotta nella parte iniziale e in quella finale della storia dal protagonista Vince durante i suoi viaggi in auto."}
{"id": "245446", "revid": "767487", "url": "https://it.wikipedia.org/wiki?curid=245446", "title": "Maledetta mia", "text": "Maledetta mia \u00e8 un film del 2003, diretto dal regista Wilma Labate.\nUn film documentario di interviste a giovani anarchici, artisti, hacker, poeti, rapper e militanti politici."}
{"id": "245447", "revid": "767487", "url": "https://it.wikipedia.org/wiki?curid=245447", "title": "Mio cognato", "text": "Mio cognato \u00e8 un film del 2003 diretto da Alessandro Piva.\n\u00c8 una sorta di \"buddy movie\" ambientato per\u00f2 nelle periferie di Bari, che mette in luce alcuni degli aspetti pi\u00f9 bizzarri della malavita barese.\nTrama.\nBari, gli anni 2000. Toni e Vito, uomini molto diversi tra loro, sono cognati e vanno poco d'accordo.\nToni \u00e8 un quarantenne navigato e facilone che attorno alle sue attivit\u00e0 di piccolo imprenditore conduce un\u2019esistenza sempre in corsa e senza orari, mentre Vito, che ha sposato la sorella di Toni, ha qualche anno di meno, un impiego qualsiasi e una vita ordinaria.\nIntervenuto con la moglie Anna alla cerimonia di battesimo del figlio di Toni, Vito subisce il furto della sua automobile nuova, per la quale non ha ancora finito di versare le rate.\nCompromesso il buon esito della festa, Toni si offre, indotto dalla sorella e visibilmente a malincuore, di andare a cercare l\u2019automobile del cognato.\nD\u2019altro canto, pur di ritrovare la vettura Vito \u00e8 disposto a mettere da parte il proprio orgoglio. Inizia cos\u00ec per i due, a bordo dell\u2019auto di grossa cilindrata di Toni, un viaggio attraverso i pi\u00f9 vari ambienti metropolitani, in una notte apparentemente senza fine. Vito scopre cos\u00ec un'altra citt\u00e0, governata da codici a lui sconosciuti e dei quali Toni pare avere invece assoluta padronanza. Nell\u2019attraversare la notte gomito a gomito i due cognati imparano a diffidare di meno l\u2019uno dell\u2019altro, e all\u2019alba del nuovo giorno paiono ormai camminare con lo stesso passo. Ma, nell\u2019indifferenza della citt\u00e0 che lentamente si risveglia, un\u2019amara sorpresa ancora li attende.\nProduzione.\nFilm quasi interamente girato a Bari (in particolare nella citt\u00e0 vecchia). Alcune scene anche a Locorotondo.\nIn una scena si nota un chiaro riferimento al film Lacapagira.\nColonna sonora.\nLa colonna sonora di \"Mio Cognato\" segna la seconda collaborazione del regista Alessandro Piva con il compositore barese Ivan Iusco. Tutte le musiche originali presenti nel film sono state scritte e prodotte da Ivan Iusco, in collaborazione per le sole parti di chitarra con il chitarrista barese Nicola Cipriani.\nIl brano dei titoli di coda \"Ora che ti conosco\" di Ivan Iusco, con testo scritto da Andrea Piva, \u00e8 cantato da Luigi Lo Cascio.\nElenco dei brani.\nLa colonna sonora \u00e8 stata pubblicata nel 2003 su CD dall'etichetta discografica Minus Habens Records / Emi Music Publishing. L\u2019album contiene un easter egg del gruppo musicale Pooglia Tribe. Inserendo il CD in un computer \u00e8 infatti possibile vedere il videoclip del brano \"Voglio correre\", caratterizzato dal montaggio di scene inedite del film."}
{"id": "245449", "revid": "767487", "url": "https://it.wikipedia.org/wiki?curid=245449", "title": "Mundo civilizado", "text": "Mundo civilizado \u00e8 un film del 2003 diretto dal regista Luca Guadagnino. Racconta di quattro ragazzi che passano una settimana a Catania."}
{"id": "245450", "revid": "767487", "url": "https://it.wikipedia.org/wiki?curid=245450", "title": "Non sono io", "text": "Non sono io \u00e8 un film italiano del 2003 diretto da Gabriele Iacovone."}
{"id": "245454", "revid": "767487", "url": "https://it.wikipedia.org/wiki?curid=245454", "title": "Oui non", "text": "Oui non \u00e8 un film documentario del 2002 diretto da Jon Jost."}
{"id": "245455", "revid": "767487", "url": "https://it.wikipedia.org/wiki?curid=245455", "title": "Paesaggio a sud", "text": "Paesaggio a sud \u00e8 cortometraggio del 2003 diretto da Vincenzo Marra."}
{"id": "245457", "revid": "767487", "url": "https://it.wikipedia.org/wiki?curid=245457", "title": "Perdutoamor", "text": "Perdutoamor \u00e8 un film del 2003 diretto da Franco Battiato. \u00c8 il primo film diretto da Battiato.\nTrama.\nLa storia si svolge in tre \"tempi narrativi\" che ruotano intorno al protagonista, Ettore Corvaja seguendone prima la formazione dall'adolescenza in una Sicilia e una famiglia sospese tra la realt\u00e0 e l'immaginario (che avviene lungo l'arco del 1955, dalla fine del V Festival della canzone italiana fino all'autunno dello stesso anno), a cura di un colto aristocratico del paese che gli fece da guida. Nella seconda parte il protagonista cresciuto si trova studente nel pieno boom economico degli anni sessanta. Nell'ultima parte si \u00e8 trasferito a Milano, citt\u00e0 frenetica e piena di fermenti. Qui Ettore, aspirante scrittore, entra con sospetto nel mondo della musica. Ma conosce anche un mondo \"altro\" grazie ad un gruppo esoterico che frequenta, apprezzando la scoperta del s\u00e9.\nProduzione.\nIl film prende il titolo dalla canzone degli anni sessanta \"Perduto amore\" del cantautore italo-belga Salvatore Adamo, reincisa poi anche da Battiato nel suo album del 2002 \"Fleurs 3\".\nTra le partecipazioni, il film vede il cantautore Francesco De Gregori impegnato come attore in una scena nel ruolo di un critico musicale.\nDistribuzione.\nIl film \u00e8 stato distribuito nelle sale italiane il 16 maggio 2003.\nAccoglienza.\n\"Perdutoamor\" ha ricevuto un ottimo consenso di critica: ha ottenuto ben 6 candidature ai Nastri d'argento 2004 e alcuni premi minori. Il regista Franco Battiato si \u00e8 aggiudicato il Nastro d'argento al miglior regista esordiente.\nColonna sonora.\nOltre alla regia e alla sceneggiatura del film, Franco Battiato ne ha curato anche la colonna sonora \u00aboriginale e affascinante\u00bb, creando attraverso un \u00abraffinatissimo gioco di selezione e combinazione [...] un suggestivo arazzo melodico reso particolare dagli inconsueti abbinamenti\u00bb tra brani degli anni sessanta-settanta e pezzi del repertorio classico.\nCos\u00ec \u00e8 riportata nei titoli di coda del film:"}
{"id": "245458", "revid": "1654832", "url": "https://it.wikipedia.org/wiki?curid=245458", "title": "Piovono mucche", "text": "Piovono mucche \u00e8 un film del 2002 diretto da Luca Vendruscolo.\nIl film nasce dall'esperienza del regista come obiettore di coscienza proprio presso una comunit\u00e0 di disabili. Il film di Luca Vendruscolo si basa su una sceneggiatura che ha vinto il premio Solinas nel 1996\nTrama.\nAll'interno della comunit\u00e0 per disabili \"Ismaele\" di Roma giunge Matteo, in quanto obiettore di coscienza e, quindi, destinato al servizio civile.\nQui convive una variegata comunit\u00e0 di disabili, persone destinate ad un condizionamento nella loro vita quotidiana, ma comunque persone con sentimenti, aspirazioni e spesso di ricordi di un loro passato di \"abili\".\nMatteo qui incontra altri coetanei, e per lui inizia un'esperienza costruttiva fatta di situazioni di emergenza, di necessit\u00e0, di turni, di confronti con una difficile realt\u00e0. Egli impara a convivere con queste persone ed arriva anche a comprendere alcuni atteggiamenti difficili da cogliere dall'esterno.\nSpesso il tutto esula dalla drammaticit\u00e0 della situazione, svolgendosi con ironia.\nMatteo, per\u00f2, deve affrontare anche le sconfitte, la morte di un disabile ed un altro che si salva per un pelo da un'overdose.\nDistribuzione.\nPresentato in concorso il 12 novembre 2002 al Torino Film Festival, in sala \u00e8 uscito il 28 marzo 2003.\nPremi.\n1996 \u2013 Premio Solinas alla sceneggiatura"}
{"id": "245459", "revid": "767487", "url": "https://it.wikipedia.org/wiki?curid=245459", "title": "Poco pi\u00f9 di un anno fa - Diario di un pornodivo", "text": "Poco pi\u00f9 di un anno fa - Diario di un pornodivo \u00e8 un film del 2003, diretto dal regista Marco Filiberti.\nHa ricevuto due candidature al Nastro d'argento, per i migliori costumi (Eva Coen) e per la migliore attrice non protagonista (Erika Blanc)\nTrama.\nNel 2014 una troupe televisiva \u00e8 incaricata di girare un documentario sulla vita di Riky Kandisky (nome d'arte di Riccardo Soldani), celebre pornostar gay degli anni '90, morto ormai da tempo.\nLa produzione rintraccia Federico, fratello maggiore di Riccardo, ed ottiene il suo assenso per concedere interviste ed altro materiale.\nNel 1999,subito dopo la morte del padre, Federico e Riccardo (ritornato per l'occasione in famiglia dopo 11 anni di assenza) si trasferiscono a Roma e per un certo periodo abitano insieme in un prestigioso loft.\nConvinto che si tratti di una breve convivenza, Riccardo nasconde al fratello la sua reale professione. Tuttavia, ben presto la sua opulenza ed il suo misterioso benessere economico, in netto contrasto con la sua vita apparentemente da sfaccendato, insospettiscono Federico.\nFinch\u00e9 una sera, al culmine di un acceso diverbio, Riccardo mostra al congiunto una rivista che svela la sua reale attivit\u00e0."}
{"id": "245461", "revid": "767487", "url": "https://it.wikipedia.org/wiki?curid=245461", "title": "Racconto di guerra", "text": "Racconto di guerra \u00e8 un cortometraggio del 2003, diretto dal regista Mario Amura. La sceneggiatura, ispirata ai fumetti di Danijel \u017de\u017eelj, \u00e8 stata scritta dallo stesso Amura con lo scrittore Riccardo Brun. Il cortometraggio \u00e8 stato presentato al Festival internazionale del cinema di Berlino del 2003 e al Festival international du court m\u00e9trage de Clermont-Ferrand e ha vinto il David di Donatello 2003\nTrama.\nIn una Sarajevo sconvolta dalla guerra, un gruppo di paramilitari utilizza i bambini che non hanno pi\u00f9 casa n\u00e9 famiglia per saccheggiare gli edifici appena bombardati. In cambio li lasciano abitare la vecchia fabbrica. In cambio non li uccidono. \nI bambini riproducono, nelle loro spedizioni, dinamiche agonistiche. Per loro \u00e8 una specie di gioco, di sfida. Sono mossi dal potere degli adulti ma trovano gratificazione nella sfida e nell'assolvimento del compito. Vanja \u00e8 uno di questi ragazzini. Lui non riesce a entrare nella logica di questa vita gestita da altri, non riesce a non pensare che c'\u00e8 un'altra vita, altre possibilit\u00e0. Non si ribella, non fugge, perch\u00e9 non saprebbe dove andare. Segue il gruppo, ma come una nota stonata, come un monito, come un'anomalia. I ragazzi al ritorno da ogni spedizione consegnano ognuno quello che ha rubato. Vanja ha sempre meno roba degli altri. Per questo non \u00e8 accettato dai compagni ed \u00e8 maltrattato dai paramilitari.\nLe altre possibilit\u00e0 sono rappresentate, per Vanja, da una ragazzina. Si chiama Lara, \u00e8 sola come lui, come lui non partecipa al senso di questa realt\u00e0 spogliata d'amore. Come lui cerca un'altra possibilit\u00e0, un'altra vita. Sono uno il rifugio dell'altra. \nLei rischier\u00e0 la vita per lui, per regalargli una medaglia."}
{"id": "245462", "revid": "767487", "url": "https://it.wikipedia.org/wiki?curid=245462", "title": "Ricordati di me", "text": "Ricordati di me \u00e8 un film del 2003 diretto da Gabriele Muccino con Fabrizio Bentivoglio, Laura Morante, Silvio Muccino, Monica Bellucci e Nicoletta Romanoff alla sua prima apparizione cinematografica.\nIl film \u00e8 uscito nelle sale cinematografiche italiane il 14 febbraio 2003.\nTrama.\nRoma. La famiglia Ristuccia \u00e8 apparentemente normale e unita, ma ogni suo componente nasconde una profonda insoddisfazione: Carlo, il capofamiglia, che da giovane voleva diventare uno scrittore, lavora con scarso successo per una societ\u00e0 di assicurazioni, fantasticando sulla possibilit\u00e0 di completare il romanzo iniziato in giovent\u00f9; Giulia, sua moglie, \u00e8 una professoressa di lettere che aspira a diventare attrice, ma quando si lancia nella preparazione di uno spettacolo teatrale, perch\u00e9 infatuata dal regista (che in realt\u00e0 \u00e8 omosessuale), finisce prigioniera dei suoi complessi e delle sue paure; Paolo, il primogenito, \u00e8 un ragazzo insicuro che non riesce a dichiararsi alla ragazza che gli piace perch\u00e9 si sente invisibile e teme di essere un fallito; Valentina, la figlia quasi maggiorenne, vive nell'ossessione di diventare una showgirl della TV e pur di riuscirci \u00e8 disposta a scendere a compromessi, costruendosi un'immagine di ragazza senza scrupoli che in realt\u00e0 maschera le inevitabili fragilit\u00e0 di un'adolescente. Tutti si sentono soli e, non sapendo stabilire relazioni autentiche con gli altri componenti della famiglia, cercano a loro modo di uscire dall'incubo di una vita che sembra avviarli sulla via dell'oblio.\nL'ingranaggio si rompe quando Carlo incontra la sua vecchia fiamma, Alessia, e comincia con lei una relazione extraconiugale, senza far nulla per nasconderla ai suoi familiari: da quel momento, Giulia cade nella disperazione pi\u00f9 totale e tutto l'assetto familiare va in pezzi, rivelando la sua enorme fragilit\u00e0. Nel frattempo, Alessia decide di lasciare marito e figli e fissa per telefono un appuntamento con Carlo per fuggire con lui. Quando Carlo esce di casa inseguito dalla moglie, viene investito da un'auto.\nL'incidente rimescola le carte. Alessia, che non sa nulla dell'incidente, si convince che Carlo non abbia avuto il coraggio di lasciare la famiglia ed esce di scena. Giulia si dedica a tempo pieno al recupero del marito e continua a preparare lo spettacolo teatrale con rinnovato entusiasmo, ottenendo anche un lusinghiero successo. I figli, quando capiscono che il padre si salver\u00e0, ritornano a coltivare i loro progetti: Paolo organizza la sua festa di compleanno e anche se si riveler\u00e0 l'ennesimo fiasco, gli fa trovare l'orgoglio per chiudere con la ragazza che insegue inutilmente e si fidanza con un'altra ragazza che conosce durante una vacanza in Grecia. Valentina riesce a diventare un'Alina di \"Al\u00ec Bab\u00e0\", famoso quiz preserale, concedendosi al presentatore del programma e accettando di avere con lui una relazione puramente sessuale.\nQualche mese dopo, il giorno di Natale, Carlo incontra al supermercato Alessia insieme ai suoi figli. Qualche ora dopo, a casa, la richiama, e il film si conclude con una foto di famiglia, con un finto sorriso di Carlo, che fa intuire allo spettatore che quel nuovo equilibrio \u00e8 destinato a rompersi di nuovo.\nColonna sonora.\nLa colonna sonora del film \u00e8 stata pubblicata in due CD, il primo dei quali contiene una compilation delle canzoni utilizzate nel film, mentre il secondo contiene le musiche originali composte da Paolo Buonvino. La cover di \"Almeno tu nell'universo\" interpretata da Elisa \u00e8 stata pubblicata come singolo."}
{"id": "245463", "revid": "767487", "url": "https://it.wikipedia.org/wiki?curid=245463", "title": "Pater familias (film)", "text": "Pater familias \u00e8 un film del 2003 diretto dal regista Francesco Patierno, tratto dal romanzo omonimo di Massimo Cacciapuoti.\nTrama.\nIl trentenne Matteo torna dopo molti anni a Casoria, sua citt\u00e0 di origine nel napoletano, per il funerale del padre e per riscattare il suo passato e i drammi dei suoi amici. Tra questi Antimo, ucciso dai carabinieri nel corso di una rapina; Anna, la sua ex fidanzata violentata dal fratello; Gegg\u00e9, suicidatosi dopo che il padre gli aveva sottratto i risparmi; Rosa, vittima del marito violento."}
{"id": "245465", "revid": "767487", "url": "https://it.wikipedia.org/wiki?curid=245465", "title": "Scacco pazzo", "text": "Scacco pazzo \u00e8 un film del 2003 diretto dal regista Alessandro Haber.\nIl film \u00e8 tratto da un copione teatrale di Vittorio Franceschi.\nTrama.\nValerio, solitario e attempato signore che gestisce una cartoleria, trascina la sua vita con la sola compagnia del fratello Antonio, rimasto mentalmente menomato dopo aver assistito alla morte della fidanzata e del padre in un incidente automobilistico proprio il giorno del suo matrimonio. Alla guida della macchina c'era Valerio, che vivr\u00e0 il senso di colpa per tutta la vita.\nSpesso richiamato dai condomini e dalla portinaia dello stabile per le molestie causate da Antonio, Valerio vive con ansia il suo rapporto con gli altri, e la sua mente \u00e8 occupata totalmente dal bisognoso fratello. Ma un giorno Marianna appare nella sua vita, anch'ella alla ricerca di una famiglia, di un uomo che le faccia dimenticare che ore sono; lei va a vivere insieme ai due. Dopo le prime difficolt\u00e0 dettate dalla nuova situazione ma soprattutto dalla presenza ingombrante e imprevedibile di Antonio, lei costruisce un rapporto pi\u00f9 intimo e liberatorio e s'avvicina al malato con l'intento di aiutarlo. L'infantilismo di Antonio lascia pian piano lo spazio ad una certa lucidit\u00e0 poetica. Una domenica pomeriggio Marianna e Antonio escono e ritornano a sera tarda causando l'ira e la gelosia di Valerio. La notte stessa Marianna subisce un goffo tentativo di violenza da parte di Tonino e decide di uscire da quella casa a cercare \"quel che non c'e\" con l'aiuto di una \"fantasia feroce e di un cuore mansueto\"."}
{"id": "245466", "revid": "767487", "url": "https://it.wikipedia.org/wiki?curid=245466", "title": "Segni particolari", "text": "Segni particolari - Appunti per un film sull'Emilia-Romagna \u00e8 un film documentario del 2003 diretto da Giuseppe Bertolucci. Fa parte di un ciclo, concepito da Nene Grignaffini, dal titolo \"Via Emilia\" e composto di quattro documentari di un'ora ciascuno."}
{"id": "245468", "revid": "767487", "url": "https://it.wikipedia.org/wiki?curid=245468", "title": "Serva e padrona", "text": "Serva e padrona \u00e8 un film del 2003, diretto dal regista Tonino De Bernardi."}
{"id": "245470", "revid": "438678", "url": "https://it.wikipedia.org/wiki?curid=245470", "title": "The Accidental Detective", "text": "The Accidental Detective \u00e8 un film del 2003 diretto da Vanna Paoli.\nTrama.\nUn famoso collezionista d'arte, l'americano Aaron Silberman, muore improvvisamente a Firenze in circostanze misteriose. Durante la lettura del testamento, la vedova Esther Ann scopre che suo marito, alcuni giorni prima di morire aveva acquistato un antico palazzo nel centro storico di Firenze. \u00c8 per questa ragione che il giovane avvocato David Bailey viene incaricato di recarsi a Firenze. Obbiettivo: scoprire la ragione che aveva spinto il ricchissimo collezionista, notoriamente avaro, a spendere, in gran segreto, una simile fortuna. Firenze \u00e8 una bellissima citt\u00e0' ma nelle notti invernali piove a dirotto e per di pi\u00f9', David, dopo essere stato abbandonato dal taxi in un posto sbagliato, ed essersi perso negli stretti vicoli della citt\u00e0', viene anche investito da una ragazza in bicicletta... Al giovane, l'acquisto fatto da Silberman non sembra affatto proficuo: l'edificio \u00e8 quasi fatiscente e la tutele del Ministero dei Beni Culturali rendere' difficile qualsiasi modifica. Che cosa potrebbe celarsi dietro i soffitti di legno o dietro le pareti delle grandi stanze con affreschi sbiaditi e stemmi decadenti? Il giovane non pu\u00f2' fare a meno di notare che le pareti sono piene di buchi come se Silberman stesse cercando qualcosa. Ma che cosa? Passo dopo passo, David entra in contatto con la vecchia nobilt\u00e0' fiorentina e con il mondo sotterraneo dei falsari... \"non sai che a Firenze si riproduce tutto?. Il giovane si innamora di Dianora, figlia della Contessa Mazzi Tinghi, antica proprietaria del palazzo... Con l'aiuto di un archivista, di un critico d'arte vagabondo e appassionato, di un architetto un po' speciale e soprattutto di Dianora, David scopre che il suo ricchissimo cliente stava per fare il colpo della sua vita; era sulle tracce di una grande tavola del Botticelli realizzata per le nozze di Amerigo Vespucci e rimasta nascosta per cinque secoli proprio nel palazzo Ridolfi/Salviati acquistato da Silbermann. Con accurati rilievi, una sofisticata analisi elettronica e tanta tenacia, David scopre che la preziosa tavola potrebbe trovarsi in un'intercapedine appositamente creata tra due muri del palazzo... Un muratore armato di scalpelli e pazienza viene incaricato di demolire la parete e la tavola viene riportata alla luce lasciando tutti ammutoliti e sorpresi ... ma come in tutte le commedie che si rispettino, anche in questo film il finale riserva una sorpresa...\nProduzione.\nIl film \u00e8 tratto da un libro di Cristina Acciaini dal titolo \"la scritta sul vetro\". \u00c8 stato prodotto dalla Corvo Cinematografica e terminato con l'aiuto di Mariano Arditi. Il film vanta un cast internazionale con attori provenienti da vari paesi. David Kriegel, Thomas Arana dagli Stati Uniti, Sarah Miles e Sir Donald Sinden dalla Gran Bretagna, Philippe Leroy dalla Francia, Vi ha partecipato anche una folta schiera di attori italiani tra cui Franco Interlenghi nei panni dell'antiquario Nardini, Sergio Fantoni in quelli del Notaio Baroni, da Cristina Moglia nei panni di Dianora Mazzi Tinghi, da Bustric (Sergio Bini), che interpreta il maggiordomo della Contessa Mazzi Tinghi, da Carlo Monni, caposervizio della Galleria Palatina, da Paolo Bonacelli che \u00e8 il Direttore della Galleria Palatina, e da Anna Campori che \u00e8 la Gegia. L'Architetto Maurizio Seracini interpreta se stesso nel ruolo del tecnico che esegue la termovisione. Il film si \u00e8 avvalso, per i ruoli minori anche di tanti altri noti caratteristi.\nCuriosit\u00e0.\nLa presunta tavola del Botticelli: \"Diana bacia Endimione a Diacere\" \u00e8 stata eseguita dalla restauratrice fiorentina Caterina Toso, secondo le tecniche del Botticelli, sotto la supervisione di Cristina Acidini, al tempo della lavorazione del film, Soprintendente all'Opificio delle Pietre Dure di Firenze e autrice del romanzo \"La scritta sul vetro\" da cui il film \u00e8 liberamente tratto. IL dipinto \u00e8 stato realizzato su legno proveniente dal restauro del soffitto di un antico palazzo fiorentino, la tavola \u00e8 stata preparata dallo Studio4 di Firenze. L'altra tavola del film, riproduzione del quadro del Botticelli: \"Venere e Marte\", il cui originale si trova alla National Gallery di Londra ci \u00e8 stata realizzata da Alfio del Serra e da lui stesso messa a disposizione del film. La termovisione \u00e8 stata realizzata a cura dell'Architetto Maurizio Seracini, e da lui stesso interpretata. La dimostrazione relativa alla \"Dama con il Liocorno\" di Raffaello \u00e8 stata eseguita dallo stesso architetto Serafini e l'inserimento nel film delle immagini relative alle indagini diagnostiche del quadro di Raffaello \u00e8 stato possibile grazie alla collaborazione della soprintendenza del patrimonio storica, artistico e demoetnoantropologico di Roma e della Galleria Borghese di Roma. Autori dei testi Alba Costamagna, Maurizio Seracini."}
{"id": "245471", "revid": "767487", "url": "https://it.wikipedia.org/wiki?curid=245471", "title": "The Last Customer", "text": "The Last Customer \u00e8 un film del 2002 diretto da Nanni Moretti.\nFu presentato fuori concorso al 56\u00ba Festival di Cannes.\nTrama.\nIl cortometraggio racconta l'ultima giornata prima della chiusura di una vecchia farmacia di New York. La farmacia, di propriet\u00e0 di una famiglia di italo-americani (i Gandini), dopo cinquant'anni di attivit\u00e0 verr\u00e0 infatti distrutta. Nel giorno dell'addio all'attivit\u00e0 i proprietari e i vecchi clienti si abbracciano, mostrando l'importanza del ruolo di questo negozio per il loro quartiere."}
{"id": "245473", "revid": "767487", "url": "https://it.wikipedia.org/wiki?curid=245473", "title": "Tosca e altre due", "text": "Tosca e altre due \u00e8 un film italiano del 2003, diretto dal regista Giorgio Ferrara.\nTrama.\nUna storia di lussuria, gelosia e vendetta assume un tono pi\u00f9 leggero e maliziosamente comico, mentre i due personaggi femminili sussidiari (il moralista portinaio di casa e una \"attrice mondana\") discutono candidamente degli avvenimenti melodrammatici intorno a loro. Tosca deve salvare dall'esecuzione il suo amante infedele consegnandosi al brutale capo della polizia."}
{"id": "245474", "revid": "767487", "url": "https://it.wikipedia.org/wiki?curid=245474", "title": "Tre punto sei", "text": "Tre punto sei \u00e8 un film del 2003, diretto dal regista Nicola Rondolino.\nTrama.\nSalvo e Dante sono amici per la pelle, sono cresciuti insieme e fin dall'infanzia hanno condiviso ogni esperienza come fratelli. Salvo \u00e8 diventato un poliziotto corrotto e Dante un malavitoso. Nulla cambia nella loro amicizia fino al giorno in cui Nan\u00e0, la donna di Dante, lo lascia per Salvo. A quel punto, per dimenticare, Dante fugge lontano e solo dopo dieci anni ritorna per consumare la propria vendetta, ma ormai tutto \u00e8 cambiato."}
{"id": "245475", "revid": "767487", "url": "https://it.wikipedia.org/wiki?curid=245475", "title": "Night Shift - Turno di notte", "text": "Night Shift - Turno di notte (\"Night Shift\") \u00e8 un film del 1982 diretto da Ron Howard.\nSi tratta del secondo film alla regia per l'ex protagonista di \"Happy Days\". Musiche originali di Burt Bacharach, e colonna sonora di Rod Stewart (\"That's What Friends Are For\"). Brevi apparizioni di Kevin Costner, e di Shannen Doherty ad inizio carriera.\nTrama.\nChuck, ex-consulente finanziario, accetta un lavoro come custode notturno di un obitorio. Durante un turno, conosce Belinda, una prostituta e Billy Blaze, nullafacente ma pieno di idee. I tre decidono di mettere in piedi un'agenzia di appuntamenti a pagamento.\nRiconoscimenti.\nNomination Miglior attore in un film commedia o musicale a Henry Winkler"}
{"id": "245476", "revid": "767487", "url": "https://it.wikipedia.org/wiki?curid=245476", "title": "Zippo (film)", "text": "Zippo \u00e8 un film cortometraggio del 2003, diretto dal regista Stefano Sollima.\nTrama.\nUn uomo si risveglia in una stanza del tutto spoglia. Non ha bisogno di nulla. Tutto quello che gli occorre lo tiene dentro di s\u00e9. Fisicamente. Attraverso una serie di cerniere lampo accede al proprio corpo dove conserva tutto ci\u00f2 di cui ha bisogno. Un organismo autosufficiente che entra in crisi quando un elemento estraneo, un topolino, gli cade dentro una delle tasche. Libero di spaziare all'interno del corpo del nostro protagonista che ingagger\u00e0 con l'animaletto una lotta senza esclusione di colpi.\nProduzione.\nLe riprese principali sono durate una settimana, la post-produzione digitale per la realizzazione degli effetti speciali visivi ha richiesto invece diversi mesi.\nL'attore Giovanni Guardiano si \u00e8 sottoposto a lunghissime ed estenuanti sedute di trucco, sei-otto ore per farsi applicare le numerose cerniere lampo e il corpetto in latex che creava delle vere e proprie tasche accessibili.\nLa disposizione delle cerniere sul suo corpo \u00e8 stata studiata in modo da renderne pratico ed istintivo il loro utilizzo.\nLe cerniere disposte sul busto hanno lo stesso posizionamento di quelle dei giubbotti di pelle da motociclista.\nLa stanza dove si svolge tutta la storia \u00e8 stata ricostruita in un teatro di posa, l'ambiente \u00e8 stato progettato e costruito interamente con false linee prospettiche, ogni elemento si sviluppa su una propria linea di fuga discordante dagli altri.\nL'idea era quella di narrare una storia semplice, un personaggio e il suo acerrimo nemico, raccontato con lo stile violento e surreale dei cartoni animati.\nQuesta storia doveva svolgersi per\u00f2 in un mondo diverso, completamente reinventato, ed era importante che ogni elemento visivo, la scenografia, la fotografia e gli effetti speciali ci aiutassero a descrivere questo \"nuovo\" mondo e le sue regole con estrema chiarezza.\nQuesta fase di preparazione e progettazione \u00e8 forse stata la pi\u00f9 lunga e complessa di tutta la lavorazione."}
{"id": "245478", "revid": "767487", "url": "https://it.wikipedia.org/wiki?curid=245478", "title": "Alice \u00e8 in paradiso", "text": "Alice \u00e8 in paradiso \u00e8 un documentario del 2002, diretto dal regista Guido Chiesa.\nTrama.\nIl documentario racconta la storia dell'emittente radiofonica bolognese degli anni '70 Radio Alice, attraverso le parole dei suoi fondatori e redattori.\nProduzione.\nAll'origine del documentario vi sono quindici ore di interviste agli animatori di Radio Alice, realizzate nel 2001 da Alessandro Marucci per conto di Guido Chiesa come lavoro preparatorio di un film sulla storia della radio. Il film, dal titolo \"Lavorare con lentezza\", vedr\u00e0 la luce nel 2004, mentre le interviste saranno usate per questo documentario."}
{"id": "245479", "revid": "1347902", "url": "https://it.wikipedia.org/wiki?curid=245479", "title": "Michail Timofeevi\u010d Kala\u0161nikov", "text": "Biografia.\nOrigini e formazione.\nNacque a Kur'ja, in Siberia, diciassettesimo figlio in una numerosa famiglia di contadini, e dopo aver conseguito la licenza elementare trov\u00f2 lavoro in una stazione di trattori meccanici, dove ebbe modo di accrescere le sue conoscenze riguardo alla meccanica applicata, sviluppando interesse per le armi da fuoco. Nel 1938 fu chiamato per la leva militare nell'Armata Rossa, dove serv\u00ec come comandante di carri armati durante la seconda guerra mondiale.\nLa carriera militare e l'invenzione dell'AK-47.\nNell'ottobre del 1941 Kala\u0161nikov fu gravemente ferito in combattimento e congedato dalle linee del fronte. Si dice che cominci\u00f2 a creare il suo primo progetto in ospedale e presto entr\u00f2 a far parte dell'Istituto Aeronautico di Mosca. Mentre vi lavorava, Kala\u0161nikov progett\u00f2 varie innovazioni per i carri armati, incluso un meccanismo che contava il numero di colpi sparati. Negli anni fu promosso al ruolo di capo ingegnere e messo a capo di ingenti risorse da sfruttare. Nel 1947 progett\u00f2 l'AK-47 (abbreviazione di \"Avtomat Kala\u0161nikova obrazca 1947 goda\"), arma di facile manutenzione ed utilizzo che ha goduto di enorme successo in molti Paesi del mondo.\nKala\u0161nikov, che aveva cominciato come inventore autodidatta, assunse l'ambita posizione di Capo progettista delle armi leggere per l'Unione Sovietica. Negli anni '50 lavorarono nel suo dipartimento di ingegneria anche Hugo Schmeisser e Werner Gr\u00fcner (creatore dell'MG 42 e dell'StG 44 e pioniere nell'area della tecnologia nello stampo di fogli di metallo).\nDal 1949 Michail Kala\u0161nikov visse e lavor\u00f2 a I\u017eevsk. Fu insignito per ben due volte del titolo di \"Eroe del lavoro socialista\". Nel 1998 fu premiato con il titolo di cavaliere dell'Ordine di Sant'Andrea (\u043e\u0440\u0434\u0435\u043d \u0421\u0432\u044f\u0442\u043e\u0433\u043e \u0410\u043d\u0434\u0440\u0435\u044f \u041f\u0435\u0440\u0432\u043e\u0437\u0432\u0430\u043d\u043d\u043e\u0433\u043e), il pi\u00f9 alto titolo della Federazione Russa. Il suo grado militare era Tenente-Generale ed era anche dottore di scienze tecniche.\nGli ultimi anni e la morte.\nKala\u0161nikov afferm\u00f2 di non aver mai guadagnato molto grazie al suo fucile e di vivere con una magra pensione. Afferm\u00f2 inoltre che avrebbe preferito inventare un tagliaerba. Nel 2004 \u00e8 diventato testimonial di un tipo di vodka a lui ispirata, la \"Vodka Kala\u0161nikov\", la cui bottiglia ha appunto la forma di un AK-47 e che viene distillata a San Pietroburgo ed \u00e8 disponibile sul mercato europeo ed americano. \u00c8 morto il 23 dicembre 2013 a 94 anni.\nCultura di massa.\nCinematografia.\nNel 2020 \u00e8 stato realizzato in Russia un film biografico dal titolo \"AK-47 - Kalashnikov,\" Dedicato alla vita di Michail Kalashnikov e al suo pi\u00f9 famoso progetto: il fucile AK-47."}
{"id": "245480", "revid": "767487", "url": "https://it.wikipedia.org/wiki?curid=245480", "title": "Amn\u00e8sia", "text": "Amn\u00e8sia \u00e8 un film del 2002 diretto da Gabriele Salvatores.\nTrama.\nIbiza, estate del 2001. L'italiano Angelino, pasticcione e pieno di debiti che gestisce un piccolo beach-bar assieme alla fidanzata spagnola Alicia un giorno, al ritorno dal funerale di un suo amico centauro, causa involontariamente un incidente: un'auto sbanda per evitare il mezzo fermo in strada per un'avaria e si schianta contro un palo della luce. Il guidatore , che si rivela essere un corriere della droga, muore sul colpo e Angelino trova nell'auto una valigetta nera con dentro 4 chili di cocaina pura che sottrae e sotterra in spiaggia in un punto segreto dell'isola.\nSandro un altro italiano di Ibiza, ha una piccola casa di produzioni di film porno che gira direttamente sul bordo della piscina nella lussuosa villa in cui vive. Quando Angelino, con cui da anni non parla per una lite, gli propone di acquistare la cocaina, Sandro lo allontana malamente, consapevole che sta per arrivare la figlia Luce che non vede quasi mai perch\u00e9 vive a Firenze in un collegio e perch\u00e9 \u00e8 un pap\u00e0 distratto e immaturo. Luce \u00e8 completamente all'oscuro del lavoro del padre e nutre verso di lui odio per averla quasi abbandonata. Sandro chiede aiuto ai suoi collaboratori per occuparsi della figlia, mentre lui gira di nascosto. In particolare Pilar tenter\u00e0 di conquistare la fiducia della giovane. \nTuttavia Luce scopre e accetta senza troppi pensieri che il padre sia un pornografo. A lui rivela di essere incinta del padre di una compagna di classe. Sandro, dopo una prima reazione violenta, accetter\u00e0 che la figlia tenga il bambino e s'impegner\u00e0 a fare, per una buona volta in vita sua, da padre a quel bimbo che \u00e8 poi suo nipote. \nIntanto, Angelino, ha ancora la necessit\u00e0 di vendere la cocaina. Contatta cos\u00ec un pusher italiano di Ibiza, Ernesto mentre un narcotrafficante inglese, intenzionato a recuperare la valigetta, si mette anch'egli sulle sue tracce.\nParallelamente si sviluppa la vicenda di Jorge figlio del Capo della Polizia dell'isola Xavier pur essendo molto intelligente (ha appena ricevuto la lettere d'ammissione della UCLA Universit\u00e0 di Los Angeles), spreca la sua vita con una banda di discotecari dediti alla droghe sintetiche. Una sera, davanti alla discoteca, Jorge tenta di sedurre Luce, figlia di Sandro, ma poi scoppia una rissa per causa sua. Il padre Xavier, insoddisfatto e in rotta di collisione col figlio criminale, gli toglie carta di credito e auto, ma finisce poi per essere ricattato, quando il figlio scopre della sua passione per un giovane travestito. Intanto, Xavier indaga sul trafficante/cavallo rimasto ucciso nell'incidente e inizia a sospettare di Angelino, che, probabilmente, ha coinvolto anche Sandro. Ma quando sta per organizzare una retata per arrestare Angelino, viene colpito da un ictus. \nAngelino e Sandro intanto, durante una serata all' Amnesia, vengono avvicinati da Ernesto, il quale inizia a minacciare entrambi di volere per s\u00e9 la valigetta con la cocaina. Ne nasce un inseguimento che giunge fino alle luci dell'alba sulla salina dell'isola. Qui si svolger\u00e0, a colpi di revolver, la resa dei conti finale (anche con il narcotrafficante inglese) che vedr\u00e0 sopravvivere solo Sandro e Angelino e la droga contenuta nella valigetta disperdersi nel sale.\nProduzione.\nIl film \u00e8 stato girato in sette settimane completamente a Ibiza tra aprile e maggio 2002.\nColonna sonora.\nLa colonna sonora del film \u00e8 stata affidata dalla Edel a Daniele Sepe."}
{"id": "245482", "revid": "767487", "url": "https://it.wikipedia.org/wiki?curid=245482", "title": "Amore con la S maiuscola", "text": "Amore con la S maiuscola \u00e8 un film del 2002, diretto dal regista Mario Martone.\nTrama.\nAngelo \u00e8 sposato con Isabel, una brasiliana, ed \u00e8 il proprietario di un ristorante vegetariano chiamato \u201cla Luna Blu\u201d a Milano. Un giorno per\u00f2 il locale fallisce, cos\u00ec Angelo decide di ritornare nella sua citt\u00e0 natale con sua moglie. Arrivato a Cava de' Tirreni viene accolto dal suo migliore amico Gaetano e da sua moglie Carmela, e torna ad abitare nel condominio dove i due sono diventati amici. Angelo viene a sapere che Gaetano possiede anch'egli un locale, una birreria con spettacoli di strip tease.\nI soldi per finanziare il locale Gaetano li trova grazie ad un'agenzia di prestiti consigliata da Angelo, che per\u00f2 chiede il 49% dei guadagni. Si viene a sapere per\u00f2 che l'agenzia non esiste e che Angelo prende la percentuale di soldi; adesso \u00e8 pentito e cerca di confidarsi con l'amico senza per\u00f2 riuscirci. Nel frattempo i rapporti tra marito e moglie delle due coppie vengono a deteriorarsi, cos\u00ec Gaetano comincia a frequentarsi segretamente con Isabel e Angelo con Carmela.\nAngelo scoprendo la relazione tra la moglie e l'amico, decide di organizzare uno scambio di coppie. La cosa avviene ma senza risultato poich\u00e9 ogni moglie o marito pensa al suo attuale partner. Dopo lo scambio di coppie Angelo decide di confessare il reato all'amico, che prende male la confessione cacciando Angelo. Quest'ultimo decide, cos\u00ec, di tornare a Milano lasciando Gaetano. All'ultimo momento torna indietro, presentandosi a sorpresa nel suo locale come presentatore aiutandolo nello spettacolo e diventando di nuovo suo amico."}
{"id": "245485", "revid": "767487", "url": "https://it.wikipedia.org/wiki?curid=245485", "title": "Apri gli occhi e... sogna", "text": "Apri gli occhi e... sogna \u00e8 un film del 2002, diretto dal regista Rosario Errico."}
{"id": "245486", "revid": "767487", "url": "https://it.wikipedia.org/wiki?curid=245486", "title": "Assassini dei giorni di festa", "text": "Assassini dei giorni di festa (\"\u00c1ngeles de negro\") \u00e8 un film del 2002 diretto da Damiano Damiani, con Carmen Maura: \u00e8 tratto dal libro omonimo dello scrittore argentino Marco Denevi.\nTrama.\nA Buenos Aires, nel 1955, una compagnia di attori squattrinati si riunisce per la veglia funebre del loro capocomico. Rimasti senza teatro e senza lavoro, decidono di sfruttare le loro capacit\u00e0 interpretative per piccole truffe e furti durante i funerali, fingendosi parenti o amici dei defunti. Tale nuova carriera non frutta grandi risultati finch\u00e9 non gli capita la grande occasione: un eccentrico e ricco imbalsamatore morto senza eredi. Per perfezionare la recita, l'attor giovane della compagnia si finge l'affranta vedova e seduce un giovane avvocato allo scopo di facilitare l'acquisizione dell'eredit\u00e0. Calarsi in un ruolo femminile con tanto impegno e a tempo pieno, finisce per\u00f2 per far emergere prepotentemente il suo lato femminile represso e a scatenargli una crisi di identit\u00e0."}
{"id": "245487", "revid": "767487", "url": "https://it.wikipedia.org/wiki?curid=245487", "title": "Brucio nel vento", "text": "Brucio nel vento \u00e8 un film del 2002 diretto da Silvio Soldini, tratto dal romanzo \"Ieri\", della scrittrice di origini ungheresi \u00c1gota Krist\u00f3f."}
{"id": "245488", "revid": "767487", "url": "https://it.wikipedia.org/wiki?curid=245488", "title": "Callas Forever", "text": "Callas Forever \u00e8 un film del 2002 diretto da Franco Zeffirelli, che ha steso anche la sceneggiatura in collaborazione con Martin Sherman. \u00c8 anche il suo ultimo lungometraggio cinematografico.\nIn \"Callas Forever\" vengono mostrati gli ultimi 3 mesi di vita di Maria Callas, senza seguire per\u00f2 il suo percorso biografico, ma inventandoli completamente. Zeffirelli, a proposito della sceneggiatura, dichiara \u201cPosso presentarla come donna e come persona. Quanto ha sofferto e rinunciato. Volevo ci\u00f2 che era dietro alla sua voce. Voglio mostrare la sua ricerca verso la perfezione e l'integrit\u00e0 assoluta. Queste sono cose che la maggior parte delle persone non conoscono\u201d.\nTrama.\nLarry Kelly, amico e un tempo impresario di Maria Callas, torna dopo tanto tempo a Parigi per gestire il tour di un gruppo rock. Anche il celebre soprano si trova a Parigi: dopo la sua ultima esibizione in Giappone, in cui aveva preso coscienza del fatto che la sua voce non era pi\u00f9 quella che l'aveva resa famosa, la Callas si \u00e8 chiusa nel suo appartamento rifiutando le visite degli amici e imbottendosi di psicofarmaci mentre ascolta registrazioni delle sue vecchie esibizioni.\nPreoccupati per le sue condizioni, Larry e la giornalista Sarah (altra amica della Callas) decidono di fare qualcosa per salvarla; l'impresario riesce a convincerla (non senza numerose difficolt\u00e0) a registrare un film sulla \"Carmen\", opera questa che non aveva mai interpretato sul palcoscenico, sovrapponendo alle scene girate una vecchia registrazione della Callas ai suoi tempi d'oro.\nLa Callas pu\u00f2 cos\u00ec mostrare le sue doti interpretative, e al tempo stesso riscopre la gioia di lavorare e di vivere in mezzo alla gente. Il film viene portato a termine e proiettato in una conferenza stampa, e segna un grandissimo trionfo; al soprano viene perci\u00f2 proposto di continuare con la versione cinematografica di altre opere, utilizzando sempre le sue vecchie registrazioni per l'audio. \nTuttavia la cantante non vuole pi\u00f9 imbrogliare il suo pubblico; propone allora di interpretare la \"Tosca\" con la sua voce reale.\nLarry fa di tutto per convincere i produttori a sposare il progetto, ma loro lo bocciano temendo che rivelare al mondo la vera voce di Maria Callas potrebbe risultare in un disastro di critica e dunque finanziario.\nLarry fa un ultimo tentativo di convincere l'amica a tornare ai piani iniziali, ma ella si rassegna serenamente al fatto che i tempi della sua gloria siano ormai terminati, e abbandona definitivamente il progetto, chiedendo anche all'impresario di distruggere il girato di \"Carmen\" e di evitarne la distribuzione.\nTutta la vicenda ha comunque donato ai due amici una rinnovata serenit\u00e0, e nell'ultima scena Maria Callas dice di voler vivere con gioia la sua vecchiaia. La cantante morir\u00e0 poco tempo dopo la storia narrata nel film."}
{"id": "245489", "revid": "767487", "url": "https://it.wikipedia.org/wiki?curid=245489", "title": "Capriccio veneziano", "text": "Capriccio veneziano \u00e8 un film Direct-to-video di genere erotico del 2002, diretto dal regista italiano Bruno Mattei (con lo pseudonimo di Vincent Dawn), prodotto da Giovanni Paolucci. Insieme hanno curato il soggetto del film, vietato ai minori di 18 anni.\nIl titolo alternativo \u00e8 \"Persa d'amore\".\nTrama.\nUna giovane professoressa del Conservatorio di Musica di Venezia, Roberta, molto bella, conosce per strada un pittore, Lorenzo, e nasce un amore a prima vista, a cui nessuno dei due riesce a resistere.\nL'insegnante \"cede\" alla sua collega Luisa l'attuale fidanzato Riccardo e vive una intensa storia con il giovane sconosciuto, che la coinvolge in giochi erotici tra le sue due amiche Anna e Letizia.\nCast.\nProtagonista assoluta del film \u00e8 l'attrice Emily Crawford, spogliarellista e pornostar, che l'anno precedente aveva partecipato con lo stesso regista al film \"Belle da morire\". In entrambe le pellicole \u00e8 fotografata (di spalle) sulla locandina."}
{"id": "245490", "revid": "1442080", "url": "https://it.wikipedia.org/wiki?curid=245490", "title": "Antonio Zequila", "text": "Biografia.\nAttore cinematografico e di fotoromanzi, ha interpretato ruoli in film quali \"Delizia\" (1987), \"Sapore di donna\" (1990), \"Legittima vendetta\" (1995), \"Omicidio al telefono\" (1994), \"Prigionieri di un incubo\" (2000) e \"Parentesi tonde\" (2005). In TV, ha recitato per un breve periodo nella soap opera \"Centovetrine\" e per le fiction \"College\", \"Il maresciallo Rocca\" e \"Carabinieri\".\nAnnovera anche alcune apparizioni teatrali, tra cui nel 1991 l'opera pirandelliana \"Sei personaggi in cerca d'autore\", per la regia di Franco Zeffirelli (con protagonista Enrico Maria Salerno), e \"Giovanna d'Arco\". In televisione \u00e8 stato invece ospite di programmi quali \"Buona Domenica\", \"Passaparola\" e \"Ci vediamo in TV\".\nHa partecipato nel 2005 alla terza edizione del reality show \"L'isola dei famosi\", venendo eliminato nel corso dell'ottava puntata.\nA seguito della popolarit\u00e0 ottenuta grazie alla partecipazione al reality e alle vicende collegate, nel 2006 \u00e8 stato il testimonial di diversi spot pubblicitari relativi a prodotti di abbigliamento e suonerie per telefoni cellulari. \nIl 22 gennaio 2006 partecipa ad una puntata di \"Domenica in\" nella quale si scatena una lite con Adriano Pappalardo, tale anche da far perdere a Mara Venier la conduzione del programma. Nel 2006 \u00e8 uscito il suo primo disco, \"Senza di te\". \nNel 2011 partecipa al nuovo reality show \"Uman - Take Control!\", senza per\u00f2 aver mai avuto la possibilit\u00e0 di entrare in gioco con gli altri concorrenti. Nel 2017 il regista Eros Puglielli lo sceglie per interpretare un ruolo nella fiction \"ll bello delle donne... alcuni anni dopo\". \nIl 10 gennaio 2020 entra nella casa del \"Grande Fratello VIP\" per partecipare alla quarta edizione e viene eliminato durante la semifinale al televoto contro Patrick Ray Pugliese e Paolo Ciavarro, risultando il meno votato con solo l'8% di preferenze.\nVita privata.\nHa avuto relazioni sentimentali con Milly D'Abbraccio, Eva Robin's, Ivana Trump e Lory Del Santo.\nNel 2015 si \u00e8 candidato alle elezioni per il rinnovo del consiglio regionale della Campania nelle liste di Forza Italia, non risultando, per\u00f2, eletto."}
{"id": "245491", "revid": "767487", "url": "https://it.wikipedia.org/wiki?curid=245491", "title": "Casomai (film)", "text": "Casomai \u00e8 un film del 2002, diretto dal regista Alessandro D'Alatri, con Fabio Volo e Stefania Rocca.\nTrama.\nTommaso e Stefania sono una coppia che si vuole sposare. Desiderano che il loro matrimonio, la cerimonia e la vita futura, siano speciali. Al prete che chiede cosa immaginano sia il matrimonio, Stefania risponde che per lei funziona come una coppia di pattinatori, entrambi devono avere fiducia in s\u00e9 stessi, ma soprattutto devono avere fiducia nel compagno: l'unico modo per non cadere \u00e8 restare insieme e lottare.\nIl giorno della cerimonia il prete allora si adopera perch\u00e9 il tutto sia qualcosa di nuovo, qualcosa che nessuno ha mai visto.\nUna volta sposati nasce un bambino e il loro resta un amore sincero, passionale, sano. Sono una coppia fortunata: giovani, carini, innamorati ed entrambi occupati nel mondo della pubblicit\u00e0, lei truccatrice, lui direttore artistico. Intorno a loro un mondo di amici, parenti, conoscenti, che si emoziona, partecipa, d\u00e0 consigli, anche non richiesti. Affronteranno assieme tante difficolt\u00e0, frustrazioni lavorative, economiche, in un isolamento sociale imprevisto e nella progressiva mancanza di supporto dai familiari.\nGradualmente l'amore sembra cedere il passo ad un stanco adattamento a tutto questo. Stefania e Tommaso diventano una coppia come tante altre: non hanno pi\u00f9 interessi comuni, non comunicano, litigano senza sapere perch\u00e9, si tradiscono. \nAlla fine, si separano in un astioso divorzio.\nQuesto epilogo tuttavia si rivela solo un'ipotesi del parroco: casomai Tommaso e Stefania siano esposti a un tale scenario di coppia, chiede al resto della gente ad impegnarsi a non lasciare che ci\u00f2 si verifichi, perch\u00e9 il rapporto tra due persone resta sempre condizionato dalla presenza di tutti gli altri. Per quanto triste, il fallimento di un rapporto di coppia resta una realt\u00e0 a cui tutti si sono ormai abituati, quindi per renderlo speciale ci si potrebbe impegnare tutti quanti a mantenerlo integro. Molti si dichiarano contrari all'agire cos\u00ec, ritenendo che il matrimonio alla fine resti un evento privato, e allora il parroco a sorpresa chiede a tutti gli invitati di uscire, in modo che lui possa celebrare la cerimonia con i due sposi soltanto. Terminata la cerimonia, gli invitati vedono i neosposi uscire, ancora fiduciosi del loro futuro."}
{"id": "245493", "revid": "767487", "url": "https://it.wikipedia.org/wiki?curid=245493", "title": "Chiusura (film)", "text": "Chiusura \u00e8 un film del 2002 diretto dal regista Alessandro Rossetto.\nTrama.\nDopo 45 anni di ininterrotta attivit\u00e0, il negozio di parrucchiera della signora Flavia sta per chiudere. Il film racconta le ultime settimane di apertura di questo negozio alla periferia di Padova e il mondo circostante. Il film racconta del negozio di Flavia, di un circo e di una squadra di calcio femminile."}
{"id": "245495", "revid": "767487", "url": "https://it.wikipedia.org/wiki?curid=245495", "title": "Come se fosse amore", "text": "Come se fosse amore \u00e8 un film del 2002, diretto dal regista Roberto Burchielli, unico film in cui compare al completo il gruppo comico denominato Cavalli Marci.\nLa commedia \u00e8 stata distribuita da Medusa Film il 29 novembre 2002.\nTrama.\nL'elettrotecnico Aurelio Milano ha appena ideato una straordinaria invenzione: il Trasognatore, un dispositivo in grado di entrare nel sonno delle persone e cambiarne comportamenti, modi di essere e pensieri. Per collaudarlo trova tre cavie: Giotto, Gilberto e Costantino, tre taxisti squattrinati."}
{"id": "245496", "revid": "767487", "url": "https://it.wikipedia.org/wiki?curid=245496", "title": "Cuore napoletano", "text": "Cuore napoletano \u00e8 un documentario del 2002 diretto da Paolo Santoni."}
{"id": "245499", "revid": "767487", "url": "https://it.wikipedia.org/wiki?curid=245499", "title": "Da zero a dieci", "text": "Da zero a dieci \u00e8 un film del 2002 diretto dal cantante Luciano Ligabue, alla sua seconda esperienza registica dopo il successo di \"Radiofreccia\".\nIl film \u00e8 stato presentato in una proiezione speciale della Settimana internazionale della critica al Festival di Cannes 2002.\nTrama.\nBaygon, Libero, Biccio e Giove sono quattro amici quasi quarantenni che vivono a Correggio e conducono una vita tranquilla. Durante l'estate del 2000 decidono di trascorrere un fine settimana a Rimini, giusto venti anni dopo quello bruscamente interrotto a causa della morte del pi\u00f9 giovane della compagnia, Mirco, appena sedicenne, nell'attentato alla stazione di Bologna. Tutto, dalla camera di albergo alle compagne di avventura, viene programmato da Libero in ricordo di quella esperienza, con l'illusione di poter riafferrare le briglie di sentimenti ormai lontani.\nDurante la vacanza Libero si preoccupa di organizzare i \"compleanni\", ovvero giornate dedicate alla realizzazione dei desideri e delle aspirazioni di ciascuno dei quattro: cos\u00ec Giove, aspirante musicista con la mania di chiedere a tutti di dare voti - da 0 a 10 - alle proprie vite, si ritrova a cantare l'unica canzone da lui scritta su un palco appositamente allestito; Baygon, goliardico quanto scarso latin lover, pu\u00f2 trascorrere la notte con quattro prostitute; Biccio, medico omosessuale, pu\u00f2 sfilare per la citt\u00e0 su una carrozza in abiti da drag queen; Mirco ha la sua commemorazione nella sala tv della pensione presso la quale i quattro amici alloggiano.\nLibero, la cui vita \u00e8 segnata dalla dialisi, decide invece di partecipare ad una corsa clandestina a folle velocit\u00e0 sul circuito di Misano, in cui perde la vita.\nSe Libero non torner\u00e0 affatto dal weekend, gli altri tre amici ne usciranno in qualche modo cambiati, e ognuno a modo suo avr\u00e0 un momento di crescita: Biccio litiga col suo convivente, che lo caccia di casa; Baygon, nella sua camera, copre il poster gigante di Jim Morrison con cui dialogava fino ad allora; Giove, per tutto il film, a chi glielo chiedeva rispondeva che lui e sua moglie non hanno figli per scelta. Nel finale, vediamo sua moglie, ed \u00e8 incinta.\nCuriosit\u00e0.\nLa vicenda si svolge in quattro giorni, da gioved\u00ec a domenica. L'ultimo giorno, il 2 agosto 2000, cade il ventennale della morte di Mirco. Tuttavia in realt\u00e0 quel giorno cadde di mercoled\u00ec.\nCuriosit\u00e0.\nIl secondo film di Ligabue ha un piccolo legame con il primo. Nell'incipit del film, si capisce che Giove \u00e8 il fratello minore di Freccia, protagonista appunto di \"Radiofreccia\".\nIn realt\u00e0 nel primo film non si fa nessun accenno al fratello minore di Freccia, ma esso \u00e8 solamente citato nel racconto \"Il girotondo di Freccia\" presente nel libro \"Fuori e dentro il Borgo\" col nome di Berto."}
{"id": "245500", "revid": "767487", "url": "https://it.wikipedia.org/wiki?curid=245500", "title": "Due amici (film 2002)", "text": "Due amici \u00e8 un film del 2002 diretto ed interpretato da Spiro Scimone e Francesco Sframeli.\nIl film \u00e8 tratto dall'opera teatrale del 1994 \"Nunzio\" dello stesso Scimone. \"Due amici\" ha vinto il premio Luigi De Laurentiis per la migliore opera prima alla 59\u00aa Mostra internazionale d'arte cinematografica di Venezia; i due registi sono stati inoltre nominati al David di Donatello 2003 nella categoria miglior regista esordiente.\nI dialoghi tra i due protagonisti sono recitati in dialetto messinese.\nTrama.\nNunzio e Pino, due messinesi emigrati al Nord, (il film \u00e8 girato a Torino) sono amici e vivono insieme in un appartamento. Nunzio \u00e8 una persona semplice, religiosa ed alquanto ingenua nei confronti della vita, ma dotata di gran cuore ed \u00e8 afflitto da una tosse persistente causata dalle polveri che aspira ogni giorno in fabbrica. Pino \u00e8 un uomo chiuso e schivo, un killer legato in termini lavorativi ad un silenzioso e laconico pescivendolo napoletano; viaggia in treno di continuo, alla ricerca degli individui che deve uccidere. Il tutto avviene all'insaputa dell'amico, incapace di fare del male e affascinato dal continuo viaggiare di Pino. Un giorno Nunzio si innamora di Maria, una ragazza alle prese con una radio non funzionante. Pino cerca in tutti i modi di aiutare l'amico a conquistarla, ma l'impresa si rivela inutile, in quanto Maria \u00e8 gi\u00e0 innamorata di Valerio, il barista del quartiere. Nunzio \u00e8 abbattuto, ma Pino, affezionato all'amico pi\u00f9 di ogni altra cosa, decide di lasciare il suo \"lavoro\", elimina il pescivendolo e, deciso a cambiare vita, parte nuovamente in treno, ma questa volta in compagnia dell'entusiasta Nunzio.\nCritica.\nIl dizionario dei film \"Il Morandini\" assegna al film tre stelle su cinque, descrivendolo \u00ab[...] un film ammirevole [...] che sa conciliare gli opposti: la dolcezza e il forte senso della violenza e della morte della Sicilia; [...] comicit\u00e0 e dramma; teatro e cinema\u00bb. \"Il Farinotti\" gli assegna invece due stelle su cinque, commentando: \u00abIl film si svolge senza una trama vera e propria, con dialoghi ispirati al teatro dell'assurdo\u00bb."}
{"id": "245501", "revid": "1543377", "url": "https://it.wikipedia.org/wiki?curid=245501", "title": "Bandiera dell'Indiana", "text": "La bandiera dell'Indiana consiste di una torcia dorata che emana raggi d'oro, attorniata da 19 stelle anch'esse d'oro, in campo blu. La torcia rappresenta la libert\u00e0 e l'illuminismo ed i raggi simboleggiano la sua influenza a distanza. Il numero delle stelle sta ad indicare l'ingresso dell'Indiana negli Stati Uniti d'America come 19\u00ba stato; la disposizione di tali stelle non \u00e8 casuale: le 13 stelle nel cerchio esterno in rappresentano le 13 colonie che diedero vita agli U.S.A., le 5 all'interno indicano i cinque stati che successivamente sono diventati parte della federazione e la stella pi\u00f9 grande sopra la torcia rappresenta l'Indiana stesso. La bandiera venne adottata dall'Assemblea generale dell'Indiana nel 1917, in occasione dei festeggiamenti per il centenario dello Stato (1916). Il disegno attuale fu il vincitore di un concorso sponsorizzato dalle \"Daughters of the American Revolution\". L'autore del disegno fu Paul Hadley da Mooresville."}
{"id": "245502", "revid": "767487", "url": "https://it.wikipedia.org/wiki?curid=245502", "title": "Emma sono io", "text": "Emma sono io \u00e8 un film del 2002 diretto da Francesco Falaschi.\nTrama.\nEmma, pediatra e stimato assessore all'educazione di un piccolo comune toscano, soffre di ipomania, un disturbo dell'umore che, se non curato di continuo con calmanti, rende enfatici ed eccessivi fino all'aggressivit\u00e0 e a crisi maniaco-depressive. Nessuno \u00e8 a conoscenza della sua patologia, neppure il marito Roberto, e cos\u00ec insieme a lui, al pap\u00e0 Marcello ed al vecchio amico Carlo, Emma si reca alla villa di famiglia per organizzare il matrimonio di Marta, la sua migliore amica. Nel corso dei preparativi, un disguido nelle ordinazioni presso la farmacia del posto fa s\u00ec che i calmanti necessari a tenere lontane le crisi per qualche giorno non siano disponibili e cos\u00ec torna ad affiorare prepotentemente la sua reale personalit\u00e0, tra lo sconcerto di amici e parenti che si vedono assaliti da una incontrollabile esuberanza che li mette di fronte ai compromessi con cui affrontano l'esistenza.\nSi viene cos\u00ec a scoprire che Roberto ha una giovane amante, Elisa, con la quale Emma entra in contatto senza svelare la sua identit\u00e0 ed alla quale spiega persino le tecniche giuste per rubarle suo marito, salvo poi fare in modo, attraverso un abile stratagemma, che sia proprio Elisa a lasciarlo, convinta che sia stato Roberto a metterle alle costole la moglie.\nMa non \u00e8 tutto: il giorno del matrimonio di Marta, che sar\u00e0 officiato in Comune proprio da Emma, quest'ultima si offre di accompagnarla insieme a Carlo ma, preda della consueta sovraeccitazione, si dimentica completamente di loro costringendoli a farsela a piedi. Durante la lunga camminata, Carlo e Marta, spronati dai continui inviti di Emma alla sincerit\u00e0 ed al rispetto dei sentimenti, hanno modo di rinfacciarsi l'un l'altra tutte le occasioni perse nel passato, finendo poi per dichiararsi un amore che dura da sempre pur non essendo mai stato davvero confessato. Il tutto suggellato da un bacio appassionato che i due si scambiano davanti alla porta del Comune e davanti allo sguardo sbigottito del futuro marito di Marta, Daniele, che attribuisce ad Emma la colpa di questa imprevedibile \"svolta sentimentale\".\nIl finale mostra tutti i personaggi un anno dopo la fatidica estate, poco prima del matrimonio di Marcello con Anna, la cuoca di famiglia: Carlo e Marta innamorati e in attesa di un bambino, Elisa felicemente fidanzata con un amico di Marta, Emma ormai completamente libera dalla schiavit\u00f9 dei farmaci e sempre pi\u00f9 legata a suo marito, con il quale \u00e8 riuscita a riappacificarsi dopo un acceso confronto nel corso del quale lei gli chiede scusa per avergli nascosto la malattia per timore che Roberto potesse lasciarla e quest'ultimo le ribadisce il suo amore, chiedendole perdono per il tradimento e confidandole d'aver deciso di buttare le pasticche, perch\u00e9 la vera Emma \u00e8 in fondo migliore di quella artificiale.\nProduzione.\nIl film \u00e8 stato girato nei territori della Maremma grossetana e del monte Amiata: in particolare ad Arcidosso, Cinigiano, al Puntone di Scarlino e a Santa Fiora. Una location significativa \u00e8 stata quella del piccolo borgo di Porrona."}
{"id": "245503", "revid": "767487", "url": "https://it.wikipedia.org/wiki?curid=245503", "title": "Coppia (film)", "text": "Coppia \u00e8 un cortometraggio del 2002, diretto dai registi Paolo Genovese e Luca Miniero."}
{"id": "245504", "revid": "767487", "url": "https://it.wikipedia.org/wiki?curid=245504", "title": "Faces - Facce", "text": "Faces - Facce \u00e8 un film documentario del 2002 diretto dal regista Fulvio Wetzl.\nProduzione.\nIl film \u00e8 nato come filiazione del film collettivo \"Un altro mondo \u00e8 possibile\", dedicato alla contestazione del G8 di Genova.\n\"Faces - Facce\" mostra primi e primissimi piani di pi\u00f9 di cento partecipanti alle manifestazioni di quei giorni, nel tentativo di documentare le aspettative e le speranze del \"popolo di Genova\" (cio\u00e8 dei partecipanti a quelle giornate), di sondarne la vitalit\u00e0, le motivazioni. Filmarne l'entusiasmo, la bellezza, la voglia di partecipare ad un evento che di l\u00ec a poco sarebbe diventato per tutti fondamentale, sia dal punto di vista esistenziale che storico e politico. Ci sono nel film 70 microinterviste in primo e il pi\u00f9 delle volte in primissimo piano di questi ragazzi, ma anche di anziani. 23 donne, 47 uomini, 9 inglesi, 5 francesi. \nContrapposta alla vitalit\u00e0 e alla bellezza di queste facce c'\u00e8 la geometria nient'affatto umana di chi ha preparato l'\u201caccoglienza\u201d poliziesca ai trecentomila, arrivati da tutto il mondo. Il deserto delle stazioni, i muri dei containers, messi a circondare e spezzare le strade cittadine, i convogli di auto e camionette che procedono a scacchiera, le file ordinate dei poliziotti dietro gli scudi.\nGiocando per contrasto i segmenti polizieschi esaltano la vitalit\u00e0 umana e commovente dei manifestanti. Tra di loro, ma al pari di loro, ci sono personalit\u00e0 come Bov\u00e9, Franca Rame, Don Gallo, Sergio Cusani.\nIl finale del film \u00e8 un piano sequenza in piazza Alimonda: la troupe del regista \u00e8 infatti arrivata sulla piazza pochissimi minuti dopo l'uccisione di Carlo Giuliani: si \u00e8 scelto di lasciare questo materiale non montato, per testimoniare la concitazione del momento, nel tentativo di capire l'assurdit\u00e0 di quanto successo."}
{"id": "245506", "revid": "767487", "url": "https://it.wikipedia.org/wiki?curid=245506", "title": "Il mondo insieme a te", "text": "Il mondo insieme a te \u00e8 il primo album in studio da solista del cantautore italiano Max Pezzali, pubblicato il 28 maggio 2004 dalla Warner Music Italy.\nDopo aver pubblicato la raccolta \"Love/Life\", accreditata sia a Pezzali che agli 883, il cantante pavese annuncia la fine ufficiale del gruppo e l'inizio della sua carriera solista, che parte proprio dalla pubblicazione di \"Il mondo insieme a te\", anticipato dal singolo \"Lo strano percorso\".\nIl disco.\nL'album \u00e8 stato pubblicato in due versioni: una versione normale, contenente solo il CD, e una versione speciale con DVD contenente 20 videoclip degli 883, in edizione limitata e numerata con una tiratura di solo 30.000 copie.\nI singoli estratti per promuovere l'album sono stati \"Lo strano percorso\", \"Il mondo insieme a te\" e \"Fai come ti pare\", mentre \"Eccoti\" (in una versione riarrangiata) e \"Me la caver\u00f2\" sono stati pubblicati per promuovere la raccolta \"TuttoMax\", uscita un anno pi\u00f9 tardi. L'album ha venduto pi\u00f9 di 200.000 copie, diventando doppio disco di platino."}
{"id": "245507", "revid": "767487", "url": "https://it.wikipedia.org/wiki?curid=245507", "title": "Febbre da cavallo - La mandrakata", "text": "Febbre da cavallo - La mandrakata \u00e8 un film del 2002 diretto da Carlo Vanzina, con protagonista Gigi Proietti.\n\u00c8 il sequel di \"Febbre da cavallo\", sempre con protagonista Gigi Proietti, pellicola del 1976 diretta dal regista Steno.\nIl film segna il ritorno di Enrico Montesano alla recitazione cinematografica dopo otto anni da \"Anche i commercialisti hanno un'anima\".\nTrama.\nNonostante la fine del suo matrimonio e la promessa alla nuova fidanzata Lauretta di chiudere con gli ippodromi, Bruno Fioretti detto \"Mandrake\" non ha perso il vizio di giocare ai cavalli. Infatti continua imperterrito a scommettere insieme ai suoi nuovi soci: \"Micione\", quarantenne disoccupato che vive ancora con i genitori a cui ruba gli spiccioli per le scommesse, e l'\"Ingegnere\", studente in Giurisprudenza fuori corso. I tre, dopo un ottimo inizio dovuto alle capacit\u00e0 informatiche dell'ingegnere, ricominciano sistematicamente a perdere, finch\u00e9 un giorno, durante una corsa, Mandrake nota che un cavallo brocco che arriva sempre ultimo, di nome \"Come va va\", \u00e8 esteticamente identico a Pok\u00e9mon, cavallo plurivincente di propriet\u00e0 del conte De Blasi. A quel punto concepisce una truffa delle sue: acquistato a poco prezzo \"Come va va\", scambia nascostamente i due cavalli in modo da far alzare le quotazioni di Pok\u00e9mon, facendo correre e perdere il brocco al suo posto.\nNella truffa vengono coinvolti anche Aurelia, ex fiamma di Mandrake, e il ragionier Antonio Faiella, napoletano truffato da Mandrake.\nEffettuato lo scambio, Mandrake e soci devono procurarsi i soldi per la scommessa. Ad aiutare Mandrake arriva a sorpresa il suo ex socio Armando detto \"Er Pomata\", che tutti credevano morto e invece era scappato in Australia per sfuggire ai creditori. Col suo aiuto, Mandrake e soci mettono su una truffa ai danni del figlio del macellaio \"Manzotin\", ma riescono a portargli via solo mille euro.\nPer procurarsi una adeguata somma di denaro, viene allora imbrogliato addirittura il Cozzaro Nero, grazie al doppio gioco di Aurelia che rivela allo strozzino la truffa architettata da Mandrake e lo convince a scommettere 25.000 euro su Pok\u00e9mon alla prossima corsa, per poi dividere il ricavato al 50%. Ma in realt\u00e0 gli altri hanno effettuato un finto riscambio dei cavalli, quindi a correre \u00e8 ancora il cavallo brocco, che naturalmente perde. Con uno stratagemma i 25.000 euro della scommessa finiscono in mano a Mandrake, il quale ha, nel frattempo, iscritto il cavallo brocco ad un'altra corsa a Montecatini.\nOvviamente facendo correre Pok\u00e9mon al suo posto la gara viene vinta facilmente dal cavallo di Mandrake, ma il conte De Blasi, servendosi di un investigatore privato, ha nel frattempo scoperto tutto, per cui Mandrake e soci evitano la denuncia, ma si ritrovano senza nemmeno i soldi per tornare a Roma. Costretti a scendere dal treno alla prima stazione, Mandrake e Pomata si trovano davanti un baracchino col gioco delle tre carte: i due finiscono per giocarsi, perdendola, l'ultima cosa rimasta: l'orologio d'oro della Prima Comunione che Aurelia aveva dato poco prima a Mandrake.\nProduzione.\nNel 2001 i fratelli Carlo e Enrico Vanzina, figli di Steno, decisero di produrre un sequel del famoso cult anni '70 diretto dal padre, \"Febbre da cavallo\".\nGigi Proietti torna nel ruolo del protagonista Mandrake, oltre ad essere il primo film dopo quasi vent'anni in cui l'attore recita in un ruolo pienamente compiuto. Nel cast ci sono Rodolfo Lagan\u00e0 e Andrea Ascolese nei panni dei nuovi soci di Mandrake, Carlo Buccirosso in quelli di un ragioniere truffato che si unir\u00e0 alla squadra, mentre Nancy Brilli interpreta Aurelia, la nuova protagonista femminile. Inizialmente escluso dal progetto, Enrico Montesano, co-protagonista del primo film, ritorna nel ruolo di Er Pomata in una partecipazione verso la fine del film. Questo perch\u00e9 i fratelli Vanzina hanno pensato di costruire la storia interamente sul personaggio di Mandrake. Claudia Gerini avrebbe dovuto far parte anch'essa del cast, ma si trov\u00f2 costretta a rinunciare per conflitti di riprese con altre pellicole.\nLe riprese si sono svolte nell'estate 2002 tra Roma e Montecatini Terme, mentre il film \u00e8 uscito nelle sale il 31 ottobre 2002 distribuito dalla Warner Bros. La colonna sonora \u00e8 la stessa del primo capitolo, ma \u00e8 stata parzialmente riarrangiata dai maestri Vincenzo Tempera e Fabio Frizzi.\nNei titoli di coda del film compare, in un piccolo cameo, il gruppo comico del Trio Medusa, nei panni di tre dei giocatori."}
{"id": "245512", "revid": "767487", "url": "https://it.wikipedia.org/wiki?curid=245512", "title": "Fratella e sorello", "text": "Fratella e sorello \u00e8 un film del 2005, l'ultimo diretto dal regista Sergio Citti. Ha vinto il Fiasco d'oro come pellicola meno vista dell'anno 2005, con solo 532 spettatori.\nTrama.\nSerpente e Giocondo sono due personaggi innocenti ed onesti, brutalmente calpestati dalla schiacciante maggioranza di malvagit\u00e0. Serpente \u00e8 un fotomodello e non si sa bene se sia omosessuale o no, mentre Giocondo \u00e8 la caricatura di un ricco borghese finito in miseria. Per un banale equivoco i due un giorno finiscono in prigione e l\u00ec vi restano molto tempo e diventano amici, raccontandosi ognuno le proprie vicende e guai con la vita. Quando escono trovano una societ\u00e0 malata, crudele e ottusa; Giocondo e Serpente non possono fidarsi pi\u00f9 nemmeno delle donne, esseri che, secondo loro non avrebbero dovuto mai farsi corrompere. Decisi che quella societ\u00e0 nuova e in fase di sviluppo non fa per loro, membri di un'altra generazione, Giocondo e Serpente decidono di farsi arrestare nuovamente."}
{"id": "245517", "revid": "767487", "url": "https://it.wikipedia.org/wiki?curid=245517", "title": "I banchieri di Dio - Il caso Calvi", "text": "I banchieri di Dio - Il caso Calvi \u00e8 un film del 2002 di Giuseppe Ferrara, tratto dall'omonimo libro curato da Mario Almerighi.\nIl film \u00e8 uscito nelle sale l'8 marzo 2002.\nTrama.\nIl film narra le vicende dello scandalo del Banco Ambrosiano, legato soprattutto alla figura di Roberto Calvi. Lo scandalo esplose come un caso intricato e denso di misteri che coinvolse il mondo finanziario milanese, il Vaticano, la loggia massonica P2, i servizi segreti italiani e inglesi, il mondo della politica, la mafia e la banda della Magliana.\nLa pellicola narra nel dettaglio tutti questi legami, cercando di ricostruire gli eventi e gli intrecci, senza dispensare nomi ed episodi. Il film termina con la morte di Calvi sotto il ponte dei Frati Neri a Londra, sostenendo apertamente l'ipotesi di omicidio.\nProduzione.\nIl film \u00e8 stato girato a Torino, Londra, Milano e a Belgrado.\nLa pellicola ha avuto una gestazione molto lunga e travagliata. Il regista Giuseppe Ferrara ha dichiarato di aver pensato per la prima volta a questo progetto nel 1986, subito dopo \"Il caso Moro\", e di volerlo realizzare all'epoca con Gian Maria Volont\u00e9 come protagonista.\nDopo una bocciatura del progetto nel 1991 da parte dei produttori Silvio Berlusconi e Vittorio Cecchi Gori, e l'intenzione del regista di gettare la spugna, l'interesse di Rai Cinema ha fatto portare a termine il progetto dopo quindici anni, nel 2001.\nIl film ha incontrato problemi durante la lavorazione, in quanto la magistratura ha voluto accertarsi delle ricostruzioni ancora al vaglio.\nNell'aprile 2002 venne messo sotto sequestro su denuncia di Flavio Carboni (interpretato da Giancarlo Giannini nel film), il quale ha dovuto versare una cauzione di un milione e mezzo di euro. Il film venne dissequestrato due mesi dopo.\nDopo aver dedicato dieci anni a documentarsi ed esaminare le carte processuali, malgrado ripetute interruzioni dei finanziamenti da parte della Penta, Ferrara riusc\u00ec a portare in scena la propria ricostruzione dei fatti con un cast di 164 attori.\nIl film d'inchiesta e impegno civile, dal taglio quasi documentaristico, \u00e8 dedicato in apertura a Gian Maria Volont\u00e8.\nAlla sua uscita nelle sale ebbe comunque un'accoglienza fredda da parte della critica quanto del pubblico.\nVicenda legale.\nIl regista era gi\u00e0 stato destinatario di altri due esposti per il film \"Giovanni Falcone\", una condanna per diffamazione nei confronti di Bruno Contrada e una separata richiesta di risarcimento in sede civile pari a 4 miliardi di lire da parte di Vincenzo Geraci.\nIn merito al film \"I banchieri di Dio\", il Tribunale di Roma rilev\u00f2 che nel rispetto del diritto di cronaca il film present\u00f2 fatti \"ufficialmente veri\", in quanto basati su un atto pubblico ufficiale quale \u00e8 l'ordinanza di custodia cautelare firmata dal GIP romano e confermata in seconda istanza dal Tribunale del Riesame: le scene riguardanti Carboni rinviano continuamente lo spettatore alle carte processuali mediante puntuali citazioni presenti nei sottotitoli, fedelmente rappresentate, pur con alcune licenze artistiche che non violano la verit\u00e0 di fatti maggiori.\nNel libro-inchiesta uscito contestualmente al film, Ferrara afferm\u00f2 che \"Cento giorni a Palermo\" (su Carlo Alberto dalla Chiesa), \"Il caso Moro\", \"Giovanni Falcone\" e \"I Banchieri di Dio\" sono \u00abquattro distinti minigolpe implosivi di un medesimo disegno antidemocratico che, metro dopo metro, hanno portato il Paese, come scrive Gina Lagorio, \u2018su uno scivolo ogni giorno pi\u00f9 viscido verso il regime\u2019\u00bb, \"picchi delittuosi\" tutti collegati alla vicenda della P2."}
{"id": "245519", "revid": "438678", "url": "https://it.wikipedia.org/wiki?curid=245519", "title": "Il cineasta e il labirinto", "text": "Il cineasta e il labirinto \u00e8 un film del 2002, diretto dal regista Roberto And\u00f2.\nTrama.\nIl documentario ripercorre la carriera di Francesco Rosi, attraverso le scene pi\u00f9 significative dei suoi film e i ricordi di chi ha lavorato con lui o si sente legato al suo modo di fare cinema.\nDistribuzione.\nIl documentario \u00e8 stato proiettato al Campidoglio nel 2002 in occasione degli ottant'anni di Francesco Rosi, nel 2003 durante lo svolgimento della seconda edizione del Festival del Cinema di Porretta Terme dedicata allo stesso regista e nel 2007 a Palermo in occasione de \"la citt\u00e0 cosmopolita\"."}
{"id": "245521", "revid": "88740", "url": "https://it.wikipedia.org/wiki?curid=245521", "title": "Il consiglio d'Egitto (film)", "text": "Il consiglio d'Egitto \u00e8 un film del 2002 diretto da Emidio Greco, prodotto da Mariella Li Sacchi e Amedeo Letizia, \u00e8 tratto dall'omonimo romanzo di Leonardo Sciascia, incentrato sulla vicenda di Giuseppe Vella, erudito e falsario settecentesco che si rese autore di clamorose falsificazioni storiche sulla Storia della Sicilia islamica, e del rivoluzionario Francesco Paolo Di Blasi."}
{"id": "245522", "revid": "438678", "url": "https://it.wikipedia.org/wiki?curid=245522", "title": "Il pi\u00f9 bel giorno della mia vita", "text": "Il pi\u00f9 bel giorno della mia vita \u00e8 un film del 2002, diretto da Cristina Comencini.\nTrama.\nIrene \u00e8 un'anziana signora romana molto legata alla villa di famiglia in cui vive, ma i tre figli - Sara, Rita e Claudio - vogliono venderla. Il pi\u00f9 bel giorno della sua vita \u00e8 la prima comunione di Chiara, figlia secondogenita di Rita, ma l'evento rischia di essere rovinato dalle tensioni intorno alla vendita della casa, che per i tre figli \u00e8 troppo grande. Chiara, dopo aver visto la tensione salire durante i pranzi domenicali, prega Dio perch\u00e9 porti in famiglia la verit\u00e0, che secondo il suo catechista \u00e8 il bene per cui Ges\u00f9 \u00e8 sceso tra gli uomini.\nIntorno a questa vicenda principale si delineano i personaggi dei tre figli: Sara, che da quando \u00e8 rimasta vedova non riesce pi\u00f9 a ricostruirsi una vita e passa ogni sera ad attendere che il figlio Marco, del quale sospetta l'omosessualit\u00e0, torni a casa; Claudio, che invece omosessuale lo \u00e8, ma non riesce a rivelarlo alla madre e quindi vive di nascosto la propria relazione con Luca; Rita, infine, che \u00e8 sposata con Carlo e ha due figlie (Silvia e Chiara), ma non prova pi\u00f9 piacere durante i rapporti sessuali col marito dal giorno della nascita di Chiara e per questo intrattiene una relazione col veterinario Davide.\nCritica.\nLa critica ha sottolineato un approccio \u201ctelevisivo\u201d alla narrazione, con una descrizione troppo \u201cturistica\u201d di Roma, una sceneggiatura accurata ma meccanica. Apprezzamento \u00e8 andato invece alla recitazione."}
{"id": "245526", "revid": "767487", "url": "https://it.wikipedia.org/wiki?curid=245526", "title": "Ilaria Alpi - Il pi\u00f9 crudele dei giorni", "text": "Ilaria Alpi - Il pi\u00f9 crudele dei giorni \u00e8 un film italiano del 2003 diretto da Ferdinando Vicentini Orgnani e con protagonista Giovanna Mezzogiorno, basato sull\u2019omicidio della giornalista Ilaria Alpi e del suo cameraman Miran Hrovatin avvenuto a Mogadiscio nel 1994.\nTrama.\nL'ultimo mese di vita di Ilaria Alpi, giornalista Rai, e del suo operatore di ripresa Miran Hrovatin, uccisi il 20 marzo 1994 a Mogadiscio, in Somalia."}
{"id": "245527", "revid": "767487", "url": "https://it.wikipedia.org/wiki?curid=245527", "title": "Incantesimo napoletano", "text": "Incantesimo napoletano \u00e8 un film del 2002, scritto e diretto da Paolo Genovese e Luca Miniero.\nTrama.\nLa piccola Assuntina, nata in una famiglia napoletana, crescendo inizia a parlare con uno stretto dialetto milanese. Questa stranissima anomalia getta i parenti nella disperazione. Col passare degli anni, nonostante i tentativi di correggerla, Assuntina con il suo linguaggio peggiorer\u00e0 ulteriormente, tanto che le verr\u00e0 dato il soprannome di \"Cotoletta\" e rifiuter\u00e0 di adattarsi a qualunque tradizione partenopea, rifiutando anche i dolci tipici della citt\u00e0 per quelli del capoluogo lombardo.\nTutti gli ulteriori tentativi da parte della famiglia e degli amici saranno vani, come vano sar\u00e0 il lungo soggiorno che le faranno fare a Torre Annunziata per farle studiare la vera lingua napoletana presso gli zii, popolani che si esprimono soltanto in un dialetto molto stretto.\nRaggiunti i venti anni Assuntina rimane incinta.\nLa critica.\nFabio Ferzetti, ne \"Il Messaggero\" dell'8 febbraio del 2002, \u00ab...invece batti e ribatti gli esordienti Paolo Genovese e Luca Miniero, rodati pubblicitari, finiscono per cavare da questo spunto surreale una commedia triste come tristi sanno essere i napoletani, una storia di famiglia dove il pi\u00f9 disperato \u00e8 il padre...\u00bb"}
{"id": "245529", "revid": "767487", "url": "https://it.wikipedia.org/wiki?curid=245529", "title": "Joy - Scherzi di gioia", "text": "Joy - Scherzi di gioia \u00e8 un film del 2002 diretto da Adriano Wajskol.\nTrama.\nJoy \u00e8 una bambina dotata di una fervida fantasia. Seduta in una comoda poltrona davanti ad uno schermo gigante inizia a realizzare i desideri dei suoi familiari con una sorta di zapping virtuale. I fratelli Mim\u00ec e Dod\u00f2 riescono a raggiungere Saturno con un Jumbo e da l\u00ec, con la loro musica, influenzano la vita degli adulti sulla Terra. I nonni Nino e Alice riescono finalmente ad avere lo yacht dei loro sogni per realizzare una lussuosa crociera. E i genitori, Stella e Tony, si perdono per poi ritrovarsi raggiungendo una nuova armonia tra di loro."}
{"id": "245531", "revid": "767487", "url": "https://it.wikipedia.org/wiki?curid=245531", "title": "La forza del passato", "text": "La forza del passato \u00e8 un film del 2002 diretto da Piergiorgio Gay, tratto dall'omonimo romanzo di Sandro Veronesi."}
{"id": "245537", "revid": "438678", "url": "https://it.wikipedia.org/wiki?curid=245537", "title": "La strada nel bosco", "text": "La strada nel bosco \u00e8 un film del 2002, diretto dal regista Tonino De Bernardi."}
{"id": "245538", "revid": "438678", "url": "https://it.wikipedia.org/wiki?curid=245538", "title": "La vita degli altri", "text": "La vita degli altri \u00e8 un film del 2002, diretto da Nicola De Rinaldo."}
{"id": "245539", "revid": "767487", "url": "https://it.wikipedia.org/wiki?curid=245539", "title": "L'allievo modello", "text": "L'allievo modello \u00e8 un documentario del 2002 diretto dal regista Stefano Mordini.\n\"L'allievo modello\" \u00e8 l'Argentina, paese che fino alla grave crisi economica del dicembre del 2001 era considerata dal Fondo Monetario Internazionale il paese dove sperimentare le pi\u00f9 spinte ricette economiche neoliberiste.\nTrama.\nIl ministro dell'Economia Roberto Lavagna e il governatore della Banca centrale Aldo Pignanelli spiegano le origini della crisi e le strategie governative. Il giornalista Horacio Verbitsky spiega come la corruzione della classe dirigente abbia portato il paese alla rovina. Il premio Nobel Adolfo P\u00e9rez Esquivel ricostruisce la storia dell'Argentina fino ai giorni nostri.\nProduzione.\nStefano Mordini dirige il documentario scritto in collaborazione con la giornalista di Internazionale Liliana Cardile, inviata speciale in Argentina."}
{"id": "245540", "revid": "438678", "url": "https://it.wikipedia.org/wiki?curid=245540", "title": "L'amore di Marja", "text": "L'amore di Marja \u00e8 un film del 2002, diretto dalla regista Anne Riitta Ciccone.\nTrama.\nAnni '70: la giovane finlandese Marja, durante una manifestazione pacifista, conosce Fortunato, un ragazzo siciliano. I due si sposano e hanno due figlie, Alice e Sonia. Per lungo tempo vivono in una comune in Finlandia, ma Fortunato non trova un lavoro. Cos\u00ec suggerisce alla famiglia di trasferirsi in Sicilia: Marja accetta, ma dovr\u00e0 adattarsi a vivere in un mondo diverso e chiuso."}
{"id": "245541", "revid": "438678", "url": "https://it.wikipedia.org/wiki?curid=245541", "title": "L'amore imperfetto", "text": "L'amore imperfetto \u00e8 un film del 2002, diretto dal regista Giovanni Davide Maderna. Il titolo non va confuso con il successivo film \"L'amore \u00e8 imperfetto\"."}
{"id": "245542", "revid": "767487", "url": "https://it.wikipedia.org/wiki?curid=245542", "title": "L'anima gemella", "text": "L'anima gemella \u00e8 un film del 2002 diretto da Sergio Rubini.\nTrama.\nIn un paesino della Puglia vive Teresa, viziata, presuntuosa, arrogante e frustrata figlia di un ricco commerciante di pesce, che si accinge alle nozze con Tonino, dipendente di suo padre. In realt\u00e0 Tonino ama Maddalena, dolcissima ragazza di cui Teresa invidia tutto: l'amato, la bellezza, la felicit\u00e0, la semplicit\u00e0.\nL'invidia di Teresa \u00e8 talmente forte da pretendere la presenza di Maddalena al suo matrimonio, funzione che, per\u00f2, si chiude tragicamente con il no all'altare di Tonino, che scappa via con Maddalena.\nI due giovani trovano rifugio in una spiaggia del leccese per attendere che il marasma si calmi, ma Teresa \u00e8 stata offesa nel proprio orgoglio e vuole vendicarsi. Prova tutti i mezzi, leciti e illeciti, finch\u00e9 la zia non la porta da una donna del paese in grado di fare piccole magie a fin di bene.\nLa donna, madre del barbiere Angelantonio, si rifiuta di operare in quanto crede che con la magia non si possa consolare Teresa, ma si lascia scappare che potrebbe fare qualcosa di grandioso: farla diventare come Maddalena, con lo stesso corpo, lo stesso volto, ma sicuramente non con la stessa dolcezza. Teresa promette cinquanta milioni di lire pur di avere l'aiuto della fattucchiera, arrivando a pretendere e a minacciare, ma la donna si rifiuta. L'ingordo figlio, invece, pretende che la magia venga fatta per incassare i soldi e si mette d'accordo con Teresa. Rapisce Maddalena e si incontra con Teresa in una cava abbandonata. Qui si d\u00e0 inizio al rito che all'apparenza sembra essere fallito, ma che poco dopo si concretizza con successo e Teresa si ritrova a casa in un corpo uguale a Maddalena.\nTeresa paga il barbiere chiedendogli per\u00f2 di tenere sequestrata Maddalena e di ucciderla, e poi si reca da Tonino che, preoccupato, \u00e8 in attesa della sua amata. I due vivono una forte passione, ma Tonino inizia a percepire che Maddalena (nella realt\u00e0 Teresa) \u00e8 cambiata. Nel frattempo Angelantonio non ha ucciso la vera Maddalena, anzi, interviene la madre che, esaudendo la richiesta della ragazza, opera lo stesso rito per dare a Maddalena il corpo di Teresa affinch\u00e9 essa possa intervenire per calmare l'astio dei genitori di Teresa e salvare il suo amato dal pericolo.\nNelle fattezze della sua nemica, la ragazza riesce quindi a salvare Tonino dalla furia dei fratelli di Teresa, la quale sta peraltro per essere violentata da uno di loro. Tonino, ovviamente, non la riconosce in questo corpo e lei si rassegna all'abbandono dell'amato.\nSi sta preparando il matrimonio di Tonino e Maddalena/Teresa, ma il ragazzo si sente insoddisfatto e deluso dai comportamenti capricciosi della sua amata; quando si trova casualmente in presenza di Teresa (ex Maddalena), si rende conto che anche gli atteggiamenti di quest'ultima sono mutati diventando dolci e amabili.\nNelle ultime scene Tonino abbandona per la seconda volta Teresa nei panni di Maddalena e corre a trovare Maddalena nel corpo di Teresa, riconoscendo in lei la sua vera anima gemella.\nProduzione.\nIl film \u00e8 stato ambientato e girato nel Salento, la parte pi\u00f9 meridionale della Puglia: in particolare a Gallipoli, con scene anche a Nard\u00f2. Alcune riprese effettuate anche a Santa Cesarea Terme (\"Villa Sticchi\") ed alla Localit\u00e0 Ciolo (\"Gagliano del Capo\")."}
{"id": "245544", "revid": "438678", "url": "https://it.wikipedia.org/wiki?curid=245544", "title": "Le parole di mio padre", "text": "Le parole di mio padre \u00e8 un film del 2001, diretto da Francesca Comencini, liberamente ispirato a due capitoli de \"La coscienza di Zeno\" di Italo Svevo.\n\u00c8 stato presentato nella sezione Un Certain Regard al 54\u00ba Festival di Cannes.\nTrama.\nDopo la morte del padre, Zeno Cosini si reca da un vecchio amico di suo padre, Giovanni Malfenti, per avere un lavoro. Zeno \u00e8 un ragazzo chiuso, insicuro e un po' inetto, che ha cambiato pi\u00f9 volte l'indirizzo dei suoi studi universitari ma non \u00e8 riuscito a trovare la sua strada.\nZeno vive da solo, spesso vaga per la citt\u00e0 e osserva la gente, le strade e la vita a lui estranea.\nComincia a frequentare la casa di Malfenti. Invitato a cena spesse volte ha cos\u00ec modo di conoscere le figlie di Giovanni: Ada, Alberta, Anna e Augusta. Dopo vari tentativi inutili di conquistare l'amore di Ada, e il rifiuto dell'amore di Alberta, finisce per sposare Augusta. Il film si conclude con la scena dei due sposini che salgono le scale della chiesa vista dall'altra parte della strada."}
{"id": "245545", "revid": "438678", "url": "https://it.wikipedia.org/wiki?curid=245545", "title": "Le strade di Genova", "text": "Le strade di Genova \u00e8 un film documentario del 2002 diretto da Davide Ferrario.\n\u00c8 incentrato sugli scontri avvenuti durante il vertice del G8 di Genova, di cui il regista fu testimone oculare."}
{"id": "245547", "revid": "1437722", "url": "https://it.wikipedia.org/wiki?curid=245547", "title": "TuttoMax", "text": "TuttoMax \u00e8 una raccolta di brani del cantante italiano Max Pezzali realizzati nella sua carriera con gli 883 (dal 1992 al 2002) e poi come solista, pubblicata dalla Warner Music Italy il 10 giugno 2005.\nDescrizione.\nSottotitolato \"6.000.000 di dischi in 2 CD\", \u00e8 stato preceduto dai singoli \"Eccoti\" e \"Me la caver\u00f2\", gi\u00e0 presenti nel precedente \"Il mondo insieme a te\", primo lavoro di Max come solista. \"Eccoti\" \u00e8 tuttavia presente nella raccolta in versione inedita, ricantata e riarrangiata.\nTra le tracce vi sono anche tre brani remixati, ma non inediti: \"Grazie mille (Benvenuto 2000 Remix)\", \"Gli anni ('96)\" e \"Viaggio al centro del mondo (Jeo's Remix)\".\nSuccesso commerciale.\nLa raccolta riscuote grandissimo successo in Italia durante l'estate del 2005 e, con il record di 10 settimane consecutive al numero 1, non solo rappresenta uno degli album pi\u00f9 venduti di quell'anno (il quinto), ma in assoluto si colloca nei primi 15 per numero di settimane al primo posto e in sesta posizione per settimane consecutive in testa alle Classifiche FIMI di tutti i tempi. Risulta inoltre essere il 5\u00ba album pi\u00f9 venduto in Europa nella sua prima settimana di uscita.\nTracce.\nTesti e musiche di Max Pezzali, eccetto dove indicato."}
{"id": "245548", "revid": "110157", "url": "https://it.wikipedia.org/wiki?curid=245548", "title": "Sottoclasse (informatica)", "text": "Nella programmazione orientata agli oggetti, una sottoclasse \u00e8 una classe che eredita tutte le propriet\u00e0 da una superclasse, che esse siano oggetti o metodi. Una denominazione alternativa a \"sottoclasse\" \u00e8 \"classe derivata\".\nIl termine specifico che indica questo processo mediante il quale le classi figlie o derivate ereditano le propriet\u00e0 delle classi madri o superclassi \u00e8 detto ereditariet\u00e0.\nSi pu\u00f2 pensare ad una sottoclasse come ad un particolare \"genere\" della sua superclasse, infatti essa pu\u00f2 utilizzare o meno dei metodi e/o attributi, come anche ridefinirli attraverso l'overriding. Per fare due esempi: un Gatto manx (o \"Gatto dell'isola di Man\") \u00e8 un particolare \"genere\" di gatto, un quadrato \u00e8 un particolare \"genere\" di rettangolo.\nCome illustrato da questi esempi, una sottoclasse \u00e8 una versione pi\u00f9 specifica della sua superclasse; vi sono caratteristiche comuni a tutti i gatti, ma, a queste, i gatti manx ne aggiungono una peculiare della loro razza (la mancanza della coda); mentre tutti i rettangoli hanno quattro lati, i quadrati hanno una caratteristica pi\u00f9 restrittiva, cio\u00e8 hanno tutti e quattro i lati della stessa lunghezza. \nNon bisogna confondere la relazione che intercorre fra classi e sottoclassi con quella che intercorre fra classi e istanze. Un'istanza della classe codice_1 rappresenta \"un particolare gatto\", cio\u00e8 un oggetto, mentre la classe codice_2 \u00e8 ancora una classe, da cui possono essere istanziate tante istanze di \"particolari gatti manx\". E se a un particolare gatto una volpe mangia la coda, questo fatto non lo fa passare nella classe codice_2: \u00e8 semplicemente cambiato quel gatto (quell'istanza di gatto).\nNon si deve neanche confondere la relazione che intercorre tra classi e sottoclassi con quella che intercorre fra tipi e \"sottotipi\". Si veda Sottotipo (informatica)."}
{"id": "245550", "revid": "2194347", "url": "https://it.wikipedia.org/wiki?curid=245550", "title": "Isole Marianne Settentrionali", "text": "Il Commonwealth delle Isole Marianne Settentrionali (in inglese: \"Commonwealth of the Northern Mariana Islands\", abbreviato in CNMI) \u00e8 un commonwealth in unione politica con gli Stati Uniti d'America, posto in posizione strategica nell'oceano Pacifico occidentale.\nConsiste in 14 isole, che si trovano a circa tre quarti di strada tra le Hawaii e le Filippine, a .\nL'arcipelago ha una popolazione (stima del 2005) di persone.\nLa lingua ufficiale \u00e8 l'inglese.\nGeografia e clima.\nCon Guam a sud, le Isole Marianne Settentrionali costituiscono l'arco delle Isole Marianne.\nLe isole meridionali sono calcaree e contornate da barriere coralline; le isole settentrionali sono vulcaniche, con vulcani attivi su Anatahan, Pagan e Agrihan. Il vulcano di Agrihan \u00e8 il pi\u00f9 elevato delle isole, con .\nCirca un quinto della terra \u00e8 coltivabile, un altro decimo \u00e8 a pascolo permanente. La risorsa naturale principale \u00e8 il pesce, il che causa problemi con la protezione delle specie a rischio di estinzione.\nLo sviluppo passato ha creato delle aree che necessitano di essere ripulite e ha causato la contaminazione delle sorgenti sotterranee su Saipan.\nLe isole hanno oltre di strade pubbliche, tre aeroporti con piste asfaltate (una di circa , due attorno ai 2\u00a0000), tre aeroporti con piste non asfaltate (una di circa due sotto i e un eliporto.\nIl vulcano Anatahan \u00e8 una piccola isola vulcanica situata 120\u00a0km a nord dell'isola di Saipan e 320\u00a0km a nord di Guam.\nL'isola \u00e8 lunga circa 9\u00a0km e larga 3.\nAnatahan inizi\u00f2 improvvisamente ad eruttare dal suo cratere orientale alle 17:00 del 10 maggio 2003.\nDa allora ha continuato ad alternare periodi di calma ed eruzioni.\nIl 6 aprile 2005 vennero espulsi approssimativamente di cenere e roccia, provocando una grossa nuvola nera che si spost\u00f2 verso sud, sopra Saipan e Tinian.\nEruzioni recenti hanno costretto il cambio di rotta di alcuni voli commerciali.\nLe isole hanno un clima marino tropicale, moderato da alisei stagionali da nord-est.\nLa variazione di temperatura stagionale \u00e8 piccola; la stagione secca va da dicembre a giugno, quella piovosa da luglio a ottobre pu\u00f2 portare dei tifoni.\nStoria.\nLe prime persone a raggiungere le Isole Marianne arrivarono tra il 4000 a.C. e il 2000 a.C. dal Sud-est asiatico. Dopo il primo contatto con gli spagnoli, divennero noti come Chamorros, una parola spagnola simile a Chamori, il nome della divisione superiore del sistema di caste indigene. Il primo europeo a giungere in queste acque fu Ferdinando Magellano nel 1521, che sbarc\u00f2 nei pressi di Guam e reclam\u00f2 le isole per la Spagna.\nArrabbiato per i nativi dalla mano lesta, inizialmente chiam\u00f2 le isole \"Las Islas de los Ladrones\", (Le Isole dei Ladri), ma nel 1668 il nome venne cambiato in \"Las Marianas\", in onore di Marianna d'Asburgo, vedova di Filippo IV di Spagna.\nQuasi tutta la popolazione nativa delle isole mor\u00ec sotto il dominio spagnolo, ma nuovi coloni provenienti dall'odierna Micronesia le ripopolarono in parte.\nVendute alla Germania nel 1899, furono conquistate dal Giappone nel 1914 e trasformate in una guarnigione militare.\nIl 15 giugno 1944, durante la seconda guerra mondiale, i marines statunitensi sbarcarono sull'isola e riuscirono a vincere dopo tre settimane di aspri combattimenti nella battaglia di Saipan.\nDopo la sconfitta giapponese, le isole vennero amministrate dagli Stati Uniti come parte del territorio fiduciario delle Isole del Pacifico delle Nazioni Unite; quindi difesa e affari esteri sono responsabilit\u00e0 degli Stati Uniti.\nLa popolazione delle Marianne Settentrionali, negli anni settanta, decise di non cercare l'indipendenza, ma di allacciare relazioni pi\u00f9 strette con gli stessi.\nI negoziati per lo status territoriale iniziarono nel 1972.\nUn patto per l'istituzione di un commonwealth in unione politica con gli Stati Uniti venne approvato nel 1975.\nUn nuovo governo e una nuova costituzione entrarono in atto nel 1978.\nIl 23 settembre 2004 il membro del congresso Richard Pombo, dalla California, introdusse il cosiddetto \"Northern Mariana Islands Delegate Act\".\nLa proposta di legge, se fosse stata approvata, avrebbe permesso alle Marianne Settentrionali di eleggere un rappresentante senza diritto di voto alla Camera dei rappresentanti a partire dalle elezioni del 2006.\nLa proposta and\u00f2 a morire alla fine del 108\u00ba Congresso, ma il 18 febbraio 2005, \u00e8 stata ripresentata da Pombo.\nLe Marianne Settentrionali sono state recentemente in primo piano a causa della connessione con gli scandali che hanno coinvolto Jack Abramoff e il capo della maggioranza alla Camera Tom Delay.\nEconomia.\nL'economia delle Isole Marianne Settentrionali dipende principalmente dal turismo, in particolare dal Giappone, e dal settore in forte crescita dell'abbigliamento.\nIl Commonwealth beneficia inoltre di sostanziosi sussidi e di assistenza allo sviluppo, da parte del governo federale degli Stati Uniti.\nLe Marianne Settentrionali hanno sfruttato con successo la loro posizione di area di libero scambio con gli Stati Uniti, restando allo stesso tempo non soggette alla stessa legislazione sul lavoro.\nCi\u00f2 significa che i salari minimi sono inferiori a quelli statunitensi e alcune altre protezioni per i lavoratori sono pi\u00f9 deboli, di conseguenza si hanno costi di produzione inferiori.\nInoltre, un differente regime di immigrazione ha fatto s\u00ec che un grande numero di immigrati cinesi sia stato impiegato nell'industria tessile delle isole.\nComunque, l'imposizione da parte dell'Organizzazione mondiale del commercio di restrizioni sulle importazioni cinesi negli Stati Uniti, ha posto grande pressione al commercio basato sulle isole, portando alla chiusura di alcune fabbriche.\nLa produzione agricola, principalmente di noci di cocco, albero del pane, pomodori e meloni, nonch\u00e9 allevamento di bestiame, hanno un'importanza relativamente minore.\nMunicipalit\u00e0.\nAmministrativamente le Isole Marianne Settentrionali sono divise in quattro municipalit\u00e0:\nA causa della minaccia vulcanica, le Isole Settentrionali sono state in gran parte evacuate. Sono rimaste solo sei persone sull'Isola Alamagan (Censimento del 2000), mentre il sindaco della municipalit\u00e0 risiede in \"esilio\" a Saipan."}
{"id": "245553", "revid": "103330573", "url": "https://it.wikipedia.org/wiki?curid=245553", "title": "Spettro acustico", "text": "Lo spettro acustico \u00e8 un diagramma che rappresenta le pressioni sonore in rapporto alla frequenza. Mette in evidenza la distribuzione energetica del suono nelle sue varie componenti e mostra come varia la pressione sonora al variare della frequenza. In musica esprime il numero e l'intensit\u00e0 dei singoli suoni armonici concomitanti al suono fondamentale, determinanti nella formazione del timbro."}
{"id": "245566", "revid": "125675824", "url": "https://it.wikipedia.org/wiki?curid=245566", "title": "Devil (Marvel Comics)", "text": "Devil (\"Daredevil\"), il cui vero nome \u00e8 Matthew Michael \"Matt\" Murdock, \u00e8 un personaggio immaginario dei fumetti creato dallo sceneggiatore Stan Lee e dal disegnatore Bill Everett nel 1964, pubblicato negli Stati Uniti dalla Marvel Comics. Ha esordito nel primo numero della collana \"Daredevil\" dell'aprile 1964. La serie a fumetti dedicata al personaggio ha vinto nel 2003 il premio Will Eisner Comic Industry Awards come \"migliore serie continuativa\". Il sito web IGN lo ha inserito alla decima posizione della classifica dei cento maggiori eroi della storia dei fumetti, dopo Hulk e prima di Dick Grayson. Il personaggio ha avuto una trasposizione cinematografica nel 2003.\nBiografia del personaggio.\nDevil \u00e8 l'alter ego di Matt Murdock, studente di legge divenuto cieco a seguito di un incidente per salvare un anziano che stava per essere investito da un camion che trasportava delle scorie radioattive. In compenso, il contatto con queste potenzi\u00f2 per\u00f2 tutti gli altri sensi portandolo poi a sviluppare la capacit\u00e0 di intuire il mondo circostante in modo da compensare la cecit\u00e0. Una volta laureatosi e fondato uno studio con l'amico di universit\u00e0 \"Foggy\" Nelson, Matt, non riuscendo ad avere giustizia, ricav\u00f2 un costume dalla vecchia tuta da boxe di suo padre e inizi\u00f2 la sua carriera di giustiziere consegnando alla polizia i criminali che avevano causato la morte del padre (il mandante dell'omicidio per\u00f2 muore di infarto nello scontro): il gangster mandante dell'omicidio infatti aveva imposto al pugile \"Battling' Jack\" Murdock di andare a tappeto durante l'incontro, scelta che per\u00f2 fu rifiutata da quest'ultimo, che porter\u00e0 alla sua morte.\nStoria editoriale.\nIl personaggio esordisce nella testata \"Daredevil\" (vol. 1) nell'aprile 1964; la testata prosegue fino all'ottobre 1998 concludendosi con il n. 380. Le storie del personaggio dal mese successivo proseguono su una seconda testata pubblicata sotto l'etichetta \"Marvel Knights\" che prosegue fino al n. 119 dell'agosto 2009, quando viene ripresa la prima serie ripartendo la numerazione con il n. 500, inglobandovi anche i numeri precedenti usciti nella seconda serie e concludendosi dopo dodici numeri per continuare nella terza serie, \"Daredevil\" (vol. 3), che prosegue per 36 numeri da settembre 2011 ad aprile 2014. Da maggio 2014 esordisce la quarta serie regolare, \"Daredevil\" (vol. 4), che rilancia il personaggio nell'ambito dell'iniziativa editoriale All New Marvel NOW! e conclusa nel novembre 2015. Nel 2016 esordisce la quinta serie regolare dedicata al personaggio, \"Daredevil\" (vol. 5), all'interno dell'iniziativa editoriale All New All Different Marvel, che prosegue fino al n. 28, quando viene ripresa la numerazione della prima serie con il n. 595.\nEdizione italiana.\nIn Italia la prima serie a fumetti compare negli anni settanta, pubblicata tradotta dall'Editoriale Corno nella collana \"L'incredibile Devil\" (1970-1975) e poi in appendice sulla collana \"L'Uomo Ragno\" (prima e seconda serie, 1975-1983). Negli anni ottanta la Star Comics ripropone il personaggio in appendice alla testata \"I Fantastici Quattro\" dal 1988 fino al 1994, quando il nuovo editore Marvel Italia realizza una nuova testata, \"Devil &amp; Hulk\" che venne pubblicata fino a giugno 2012 per 186 numeri. Successivamente le storie del personaggio sono state pubblicate nella collana \"Devil e i Cavalieri Marvel\" edito da Panini Comics, che nel frattempo ha assorbito Marvel Italia. Questa serie ha contenuto anche le testate di altri supereroi \"urbani\" della Marvel fino al n. 86; in seguito, le uniche storie pubblicate sulla testata sono state quelle di Devil, cambiando anche il titolo di copertina della collana in \"Daredevil\" dal maggio 2016.\nArchi narrativi.\nCreato nel 1964 da Stan Lee, il personaggio ha conosciuto alterne fortune editoriali passando da periodi di crisi a momenti migliori che hanno visto grandi autori cimentarsi con il personaggio come, negli anni settanta, la gestione di Gene Colan (nel periodo il supereroe \u00e8 caratterizzato, tra le altre cose, dal fatto di avere come nemici supercriminali provenienti dal mondo \"animale\": Ox, Frog, Cobra, Coleottero, Leopardo, El Condor...) e, nei primi anni ottanta, quella di Frank Miller che ha rivoluzionato il personaggio; poi il ciclo realizzato da Ann Nocenti e John Romita Jr., dai contenuti di forte denuncia sociale; il secondo ciclo di Miller, \u201cBorn Again\u201d; il ciclo di Kevin Smith e Joe Quesada, \u201cGuardian Devil\u201d, in cui il lirismo dei testi si fonde con un segno e inquadrature davvero innovative; le run di tono \"noir\" scritte da Brian Bendis e poi Ed Brubaker tra il 2001 e il 2009; il ciclo di Mark Waid tra il 2011 e il 2015; quello di Charles Soule tra 2015 e 2018; la run di Chip Zdarsky iniziata nel 2019 e ancora in corso.\nAnni ottanta.\nElektra.\nFrank Miller entra a far parte dello staff nel 1979 come disegnatore e, dopo alcuni numeri di prova, incomincia anche a scrivere le storie modificandone il tono rendendolo un noir. Introduce il personaggio di Elektra Natchios, ex-compagna di Matt Murdock all'universit\u00e0 ed esperta di arti marziali e sai, che torna nella sua vita per uccidere il suo alter ego su ordine del boss Kingpin. Elektra tenta di uccidere Daredevil pi\u00f9 volte, ma quando scopre la sua vera identit\u00e0 rinuncia all'incarico e Kingpin chiama al suo servizio lo psicopatico assassino Bullseye. Questa saga segna non solo il cambio di stile e genere del fumetto ma anche un periodo di enorme successo dell'eroe.\nRinascita.\nNel 1986 Frank Miller torna a occuparsi del personaggio con il disegnatore David Mazzucchelli realizzando la saga \"\" dove Karen Page, ex-segretaria ed ex-ragazza di Matt, ora pornostar tossicodipendente, vende il nome dell'identit\u00e0 segreta di Devil a Kingpin che perseguita l'eroe facendolo lentamente impazzire fino a quando non riesce a riprendersi la sua vita. In questo ciclo di storie Devil in costume appare rare volte lasciando pi\u00f9 spazio al suo alter ego, Matt Murdock.\nAnni novanta.\nIn questo periodo Matt abbandona la sua identit\u00e0 di Devil, perch\u00e9 la sua identit\u00e0 segreta \u00e8 stata rivelata all'opinione pubblica e finendo poi per inscenare la sua morte. Tornato, decide di riaprire il suo studio legale insieme all'amico Foggy, con l'aiuto di Rosilind Sharpe.\nLa nuova versione delle origini.\nMiller ritorna successivamente nel 1993 col disegnatore John Romita Jr. con la miniserie \"L'uomo senza paura\" nella quale vengono narrate nuovamente le origini del personaggio in maniera molto pi\u00f9 dark e violenta della versione originaria di Lee ed Everett. Come in Rinascita anche qui Matt appare per tutto il fumetto senza costume tranne che nelle ultime due pagine.\nDiavolo Custode (Guardian Devil).\nNel 1998, Joe Quesada e Kevin Smith elaborano una saga pubblicata sulla nuova serie di \"Daredevil\", la seconda, fatta ripartire dal n. 1 proprio per rilanciare il personaggio. Matt Murdock \u00e8 coinvolto in un complotto apparentemente orchestrato da entit\u00e0 metafisiche. Deve difendere un bambino creduto essere il \"Nuovo Messia\" o \"L'Anticristo\". Alla fine scoprir\u00e0 che Mysterio era l'artefice di tutto.\nAnni 2000/2010.\nLa gestione Bendis (2001-2006).\nNel 2001 Brian Michael Bendis diventa lo sceneggiatore della serie, inizialmente per quattro numeri (# 16-19), poi stabilmente, dal #26. Bendis scrive tutti gli albi fino al #81, eccetto i #51-55, scritti e disegnati da David Mack e scollegati dalla storia di Bendis. Durante il periodo Bendis, interamente disegnato da Alex Maleev, Kingpin (in precedenza diventato cieco) viene spodestato dal suo ruolo di capo del crimine organizzato di New York. Viene tolto di mezzo da una congiura architettata dal figlio Richard e da Sammy Silke, figlio di un leader della malavita di Chicago. Apparentemente assassinato, all'insaputa dei congiurati Kingpin sopravvive, sebbene in condizioni critiche. Sua moglie Vanessa si vendica dei congiurati, che vengono tutti uccisi su suo ordine (compreso il figlio Richard). Solo Silke scampa al tentativo di omicidio e si consegna all'FBI. In cambio di protezione, fornisce agli agenti federali la vera identit\u00e0 di Devil, che ha ottenuta da Richard Fisk.\nQuesta azione d\u00e0 inizio a un tremendo periodo per Matt. Un agente federale, infatti, disobbedisce all'ordine del suo direttore di non diffondere la notizia, e in cambio di denaro la rivela a un quotidiano di NY, il Daily Globe, che la pubblica in prima pagina. Come conseguenza, la casa di Matt \u00e8 assediata da giornalisti, ma anche da vecchi nemici di Devil. Matt dichiara pubblicamente falsa la notizia e fa causa al Daily Globe. Le due parti non riescono ad accordarsi per un risarcimento.\nMentre si attende il processo, Matt combatte il Gufo e fa conoscenza di Milla Donovan, una donna cieca con cui d\u00e0 inizio a una relazione sentimentale. L'editore del Daily Globe viene trovato assassinato, e l'FBI sospetta di Murdock. Probabilmente, per\u00f2, il colpevole \u00e8 Kingpin, tornato dalla clinica dove \u00e8 stato curato e gli \u00e8 stata restituita la vista. Nel suo tentativo di riprendersi il suo impero criminale, scatena Typhoid Mary e subito dopo Bullseye contro Matt. Nessuno dei due gli \u00e8 di aiuto, per\u00f2, perch\u00e9 Matt lo raggiunge e lo sconfigge in uno scontro a mani nude. Davanti a un Fisk svenuto e a dei membri della malavita di New York, senza la maschera, Matt si mette a capo del quartiere di Hell's Kitchen. In pochi mesi ne elimina la criminalit\u00e0, ma si attira il malcontento di altri supereroi di NY. Durante questo periodo, Matt sposa Milla e viene attaccato dalla Yakuza, organizzazione criminale giapponese. Dopo lo scontro con la Yakuza Matt viene lasciato da Milla, che \u00e8 convinta che Matt l'abbia sposata in preda a un esaurimento nervoso.\nDistrutto dalla partenza di Milla, Matt si trova invischiato in una avventura della Vedova Nera, che ha un assassino sulle proprie tracce. Poi deve scontrarsi con Alexander Bont, che era stato capo della mafia di New York prima che arrivasse Kingpin. Infine, Kingpin, da una prigione federale, rivela agli agenti FBI di essere in possesso di un dossier con prove della seconda identit\u00e0 di Murdock, che dar\u00e0 all'FBI in cambio della libert\u00e0. Si scatena cos\u00ec una corsa per arrivare a questo dossier, alla quale partecipano Matt, aiutato da Elektra e dalla Vedova nera, i federali e anche Bullseye. Matt \u00e8 coinvolto in uno scontro con l'FBI, durante il quale viene ferito e poi catturato. Kingpin rivela che il \"dossier Murdock\" \u00e8 in realt\u00e0 un'invenzione, ma pretende di essere liberato in quanto responsabile della cattura di Murdock.\nIl processo di Murdock non inizier\u00e0 presto; in attesa, Matt \u00e8 rinchiuso nella prigione di Ryker's Island, dove si trovano alcuni dei criminali che ha combattuto come Devil. Tra questi anche Kingpin, liberato e subito dopo arrestato di nuovo dall'FBI per nuovi crimini.\nLa gestione Brubaker (2006-2009).\nDopo l'addio di Bendis, Ed Brubaker prende in mano la testata (#82, 2006). La sua storia parte esattamente da dove Bendis aveva lasciato, cio\u00e8 con Matt in prigione.\nI federali cercano di rimandare indefinitamente il processo, perch\u00e9 non sono sicuri di poter far condannare Murdock. Dopo una visita di Foggy a Matt in prigione, l'amico di Matt viene aggredito e accoltellato a morte. Ci\u00f2 incattivisce Matt, che gi\u00e0 prima aveva problemi con le bande criminali formatesi all'interno della prigione. Matt quindi non si fa problemi a pestare diverse persone, tra cui il Gufo e Testa di Martello, per capire chi ha dato l'ordine di uccidere Foggy. A New York, intanto, una persona mascherata come Devil si fa vedere mentre combatte dei criminali.Ci\u00f2 fa sorgere dubbi sulla colpevolezza di Matt, dato che lui \u00e8 chiuso a Ryker's. Dopo un po' di tempo Matt incontra Kingpin, che gli confida di non avere a che fare con la morte di Foggy, e che in poco tempo scoppier\u00e0 una rivolta all'interno della prigione, nella quale nel frattempo erano stati rinchiusi anche Bullseye e il Punitore. Quando la rivolta effettivamente scoppia, Matt \u00e8 costretto a combattere al fianco di Kingpin contro dei detenuti che vogliono ucciderli entrambi. Poi, per evitare che Kingpin possa scappare, gli spara a una gamba. Quindi si finge ostaggio del Punitore, per fuggire insieme a lui. Matt torna a New York di nascosto e va in cerca di chi ha impersonato Devil, scoprendo che si tratta di Pugno d'Acciaio.\nIn seguito Matt si reca in Europa per seguire una pista sull'assassinio di Foggy. Lo fa sotto falso nome, dato che Matt Murdock deve essere creduto ancora ostaggio del Punitore. In Europa conosce Lily Lucca, da cui diventa ossessionato. Si render\u00e0 conto in seguito che Lily ha lo stesso odore di Karen Page, a cui Matt \u00e8 sensibile dati i suoi sensi potenziati. Lily gli spiega che ci\u00f2 \u00e8 dovuto a un profumo che le \u00e8 stato dato da colei che le ha ordinato di irretire Matt: Vanessa Fisk, moglie di Kingpin.\nMatt trova Vanessa, che gli rivela di essere in stato terminale. Mostrandogli foto che provano il suo essere Devil, lo ricatta e gli chiede di far scagionare Kingpin. Devil non accetta il ricatto. Torna a casa, fingendo di essere stato alla fine liberato dal Punitore. Dato che i federali ritengono che le accuse contro di lui siano troppo deboli per rimandarlo in prigione, si trova di nuovo libero, e la sua identit\u00e0 segreta \u00e8 ancora protetta. Dopo qualche tempo viene a sapere della morte di Vanessa, al che decide di cercare di liberare Kingpin. Ci riesce come suo avvocato difensore, e ottiene la partenza di Kingpin dal paese.\nSi scopre che Foggy era in realt\u00e0 sopravvissuto all'aggressione a Ryker's Island, ma era stato inserito nel programma protezione testimoni dell'FBI e aveva quindi ricevuto una nuova identit\u00e0. Foggy per\u00f2 decide di tornare da Matt quando egli viene scagionato dalle accuse di essere Devil.\nDevil diventa poi la vittima di un piano organizzato da Mister Fear che, tramite un potente veleno, droga Milla e Melvin Potter (alias Gladiatore), e li costringe a compiere degli omicidi di cui poi non ricordano nulla. Inoltre Fear prende in mano la criminalit\u00e0 a Hell's Kitchen. Matt riesce a risalire a Fear e a farlo arrestare, ma dato che non esiste antidoto al veleno la moglie \u00e8 costretta a essere ricoverata in un istituto psichiatrico.\nComplice l'assenza della moglie, Matt trascorre una notte con Dakota North, investigatrice che in passato ha aiutato il suo studio legale. I genitori di Milla ottengono delle foto di loro due insieme e le usano per ricattarlo e ottenere l'affidamento della figlia, che viene quindi tolta dall'istituto psichiatrico.\nIn seguito Devil viene preso di mira da un nuovo sicario della Mano, Lady Bullseye. Dopo alcuni scontri, nei quali Matt riceve l'aiuto del millenario Maestro Izo, Lady Bullseye rivela che la Mano vuole un nuovo capo. Come \"candidati\" ci sono Devil, Kingpin (che \u00e8 tornato a New York in seguito all'assassinio da parte della Mano della sua nuova famiglia in Spagna), Maestro Izo e Lady Bullseye. Per evitare che l'organizzazione criminale cada nelle mani di Fisk, Matt decide di accettare l'offerta e diventa il capo supremo della Mano, sperando di riuscire a cambiarne le attitudini e le finalit\u00e0.\nIl periodo di Brubaker al timone della testata (quasi interamente disegnato da Michael Lark) vede la fine della seconda serie di \"Daredevil\" con il numero 119 e il ritorno alla numerazione originale (ripartendo dal #500, dato che vengono uniti nel calcolo i 380 numeri della prima serie e i 119 della seconda). Brubaker lascia proprio con il #500.\nDark Reign: La lista.\nNorman Osborn, venendo a sapere che Devil \u00e8 il nuovo capo della Mano, lo inserisce nella sua Lista e gli manda contro Bullseye e alcuni agenti dell'H.A.M.M.E.R.. Fuori, mentre Devil e Bullseye si affrontano, Lester fa crollare un palazzo pieno di persone con un esplosivo e riesce a scappare. Devil capisce che ormai Norman Osborn \u00e8 diventato il capo assoluto del regno e decide di reagire. Ma Kingpin e Lady Bullseye hanno visto tutto.\nShadowland: il lato oscuro di un eroe.\nMatt \u00e8 divenuto il capo della Mano e, nella sua personale guerra al crimine, fa costruire una prigione per criminali al centro di Hell's Kitchen (Shadowland) e cambia il colore del costume in nero. In seguito inizia a dare la caccia a tutti i criminali in modo disumano. Gli abitanti di Hell's Kitchen, temendo il nuovo Devil, iniziano a lasciare il quartiere. I Vendicatori provano a fermare Devil, che per\u00f2 ordina ai ninja di attaccare quelli che erano un tempo suoi amici, i quali vengono poi contattati da Kingpin; quest'ultimo richiama dall'oltretomba Ghost Rider, che inizia a liberare i criminali imprigionati a Shadowland, ma infine Devil lo caccia via.\nElektra e Typhoid Mary scoprono che la Mano ha rinchiuso dentro Matt una entit\u00e0 assetata di potere e distruzione che ne ha cambiato l'indole. Tutti gli amici di Devil attaccano nuovamente la fortezza-prigione, lo liberano dall'influenza del demone e distruggono Shadowland. In seguito Matt va in Nevada a riflettere sugli errori commessi in quanto, nonostante fosse sotto il controllo dell'entit\u00e0, \u00e8 stato comunque lui a volere la morte di Bullseye e altre atrocit\u00e0 di cui ora si pente.\nDaredevil: Rinato.\nNel suo peregrinare in New Mexico incontra in un piccolo villaggio isolato un bambino di nome Bill, cieco, il cui padre venne ucciso da alcuni malviventi. Lo sceriffo del luogo, Cole, scopre che Matt \u00e8 in realt\u00e0 Devil e decide di arrestarlo, essendo in combutta con i malviventi. Dopo uno scontro con il capo dell'organizzazione malavitosa, Matt si ritrova ferito e solo. Lo sceriffo nel frattempo si trova nei guai con il boss per via di un contrabbando di armi non arrivato: il boss vuole quindi ucciderlo. Matt arriva in tempo sbarazzandosi dei criminali. Tornato poi a Hell's Kitchen, contatta Foggy per ricostituire lo studio legale e per tornare a ripulire le strade del quartiere nei panni di Devil.\nLa gestione Mark Waid (2011-2015).\nDopo la fine di Shadowland e la \"rinascita\" di Matt, inizia una nuova serie di \"Daredevil\", la terza, scritta da Mark Waid e disegnata soprattutto da Paolo Rivera e poi da Chris Samnee. In questa serie Matt decide di lasciarsi alle spalle il periodo \"oscuro\" e iniziare una vita pi\u00f9 allegra. Conosce Kirsten McDuffie, vice procuratore distrettuale, e i due fanno coppia per un po' di tempo. Matt combatte Klaw e poi una unione delle pi\u00f9 grandi organizzazioni criminali del Marvel Universe (Hydra, AIM, Impero Segreto, Agence Byzantine e Spettro Nero). Viene catturato dal Dottor Destino, che gli toglie i suoi sensi potenziati; li riotterr\u00e0 grazie a un'operazione al cervello eseguita da Hank Pym. Sventa quindi un complotto della Societ\u00e0 dei Serpenti (una organizzazione razzista) per infiltrarsi nel sistema legale statunitense. Purtroppo per un capovolgimento della situazione viene radiato dall'ordine degli avvocati dello Stato di New York. Di conseguenza Matt, per continuare a esercitare la sua professione, si trasferisce in California, a San Francisco.\nCon il nuovo rilancio Marvel del 2014 (All-New Marvel Now), la terza serie (durata in totale 36 numeri) si conclude e inizia la quarta, con lo stesso sceneggiatore e ancora disegnata da Chris Samnee. Dopo 18 numeri, nel 2015, anche questa serie termina, a causa dell'evento \"Secret Wars\" che coinvolge tutto il Marvel Universe. Devil non ha un ruolo di rilievo nell'evento. Il periodo di Waid su \"Daredevil\" si conclude cos\u00ec.\nLa run di Charles Soule (2015-2018)\nNel rilancio post-\"Secret Wars\" (All-New, All-Different Marvel\")\" il nuovo sceneggiatore \u00e8 Charles Soule. Inizia la quinta serie di \"Daredevil\", che dura 28 numeri, fino a quando viene ripresa la numerazione originale, con il #595. Soule guida la testata fino al 2018, attraverso anche il rilancio \"Marvel Legacy\". Il suo ultimo numero \u00e8 il 612, dopodich\u00e9 lascia la testata, che viene rilanciata con un nuovo numero 1.\nFresh Start: Chip Zdarsky (2019-presente)\nLa sesta serie di \"Daredevil\" \u00e8 scritta da Chip Zdarsky e disegnata per la maggior parte da Marco Checchetto.\nPoteri e abilit\u00e0.\nEssendo stato addestrato da Stick, Devil \u00e8 un maestro in diverse arti marziali e sport da combattimento (su tutte ninjutsu, pugilato e karate), tanto che lo \"Official Handbook of the Marvel Universe\" classifica la sua abilit\u00e0 nel corpo a corpo con il punteggio di 5/7. Lo stile di combattimento di Murdock comprende savate, taekwondo, kung fu, judo, krav maga, silat, capoeira, escrima, aikid\u014d e lotta greco-romana.\nL'incidente che lo ha privato della vista ha potenziato gli altri sensi in maniera sovrumana e in particolare il suo udito \u00e8 divenuto una sorta di radar che gli permette di ovviare quasi perfettamente alla cecit\u00e0; proprio questi sensi ipersviluppati gli permettono di avvertire la posizione degli oggetti in maniera simile all'ecolocalizzazione, e di percepire i cambiamenti di umore e di atteggiamento delle persone attraverso il cambiamento di odori e di ritmo del battito cardiaco.\nA causa del sensibile senso del tatto, Murdock pu\u00f2 leggere la scrittura normale toccando le dita sulle lettere di una pagina, sebbene le pagine stampate gli impediscano di leggere l'inchiostro. Il suo olfatto \u00e8 cos\u00ec sviluppato che pu\u00f2 rilevare odori di una concentrazione atmosferica. Inoltre, la sua capacit\u00e0 di riconoscere gli odori gli consente di identificare qualsiasi persona con cui abbia trascorso almeno cinque minuti con il solo odore, indipendentemente da come possa provare a camuffare il suo naturale odore corporeo, e la sua concentrazione \u00e8 tale che pu\u00f2 concentrarsi sull'odore di una sola persona e seguirlo attraverso una folla di persone a una distanza di 50 piedi (15 metri). Il suo udito gli permette di rilevare una variazione acustica di un decibel a un livello di pressione di 7 decibel (mentre la soglia pi\u00f9 bassa per l'uomo medio \u00e8 di 20 decibel) ed \u00e8 riuscito a sentire uno spillo cadere a diversi isolati di distanza in pieno centro citt\u00e0. Il suo senso del gusto gli consente di rilevare il numero di granelli di sale su una ciambella salata e la sua capacit\u00e0 di ricordare i gusti gli consente di determinare ogni ingrediente di un alimento o di una bevanda che assaggia, purch\u00e9 siano presenti almeno 20 milligrammi di quella sostanza.\nLa sua agilit\u00e0 e i suoi riflessi sono sviluppati a livelli sovrumani, che lo rendono un ginnasta e acrobata eccezionale in grado di schivare gli spari anche a distanza ravvicinata. La sua velocit\u00e0 \u00e8 all'apice di quanto possa raggiungere un essere umano, pur risultando inferiore a quella di personaggi come l'Uomo Ragno, che raggiungono livelli effettivamente sovrumani. La sua resistenza \u00e8 potenziata in modo simile alla sua velocit\u00e0; al massimo della capacit\u00e0, pu\u00f2 esercitarsi fisicamente per ore prima di mostrare segni di affaticamento e ha un'altissima tolleranza al dolore. Anche la sua forza fisica \u00e8 estremamente sviluppata pur essendo inferiore a Capitan America, che rimane comunque nei limiti umani.\nAltra caratteristica fondamentale del personaggio \u00e8 la sua preparazione mentale, che risulta talmente complessa da essere molto resistente anche ai poteri di controllo mentale: un esempio si ha nel duello con Psylocke, avvenuto durante la saga \"Avengers vs. X-Men\", dove la donna viene oltremodo traumatizzata dalla sua complessit\u00e0 mentale; in \"Battaglie del Secolo\" Matt resiste al controllo mentale dell'Uomo Porpora e collabora con Batman contro lo Spaventapasseri, la cui formula del terrore risulta del tutto inefficace su di lui; \u00e8 stato persino in grado di vincere il controllo mentale del dio simbionte Knull avversario principale della saga crossover \"King in Black\".\nInoltre Matt Murdock \u00e8 un abile e rispettato avvocato di New York, specializzato in diritto penale. La sua pratica legale \u00e8 considerata la pi\u00f9 grande fonte di forza sia per la stabilit\u00e0 emotiva che per la sua riuscita guerra al crimine. Lo studio legale di Murdock svolge molto lavoro pro bono e si occupa dell'intera gamma di questioni di giustizia sociale come casi di stupro, crimini d'odio, brutalit\u00e0 della polizia, negligenza medica, cause di morte illecite, casi di denuncia dei testimoni, molestie, casi di abusi su minori, violenza e disuguaglianza sul luogo di lavoro, frodi commerciali, vittime di crimini di guerra o terrorismo, casi di sicurezza alimentare, richiami automolistici, attivit\u00e0 di lobbying alimentare contro OGM e persino questioni ambientali. Ha un quoziente intellettivo elevato (molto prima che fosse colpito dalle radiazioni aveva gi\u00e0 un rendimento scolastico eccellente), \u00e8 un ottimo stratega e un esperto in interrogatorio, mistificazione, medicina, scienza e investigazione, usando il suo intelletto per capire problemi complessi e i suoi sensi per trovare indizi e prove sulla scena del crimine. La sua conoscenza della criminologia e della tortura \u00e8 infallibile e spesso travolgente.\nMurdock \u00e8 abilissimo nel maneggiare armi attraverso il suo addestramento nel ninjutsu, come la katana, bastoni da combattimento (compreso il b\u014d), coltelli da combattimento di tutti i tipi, shuriken, armi da fuoco, a catena e di tipo contundente (come il nunchaku). \u00c8 un tiratore molto abile, il che lo rende capace di lanciare armi come shuriken, freccette e proiettili con grande precisione.\nArmi e oggetti.\nL'arma caratteristica di Daredevil \u00e8 il suo bastone appositamente progettato e creato da lui stesso, ribattezzato \"Billy Club\". Travestito da bastone da cieco in abiti civili, \u00e8 un'arma multiuso e uno strumento che contiene 9 metri di cavo metallico collegato a un rampino in acciaio temprato. I meccanismi interni permettono al cavo di essere avvolto e svolto ordinatamente, mentre una potente molla lancia il rampino. La maniglia pu\u00f2 essere raddrizzata per l'uso durante il lancio. Il bastone pu\u00f2 essere diviso in due parti, una delle quali \u00e8 un bastone da combattimento, l'altra delle quali termina con un gancio ricurvo. L'arma risulta utile anche per le spericolate acrobazie di Devil e col tempo \u00e8 stata modificata dotandola di vari accessori.\nAltre versioni.\nVersione Amalgam\nNell'universo Amalgam esiste una mercenaria cieca di nome Slade Murdock alias \"Dare\", personaggio femminile nato dalla fusione di Devil col mercenario della DC Comics Deathstroke.\nDare fa coppia con la ninja \"Catsai\" (Elektra pi\u00f9 Catwoman) e il loro mortale nemico \u00e8 \"Big Question\" (Kingpin pi\u00f9 l'Enigmista, celebre nemico di Batman).\nVersione Ultimate\nNell'universo Ultimate, sebbene non abbia una collana a lui dedicata, compare come comprimario in altre testate. La sua versione Ultimate \u00e8 del tutto simile a quella classica. Muore in \"Ultimatum\". Il suo corpo viene trovato dall'Uomo Ragno e da Hulk.\nVersione House of M\nNella realt\u00e0 di \"House of M\", Matt Murdock non \u00e8 Devil, ma un semplice avvocato che sembra avere una relazione con Jennifer Walters. In seguito sar\u00e0 uno dei supereroi risvegliati da Layla Miller per combattere la casata di Magneto e far tornare tutto com'era prima.\nSaga di Elektra (Devil Vol. 6)\nA seguito della condanna e dell'arresto di Matt Murdock per omicidio colposo di secondo grado \u00e8 Elektra ad assumere a tutti gli effetti l'identit\u00e0 di Daredevil.\nAutori.\nSegue una lista dei disegnatori e sceneggiatori che nel tempo hanno maggiormente contribuito a realizzare le storie di Devil.\nAltri media.\nCinema.\nMarvel Cinematic Universe.\nIl personaggio appare per la prima volta come Matt Murdock, avvocato di Peter Parker, nel ventisettesimo capitolo cinematografico del Marvel Cinematic Universe \"\", interpretato dallo stesso attore britannico Charlie Cox.\nTelevisione.\nSerie animate.\nApparizioni nelle serie animate:"}
{"id": "245567", "revid": "1442080", "url": "https://it.wikipedia.org/wiki?curid=245567", "title": "Sant'Elena (isola)", "text": "Sant'Elena \u00e8 un'isola situata nell'oceano Atlantico centro-meridionale, a 15\u00b055' di latitudine sud e a 5\u00b042' di longitudine ovest e a circa 1\u00a0900\u00a0km dalla costa dell'Angola (Africa meridionale): costituisce un territorio britannico d'oltremare che comprende anche l'Isola di Ascensione e quelle di Tristan da Cunha ed ha avuto questo nome in onore di Sant'Elena di Costantinopoli.\nScoperta nel 1502 dai portoghese Jo\u00e3o da Nova Castella \u00abil quale, proveniente dall'India, aveva doppiato il Capo di Buona Speranza\u00bb, durante una spedizione a cui partecip\u00f2 anche Amerigo Vespucci, a quel tempo l'isola era disabitata e a met\u00e0 del XVII secolo pass\u00f2 per un breve periodo agli olandesi e poi definitivamente all'Inghilterra. \u00c8 una delle pi\u00f9 remote isole del mondo e per diversi secoli ebbe un'importanza strategica per le imbarcazioni che facevano rotta verso l'Europa dall'Asia e dal Sudafrica, oltre ad essere stata usata spesso dai britannici come luogo di esilio.\n\u00c8 celebre per essere stata luogo dell'ultimo esilio di Napoleone, tra il 1815 fino alla morte, nel 1821. Longwood House, dove Napoleone risiedette, e Sane Valley, dove fu inizialmente sepolto, sono possedimenti del governo francese, ceduti dal Regno Unito nel 1858. Oltre a Napoleone Bonaparte, si ricordano tra gli altri Dinuzulu ka Cetshwayo (re degli Zulu) e pi\u00f9 di 5\u00a0000 prigionieri boeri.\nGeografia.\nTerritorio.\nEstesa per 16 km di lunghezza e 12 km di larghezza massima, con una superficie di 122 km\u00b2, l'isola \u00e8 di origine vulcanica, costituita dalla parte emersa di un antico vulcano sottomarino, il cui cratere scende a picco sul mare da tre lati, mentre il quarto lato si trova pressoch\u00e9 all'altezza del livello del mare. La cima pi\u00f9 alta \u00e8 il \"Diana's Peak\", alto 824 m, da cui scendono ripide verso il mare strette e profonde vallate. \u00c8 un punto caldo posto sulla linea che divide la placca africana dalla placca americana: lungo questa linea il magma arriva in superficie e spinge le due placche che si allontanano.\nVi sono diverse rocce e isolotti fuori dal litorale, tra i quali: Castle Rock, Speery Island, The Needle, Lower Black Rock, Upper Black Rock (sud), Bird Island (sud-ovest), Black Rock, Thompson's Valley Island, Peaked Island, Egg Island, Lady's Chair, Lighter Rock (ovest), Long Ledge (nord-ovest), Shore Island, George Island, Rough Rock Island, Flat Rock (est), The Buoys, Sandy Bay Island, The Chimney, White Bird Island e Frightus Rock (sud-est), che sono tutte a meno di un chilometro dalla costa.\nClima.\nIl clima \u00e8 abbastanza complesso, risentendo della fredda corrente del Benguela, ma anche di altri fenomeni come il Benguela Ni\u00f1o e degli alisei (venti da Sud-Est). Le zone costiere sono pi\u00f9 calde e meno piovose. A Jamestown la temperatura varia da 14 \u00b0C a 32 \u00b0C con una piovosit\u00e0 media annuale di 152 mm, mentre nelle zone collinari interne, come Longwood, si ha una temperatura da 8 \u00b0C a 26\u00b0 e una piovosit\u00e0 media annuale di circa 1\u00a0m (1\u00a0000\u00a0mm).\nIntorno ad essa \u00e8 presente l'anticiclone di Sant'Elena che staziona in maniera semipermanente nell'Oceano Atlantico meridionale a sud dell'equatore e della zona di convergenza intertropicale, nei pressi del tropico del Capricorno e a nord del fronte polare meridionale. Nel 2019 l'isola \u00e8 stata colpita da una grave siccit\u00e0, che ha portato ad una notevole riduzione delle riserve d'acqua potabile.\nAmbiente.\nFlora.\nLa parte centrale di Sant'Elena \u00e8 coperta dalla foresta, in parte impiantata, come previsto dal nuovo Progetto della Foresta del Millennio. \u00c8 in questa zona che \u00e8 presente la maggior parte della flora e della fauna dell'isola, mentre le zone costiere sono generalmente aride e coperte di rocce vulcaniche.\nAl momento della sua scoperta, l'isola era coperta da una vegetazione indigena particolare, compresa l'interessante variet\u00e0 locale dell'albero di cavolo (\"cabbage tree\"). Molte specie vegetali erano uniche. L'interno era coperto da una foresta tropicale, mentre probabilmente anche le aree costiere presentavano una loro vegetazione. L'aspetto odierno \u00e8 molto diverso, con roccia nuda nelle aree pi\u00f9 basse e vegetazione importata in quelle interne. Il drastico cambio di vegetazione \u00e8 dovuto all'introduzione di capre, oltre a quella di nuovi tipi di piante. Questo ha portato all'estinzione dell'\"Acalypha rubrinervis\" (\"string tree\" o \"stringwood\") e dell'olivo di Sant'Elena (\"Nesiota elliptica\") mentre diverse altre sono in pericolo di estinzione.\nFauna.\nLa fauna, cos\u00ec come la flora, \u00e8 piuttosto povera. Caratteristico dell'isola \u00e8 un particolare uccello, il \"Charadrius sanctaehelenae\".\nStoria.\nDal 1502 al 1658.\nL'isola fu scoperta il 21 maggio 1502 dal navigatore galiziano Jo\u00e3o da Nova che la battezz\u00f2 col nome della santa venerata in quel giorno, cio\u00e8 sant'Elena di Costantinopoli. Jo\u00e3o era partito dal Portogallo verso l'India nel 1501 e tra l'equipaggio vi era pure l'esploratore fiorentino Amerigo Vespucci. All'andata scopr\u00ec l'isola dell'Ascensione, mentre al ritorno quella di Sant'Elena. Qualcuno tuttavia ipotizza che l'isola sia stata scoperta solo il 30 luglio 1503 da uno squadrone sotto il comando di Est\u00eav\u00e3o da Gama.\nAl momento della scoperta l'isola era disabitata, ma con abbondanza di alberi e acqua potabile. Vi vennero importati alberi da frutto, ortaggi e bestiame (principalmente capre), venne costruita una cappella e una o due case, lasciando sull'isola alcuni ammalati di scorbuto e altri disturbi, nella speranza che, una volta guariti, potessero tornare a casa con un'altra nave di passaggio. Essi non formarono comunque una popolazione residente. L'isola \u00e8 poi diventata molto importante per il rifornimento di cibo ed acqua sulla rotta dall'Asia. A causa degli alisei, l'isola si trovava sulla rotta delle navi che provenivano dal Capo di Buona Speranza. Viceversa era molto meno frequentata da coloro che si recavano in Asia, dato che i venti da Nord spingevano le navi piuttosto verso il continente americano che verso l'isola.\nPer quasi un secolo la posizione dell'isola venne mantenuta segreta, cosicch\u00e9 i primi residenti furono tutti di origine portoghese. Il primo abitatore stabile conosciuto dell'isola \u00e8 stato Fern\u00e3o Lopes, che in India venne giudicato traditore e in seguito mutilato per ordine di Albuquerque, Governatore di Goa. Lopes prefer\u00ec essere abbandonato sull'isola deserta, piuttosto che tornare in Portogallo nelle sue condizioni, e visse a Sant'Elena da circa il 1516. Per ordine reale, Lopes torn\u00f2 in Portogallo intorno al 1526, viaggiando poi fino a Roma dove fu ricevuto da papa Clemente VII. Ritorn\u00f2 successivamente a Sant'Elena dove mor\u00ec nel 1545.\nPoco prima del 1557 due schiavi del Mozambico, uno di Giava e due donne scapparono da una nave e rimasero nascosti per molti anni sull'isola, abbastanza a lungo da aumentare il numero dei residenti fino a venti. Jo\u00e3o Bermudes, il patriarca dell'Abissinia, approd\u00f2 a Sant'Elena nel 1557 durante un viaggio in Portogallo, rimanendovi per un anno. Anche tre ambasciatori giapponesi, mentre si recavano in ambasciata dal Papa, visitarono l'isola nel 1583.\nNon vi sono prove che Sir Francis Drake individuasse l'isola durante la sua circumnavigazione del mondo (1577-1580). L'esistenza di Sant'Elena doveva comunque essere conosciuta dagli inglesi, anche prima di averla individuata. Per esempio l'avventuriero elisabettiano Edward Fenton aveva progettato nel 1582 di trovare e approdare sull'isola. Il primo inglese di cui si sappia che sia arrivato a Sant'Elena \u00e8 comunque Thomas Cavendish nel 1588. Vi sost\u00f2 12 giorni durante il suo primo tentativo di circumnavigare il mondo. Egli descrisse la valle (inizialmente denominata Chapel Valley, dove ora si trova Jamestown) come \"una valle meravigliosa\".\nUn altro marinaio inglese, il capitano Abraham Kendall, visit\u00f2 Sant'Elena nel 1591 e sir James Lancaster vi si ferm\u00f2 nel 1593. Una volta che il segreto della sua posizione era stato rivelato, le navi da guerra inglesi cominciarono a stazionare nella zona per attaccare i mercantili portoghesi provenienti dall'India. Di conseguenza, nel 1592, Filippo II di Spagna e I del Portogallo (1527-1598) ordin\u00f2 alla flotta che annualmente tornava da Goa di non toccare mai Sant'Elena. Anche gli olandesi cominciarono a frequentare l'isola durante i loro commerci con l'Estremo Oriente. Una delle loro prime visite avvenne nel 1598, quando una spedizione di due vascelli pilotati dall'esploratore inglese John Davis attacc\u00f2 una grande caravella spagnola, ma venne sconfitto e fu costretto a ritirarsi sull'isola di Ascensione per le riparazioni necessarie. Il mercante italiano Francesco Carletti, che si trovava a bordo di una nave portoghese, venne derubato nel 1602 dei suoi beni di valore da marinai olandesi.\nPortoghesi e spagnoli smisero ben presto di includere regolarmente nelle loro rotte l'isola, sia perch\u00e9 avevano basi di rifornimento lungo il litorale dell'Africa Occidentale, sia a causa degli attacchi ai loro trasporti, delle profanazioni delle loro chiese e immagini sacre, delle distruzioni del loro bestiame e delle piantagioni da parte dei marinai olandesi e inglesi. Nel 1603 Lancaster visit\u00f2 di nuovo Sant'Elena al suo ritorno dal primo viaggio per conto della Compagnia britannica delle Indie orientali. Nel 1610, periodo nel quale le navi inglesi e olandesi visitavano l'isola pi\u00f9 frequentemente, Fran\u00e7ois Pyrard de Laval deplor\u00f2 il deterioramento avvenuto dalla sua ultima visita del 1601, descrivendo il danneggiamento della cappella e la distruzione degli alberi da frutto eseguita per raccogliere la frutta pi\u00f9 facilmente. Mentre Thomas Best, comandante della decima spedizione della Compagnia Inglese delle Indie Orientali, riport\u00f2 abbondanti forniture di limoni nel 1614, solo 40 alberi di limone furono osservati da Peter Mundy nel 1634.\nLa Repubblica delle Sette Province Unite reclam\u00f2 formalmente il possesso di Sant'Elena nel 1633, anche se non vi \u00e8 prova che mai sia stata da loro occupata, colonizzata o fortificata. Una pietra territoriale olandese, non datata ma certamente successiva al 1633, attualmente \u00e8 conservata nell'ufficio dell'archivio dell'isola. Dal 1651, gli olandesi avevano quasi completamente abbandonato l'isola in favore della loro colonia fondata presso il Capo di Buona Speranza.\nDal 1658 ad oggi.\nDopo essere stata per breve tempo scalo della Compagnia olandese delle Indie orientali, nel 1659 l'isola fu occupata dalla Compagnia Inglese delle Indie Orientali, che vi invi\u00f2 alcuni abitanti bianchi, con gli schiavi. Tra l'ottobre 1815 e il 5 maggio 1821 (giorno della morte), il villaggio interno di Longwood fu sede della prigionia di Napoleone Bonaparte, che fu ivi seppellito fino a quando la salma non venne riportata in Francia nel 1840.\nTutt'oggi Sant'Elena costituisce un territorio d'oltremare britannico, da cui dipendono anche le isole di Ascensione, Tristan da Cunha e Gough.\nEconomia.\nL'agricoltura, laddove il suolo vulcanico lo permette, \u00e8 la base dell'economia dell'isola. Coltivazione principale \u00e8 quella delle patate. Discreto \u00e8 l'allevamento di bestiame: bovini, ovini, caprini e animali da cortile. Buoni sono anche i risultati della pesca nelle acque che circondano l'isola.\nImportante a livello locale \u00e8 anche la produzione di lino e ortaggi.\nIn passato era importante l'esportazione di fibra di phormium, attorno alla quale si era anche sviluppata una piccola industria locale.\nNel 2017, con l'apertura dell'aeroporto, si sono aperte nuove possibilit\u00e0 di sviluppo turistico, con l'inaugurazione di un hotel di lusso con 30 posti letto.\nNel 2019 il neo insediato Governatore Philip Rushbrook ha approvato un nuovo piano di investimenti per lo sviluppo economico, finanziato dal Regno Unito. \nCitt\u00e0 principali.\nCapoluogo dell'isola \u00e8 Jamestown, situata sulla costa, al piede di una delle strette valli, in una baia ben riparata, dotata dell'unico porto. Altro villaggio famoso \u00e8 quello di Longwood, su un piccolo altopiano, a circa 500\u00a0m sul livello del mare, dove venne tenuto prigioniero Napoleone Bonaparte.\nDistretti.\nA scopo statistico ed elettorale, l'isola \u00e8 suddivisa in 8 distretti:\nTrasporti.\nSant'Elena e le sue dipendenze sono stati a lungo uno dei posti pi\u00f9 isolati al mondo. Bench\u00e9 vi fosse un aerodromo sull'isola di Ascensione, con voli settimanali per Londra, Sant'Elena e Tristan da Cunha potevano essere raggiunte solamente via nave. La RMS \"Saint Helena\" ha effettuato il servizio tra le isole e Citt\u00e0 del Capo fino a febbraio 2018.\nNon esistendo un porto vero e proprio i passeggeri sono trasbordati da barche che li portano fino a terra, mentre le navi restano all'ancora.\nNel marzo 2005 il Governo britannico ha annunciato il progetto di costruzione di un aeroporto a Sant'Elena, che \u00e8 stato completato nel 2016. Tuttavia i collegamenti sono resi difficili dal \"wind shear\" (raffiche di vento con cambiamenti improvvisi e imprevedibili di velocit\u00e0 e direzione) che impazza sui dintorni della pista e rende difficili gli atterraggi. Pi\u00f9 volte rimandata, l'inaugurazione definitiva \u00e8 infine avvenuta nell'ottobre 2017, con l'arrivo del primo volo commerciale; prima della pandemia di Covid-19, allo scalo arrivava e partiva, ogni sabato, un volo della Airlink proveniente da Johannesburg, ed era inoltre attivo un collegamento aereo mensile con Ascensione.\nPer i trasporti a terra, esiste un servizio di autobus, circolano alcuni taxi privati e vi \u00e8 la possibilit\u00e0 di noleggiare un piccolo numero di automobili.\nReligioni.\nGran parte della popolazione, in totale sotto i 5000 abitanti, \u00e8 di religione cristiana, nello specifico anglicana e cattolica.. Sono presenti tre congregazioni dei Testimoni di Geova con 117 proclamatori."}
{"id": "245574", "revid": "372624", "url": "https://it.wikipedia.org/wiki?curid=245574", "title": "Olindo Guerrini", "text": "Considerato esponente della poesia realista di epoca positivista, spazi\u00f2 dalla lirica intimista alla poesia dialettale e satirica (spesso di tono anticlericale), dallo stile classico e carducciano fino alle tematiche anticonformiste, pre-decadentiste e naturalistiche della scapigliatura.\nBiografia.\nNacque a Forl\u00ec poich\u00e9 la madre era forlivese e riteneva di essere meglio assistita nella sua citt\u00e0. Dopo il primo anno si trasfer\u00ec nella casa di famiglia a Sant'Alberto di Ravenna. Il padre Angelo (1808-1873) era il farmacista del paese. Sua aspirazione era che il figlio, l'unico maschio (aveva una sorella maggiore, Luisa) continuasse l'attivit\u00e0. La sua formazione fu affidata ai religiosi del collegio municipale di Ravenna. Espulso per indisciplina, Guerrini pass\u00f2 nel 1859 al Collegio Nazionale di Torino. Ottenne a stento la licenza, come egli stesso ammise, causando il malumore del padre, che dovette rinunciare ai suoi propositi. Olindo si iscrisse cos\u00ec alla Facolt\u00e0 di Giurisprudenza all'Universit\u00e0 di Bologna, citt\u00e0 dove trascorse quasi tutto il resto della sua vita.\nSi laure\u00f2 ed entr\u00f2 in uno studio di avvocati, ma riconobbe ben presto che la pratica forense non faceva per lui. Partecip\u00f2 attivamente, invece, alle lotte politiche locali. Venne eletto consigliere comunale di Ravenna negli anni 1870, 1872, 1879 e 1883. Fu anche assessore negli anni 1873-74, durante i quali istitu\u00ec la sezione dei pompieri e fond\u00f2 una biblioteca popolare a Sant'Alberto. Nel 1872 fu iniziato in Massoneria nella Loggia \"Dante Alighieri\" di Ravenna, divenne Maestro massone nella Loggia \"Otto Agosto\" di Bologna nel 1887 e raggiunse il 33\u00ba ed ultimo grado del Rito scozzese antico ed accettato: Sovrano grande ispettore generale.\nNel 1874 fu uno dei collaboratori del giornale satirico bolognese \"Il Matto\". Nello stesso anno si spos\u00f2 con Maria Nigrisoli e fu assunto alla Biblioteca Universitaria di Bologna, della quale divenne in seguito direttore. Nel 1889 fu eletto membro del consiglio provinciale scolastico di Bologna. Nel 1891 diede le dimissioni e si ritir\u00f2 dalla vita politica attiva. Nel 1898 gli fu intentata una causa per diffamazione dall'allora vescovo di Faenza, mons. Giovacchino Cantagalli poich\u00e9 il 25 settembre di quell'anno era apparsa sul periodico locale \"Il Lamone\" (a indirizzo radicale) un sonetto (\"Parla il pastore\") irriverente verso il vescovo. Il sonetto era firmato \u00abArg\u00eca Sbolenfi\u00bb, uno degli pseudonimi di Guerrini.\nDopo una condanna in primo grado il 14 giugno 1899, che comport\u00f2 una multa di 250 lire, Guerrini ricorse in appello e fu assolto. Il 28 novembre 1914 si trasfer\u00ec a Genova poich\u00e9, essendo scoppiata la guerra, ed essendo troppo anziano per prendervi parte attivamente, aveva offerto il proprio servizio ove occorresse ed era stato nominato bibliotecario nel capoluogo ligure. Rimase sotto la Lanterna per circa un anno, poi torn\u00f2 a Bologna, ove mor\u00ec a causa di un cancro alla gola il 22 ottobre 1916.\n\u00c8 sepolto nel cimitero monumentale della Certosa di Bologna, nel pozzetto di famiglia numero 877, al terzo transetto della Sala del Colombario.\nOpere.\nOlindo Guerrini fu un erudito e critico letterario militante, agile e attento ad ogni nuova voce, ma anche interessato agli autori del passato: ad esempio, studi\u00f2 e ripropose l'opera poetica di Guido Peppi, un poeta forlivese del Quattrocento. Am\u00f2 molto fotografare e andare in bicicletta per tutta Italia.\nFu amico e ammiratore del Carducci anche se nelle sue poesie predomina un tono medio, che ne fa un tipico esponente del verismo, inteso come rifiuto di idealizzazione della realt\u00e0 e rappresentazione dei suoi aspetti pi\u00f9 bassi e sgradevoli (in questo, dunque, si differenzia dall'accezione di verismo che \u00e8 in Verga e Capuana).\nInoltre, la sua opera ebbe vasta risonanza ai suoi tempi per gli atteggiamenti anticlericali e socialisteggianti e per la polemica contro romantici e idealisti. Di seguito si fornisce l'elenco delle sue opere letterarie:\n\"Postuma\".\nSi tratta di una raccolta di poesie pubblicate nel 1877 fingendo si trattasse dei versi di un cugino, Lorenzo Stecchetti, morto per tisi. Il volumetto procur\u00f2 all'autore una grande notoriet\u00e0. Basti pensare che il libro, alla sua uscita, ebbe un successo di vendite maggiore delle \"Odi barbare\" di Carducci e che, nel corso della vita dell'autore, ne uscirono ben 32 edizioni. Contiene anche la celebre \"Il canto dell'odio\", in cui \u00e8 evidente l'ispirazione dal romanticismo e dal maledettismo di Charles Baudelaire ed E.T.A. Hoffmann, e l'accostarsi alla poetica della scapigliatura, con il suo gusto dell'orrido, del macabro e dell'eccessivo.\n\"Polemica\" e \"Nova polemica\".\nSono due volumetti usciti nel 1878 pubblicati ancora sotto lo pseudonimo di Lorenzo Stecchetti in cui l'autore polemizzava con i critici idealisti (fra cui Giovanni Rizzi e Luigi Alberti); ottennero un certo successo.\n\"La vita e le opere di Giulio Cesare Croce\".\n\u00c8 un volume pubblicato sulla vita e le opere del bolognese Giulio Cesare Croce (l'autore del \"Bertoldo, Bertoldino e Cacasenno\"), opera erudita, scritta nel 1878 per procurarsi un titolo per l'impiego nelle biblioteche governative; rappresenta il primo studio serio sull'autore cinquecentesco.\n\"Giobbe\".\nSi tratta di un poema burlesco e parodistico scritto nel 1882 in collaborazione con Corrado Ricci e in polemica con Mario Rapisardi, il quale non grad\u00ec l'ironia e rispose duramente con una delle sue \"Frecciate\".\n\"La tavola e la cucina nei secoli XIV e XV\".\nPubblicato nel 1884 \u00e8 un saggio che rappresenta la prima rigorosa indagine sulla cucina italiana del Medioevo.\n\"Rime di Argia Sbolenfi\".\n\u00c8 una raccolta di poesie pubblicata nel 1897 con lo pseudonimo di \"Arg\u00eca Sbolenfi\"; la vena di Guerrini si riduce a licenziosit\u00e0 triviali e dove ricompare la denuncia violenta dell'ipocrisia e del conformismo morale, religioso e sociale. Le Rime, tuttora ristampate da Zanichelli, contengono una sezione di brevissime \"Favolette Morali\", in cui Stecchetti mostra una sua vena paradossale e non sense \"ante litteram\".\n\"Ciacole de Bepi\".\nIniziate sul giornale \"Il Pugno di Ferro\" nel 1903 e pubblicate in volume nel 1908, \u00e8 un'opera nella quale dimostrando abilit\u00e0 di verseggiatore e una piacevole vena di rimatore, si dedic\u00f2 alla lingua veneta, facendo parlare papa Pio X.\n\"In bicicletta\".\nPubblicati nel (1901), sono scritti di argomento ciclistico che dimostrano la sua passione per la bicicletta (fu capoconsole del Touring Club Italiano).\n\"Brani di vita\".\nUsciti in prima edizione nel (1908) sono un libro di ricordi, in cui vengono antologizzate alcune pagine gi\u00e0 apparse in \"Brandelli\".\n\"L'arte di utilizzare gli avanzi della mensa\".\nOpera comparsa postuma nel 1918 dove viene illustrata una cucina \u201cpovera\u201d, allusiva della penuria alimentare cui era condannato il Guerrini stesso dal magro stipendio di bibliotecario presso l'Universit\u00e0 e dalla precaria vita di scrittore.\n\"Sonetti Romagnoli\".\nUscirono postumi nel 1920 pubblicati dal figlio Guido. \u00c8 un'opera nella quale us\u00f2 il dialetto romagnolo raggiungendo una notevole efficacia nel descrivere la psicologia dei suoi conterranei. Uno dei sonetti pi\u00f9 famosi s'intitola \"La Zabariona\".\nLe maschere di Olindo.\nGuerrini us\u00f2 una miriade di pseudonimi e invent\u00f2 molteplici maschere per firmare molte delle sue composizioni. Il pi\u00f9 noto \u00e8 senza dubbio \"Lorenzo Stecchetti\", firmatario di \"Postuma\", \"Polemica\" e \"Nova polemica\" oltre che delle \"Rime\". Varie le interpretazioni di tale pseudonimo: \u00abprobabilmente lo sedusse la cruda straziante disarmonia di quelle sillabe; gli piacque di fare un dispetto agli scrittori di moda, per cui lunga e sudata fatica \u00e8 trovarsi uno pseudonimo carino piccinino da gala che riempia la bocca di fragrante dolcezza come una caramella alla vaniglia\u00bb; \u00abStecchetti \u00e8 un nome \"parlante\", allude cio\u00e8 alla scheletrica magrezza del giovane consunto da tisi\u00bb\nUn altro eteronimo famoso \u00e8 lo shakesperiano \"Mercutio\", adottato per alcuni componimenti sparsi sul giornale \"Il Matto\" e apparso poi sul frontespizio di \"Postuma\". Con \"Marco Balossardi\", invece, Guerrini firm\u00f2 assieme a Corrado Ricci il poema satirico \"Giobbe\", che derideva Mario Rapisardi. Il cognome \"Balossardi\" ha la stessa radice del milanese \"bal\u00f2ss\" che vuol dire \"birbante\".\nAltra maschera famosa fu quella di \"Arg\u00eca Sbolenfi\", una zitella dai desideri erotici spiccati, con la quale compose numerose poesie poi confluite nelle \"Rime di Argia Sbolenfi\". \"Bepi\", invece, rimanda al veneto Giuseppe Sarto, uscito dal conclave con il nome di papa Pio X: con tale maschera Guerrini fece esprimere in veneto il nuovo papa. Nelle sue intenzioni, \u00abBepi voleva essere non la caricatura, ma l'interpretazione psicologica di Giuseppe Sarto nella vita segreta di uomo\u00bb.\nSenza dubbio minori sono le maschere di \"Odino Linguerri\", anagramma di \"Olindo Guerrini\", che firm\u00f2 alcune massime sull'almanacco della birra Dreher e \"Giovanni Dareni\", nella realt\u00e0 un inserviente zoppo alla Biblioteca Universitaria di Bologna, sotto il nome del quale girarono alcune rime riunite nell'opuscolo \"Orribile fatto successo presso la Chiesa di Monte Calderaro, distante sette miglia da Bologna\".\nUn discorso a parte merita \"Angelo Viviani\", autore di \"Poesie\", uscite per la Tipografia del Vocabolario nel 1881. Alberto Bacchi della Lega afferm\u00f2 che tale volume era senza dubbio opera del Guerrini, che dunque aveva usato uno pseudonimo. La vicenda, con le relative problematiche, \u00e8 stata analizzata da Novelli per il quale Guerrini \u00abha lavorato di forbici su un'opera altrui, magari una delle moltissime che gli giungevano da tutt'Italia\u00bb; per Mariotti, invece, l'opera \u00e8 senz'altro di tale Angelo Viviani (del quale, tuttavia, nulla sappiamo).\nOpere.\nPoesie in italiano (in volume).\nMolte delle poesie di questi volumi furono musicate, di seguito se ne d\u00e0 un'esemplificazione:"}
{"id": "245577", "revid": "125974963", "url": "https://it.wikipedia.org/wiki?curid=245577", "title": "Adrian Mutu", "text": "Quattro volte vincitore del premio come calciatore rumeno dell'anno, \u00e8 considerato uno dei pi\u00f9 forti calciatori rumeni di tutti i tempi. Con 103 reti \u00e8 inoltre il calciatore rumeno pi\u00f9 prolifico della Serie A. Detiene il record insieme a Gheorghe Hagi di reti con la nazionale rumena, con 35 reti realizzate.\nBiografia.\n\u00c8 laureato in Giurisprudenza all'Universit\u00e0 di Bucarest ed anche in Scienze dello Sport.\nDal 2001 al 2003 \u00e8 stato sposato con Alexandra Dinu da cui ha avuto un figlio, Mario (2002). \nNel 2005 sposa Consuelo Matos G\u00f3mez, ex modella dominicana, figlia dell'ambasciatore dominicano presso la Santa Sede, da cui ha due figlie, Adriana (2006) e Maya Vega (2008). I due si separano nel 2013, per poi ufficializzare il divorzio nel 2015, a seguito del quale, lo stesso anno, inizia una relazione con la modella ed ex miss Romania Sandra Bachici. Il 14 aprile 2017 nasce il loro primo figlio, Tiago Adrian Mutu. Il 15 ottobre seguente i due si sposano a Bucarest; tra gli invitati anche l'ex compagno di squadra S\u00e9bastien Frey.\nCaratteristiche tecniche.\nAttaccante rapido e creativo, nella zona offensiva poteva giocare sia come seconda punta che come ala che come trequartista. Dotato di buona tecnica, era un valido tiratore di calci di punizione e di calci di rigore, dove era solito eseguire il gesto del \"cucchiaio\". Ha avuto per\u00f2 un rendimento poco costante, causato da vari problemi dentro e fuori dal campo, che ne hanno limitato in parte la carriera.\nCarriera.\nClub.\nGli esordi.\nCresciuto calcisticamente nell'Arge\u0219 Pite\u0219ti, il suo debutto in campionato avvenne il 15 marzo 1997. Nelle successive due stagioni segna 11 gol in 41 partite e sforna molti assist. Nel 1998 venne acquistato dalla Dinamo Bucarest, in cui gioc\u00f2 33 partite segnando 22 gol vincendo, a 18 anni, la Coppa e il campionato rumeno (ottenute dopo il trasferimento di Mutu).\nInter e Verona.\nNel 2000 arriva in Italia, tesserato dall'Inter. Con i nerazzurri segn\u00f2 due reti, entrambe in Coppa Italia.\nA fine stagione venne ceduto in compropriet\u00e0 al Verona. Nel suo primo campionato in Veneto segn\u00f2 quattro gol contro Lazio, Napoli e (doppietta). Nella stagione successiva segn\u00f2 12 gol, ma la squadra retrocesse in Serie B.\nParma.\nTornato in B, il Verona lo cedette al , dove il romeno segn\u00f2 18 gol in 31 partite.\nGioc\u00f2 in coppia con Adriano. Il Parma finisce la stagione al quinto posto a pochi punti dal quarto. In Coppa UEFA disput\u00f2 3 partite segnando 3 gol.\nDopo un solo anno, il Parma cedette all'offerta del di Roman Abramovi\u010d.\nChelsea.\nIl 1\u00ba agosto 2003 venne acquistato dal Chelsea. Nelle prime 4 partite segn\u00f2 3 gol, inclusa una doppietta in trasferta contro il , ma progressivamente i gol diminuirono: furono solo 6 a fine stagione in 27 presenze pi\u00f9 uno in Champions League contro la Lazio. Con il Chelsea arriv\u00f2 alla semifinale di UEFA Champions League.\nNel settembre del 2004, dopo appena due presenze alla seconda stagione con la maglia del Chelsea, venne scoperto positivo alla cocaina. Venne quindi licenziato il 29 ottobre dal club londinese e ricevette una squalifica di 7 mesi (fino al 18 maggio 2005) e una multa di \u00a320.000 dalla \"Football Association\".\nLivorno e Juventus.\nDopo l'avventura con il Chelsea, il 12 gennaio 2005 torn\u00f2 in Serie A firmando per la . In realt\u00e0, con un artificio di mercato che sfruttava alcune lacune normative, non fu inizialmente tesserato dal club torinese bens\u00ec dal , in quanto i bianconeri non potevano mettere sotto contratto un extracomunitario proveniente dall'estero avendo gi\u00e0 esaurito i posti a disposizione, e successivamente \"ceduto\" dai toscani ai piemontesi. Non scese mai in campo in maglia amaranto, mentre debutt\u00f2 solo all'ultima giornata di campionato con quella juventina a causa della lunga squalifica per doping che doveva scontare. Nella stagione successiva in bianconero riusc\u00ec a ritagliarsi qualche spazio. Totalizz\u00f2 dunque 33 presenze con 7 gol. Alla fine del campionato, in seguito alla retrocessione a tavolino della Juventus in Serie B, Mutu viene ceduto alla il 7 luglio 2006.\nFiorentina.\nAlla Fiorentina Mutu ritrova l'allenatore Cesare Prandelli, che lo aveva allenato anche a Parma. Alla prima stagione realizza 16 gol in campionato, al pari di Toni, e fornisce molti assist: la Fiorentina, partendo con una penalit\u00e0 di 19 punti (poi ridotti a 15) a causa di Calciopoli, riesce a finire la stagione al 5\u00ba posto (3\u00ba senza penalizzazione). Alla fine della stagione, Mutu risulta essere tra i migliori giocatori del campionato per rendimento.\nNella stagione 2007-2008 realizza 17 gol in campionato (5 su calcio di rigore) e 6 in Coppa UEFA, raggiungendo la semifinale di Coppa UEFA e il quarto posto, occupato dalla Fiorentina con due punti di vantaggio sul Milan. Nell'estate 2008 \u00e8 stato molto vicino al trasferimento alla Roma ma poi la societ\u00e0 viola decise di tenere il giocatore. Il 14 agosto \u00e8 stato multato dalla FIFA per 13,68 milioni di sterline (17,17 milioni di euro) per aver rotto il contratto con il , dopo che \u00e8 risultato positivo alla cocaina, facendo di questa multa la pi\u00f9 alta di tutti i tempi.\nUn infortunio subito nel precampionato mentre era in ritiro con la nazionale rumena ne ha rallentato la preparazione, motivo per cui Mutu ha giocato sotto tono le prime partite della stagione 2008-2009. Mentre il problema al gomito era in via di guarigione, verso la met\u00e0 del mese di ottobre, nuovamente nel ritiro della nazionale, Mutu subisce un versamento al ginocchio che fa temere un possibile intervento chirurgico. Tornato a Firenze, i medici sociali del club viola ne scongiurano l'ipotesi. Altri due infortuni tormentano il primo quarto di stagione. Dopo aver saltato il match con l', gioca contro il , a cui segna un gol, ma \u00e8 costretto a un nuovo stop di 15 giorni.\n\u00c8 stato nominato miglior giocatore romeno del 2008. Durante la partita Fiorentina-, si procura nuovamente una lussazione al gomito dopo un violento scontro di gioco. Ritorna in campo contro il Bologna, dove sigla una doppietta raggiungendo il traguardo dei 100 gol complessivi con squadre italiane. Il 15 febbraio 2009, in -Fiorentina (3-3), segna la sua prima tripletta in carriera. Il 31 luglio 2009 il TAS di Losanna respinge il suo appello. Il 21 ottobre dello stesso anno il tribunale federale elvetico sospende per\u00f2 il pagamento della multa di 17 milioni di euro fino alla fine del 2009.\nNell'inizio della stagione 2009-2010 segna un gol alla prima giornata di campionato a Bologna. Nel doppio confronto di Champions League contro gli ungheresi del Debrecen segna due gol in Ungheria e il gol del vantaggio nella partita di ritorno. Durante la partita di Firenze contro il Debrecen si infortuna al menisco del ginocchio, venendo costretto ad una nuova operazione. Rientra in campo nel 2010 siglando 3 gol in 3 partite contro , e Bologna. Nelle partite di Coppa Italia segna due gol negli ottavi di finale in Fiorentina-ChievoVerona vinta per 3-2, e una successiva doppietta nei quarti di finale, Fiorentina-Lazio (3-2). Anche se la Fiorentina non vince la competizione, Mutu, con 4 gol, sar\u00e0 capocannoniere della Coppa Italia, a pari merito con Alain Baclet del Lecce e Rachid Arma della Spal.\nIl 10 gennaio 2010, nei campioni di materiale biologico di Mutu prelevati dalla commissione antidoping del C.O.N.I. dopo la partita contro il , viene riscontrata la presenza di metaboliti della sibutramina, uno stimolante che annulla gli effetti della fame. Sospeso subito in via cautelativa, in seguito viene trovato positivo alla stessa sostanza anche nelle analisi effettuate dopo la partita del 20 gennaio contro la in Coppa Italia, incontro in cui il romeno aveva realizzato una doppietta. Il 19 aprile 2010 il comitato antidoping nazionale decide una squalifica di 9 mesi, a decorrere dalla sospensione cautelativa; la Procura aveva richiesto un anno.\nLa squalifica termina il 29 ottobre 2010, 2 giorni prima della partita di campionato Catania-Fiorentina.\nIl 7 gennaio 2011 viene messo fuori dalla rosa della squadra viola per aver inadempiuto ai suoi obblighi contrattuali, lasciando l'allenamento in anticipo. Il 3 febbraio dello stesso anno la societ\u00e0 comunica che Mutu verr\u00e0 reintegrato nella rosa a partire dal giorno seguente.\nIl 6 marzo 2011, in Fiorentina-Catania (3-0), realizza la sua prima doppietta stagionale, con tanto di esultanza sotto la curva Fiesole, a suggellare la riappacificazione con la tifoseria viola. Il 23 giugno 2011 la Fiorentina comunica la sua cessione a titolo definitivo al .\nCesena.\nIl 23 giugno 2011 il comunica di aver acquistato a titolo definitivo l'attaccante romeno a parametro zero che firma un biennale con opzione per il terzo anno. Esordisce il 10 settembre nella gara persa in casa con il Napoli per 3-1, mentre segna la sua prima rete in bianconero il 21 dello stesso mese contro la Lazio, non evitando la sconfitta per 2-1. Il 27 novembre segna una doppietta contro il , battuto per 2-0. Nonostante otto reti complessive in campionato, la stagione termina con una retrocessione.\nAjaccio.\nIl 28 agosto 2012 l'Ajaccio ufficializza l'acquisto dell'attaccante rimasto svincolato dopo la rescissione del contratto con il a seguito della retrocessione in Serie B.\nSegna il suo primo goal nel campionato di Ligue 1 il 28 ottobre 2012 nella sfida in trasferta contro il Lorient finita 4-4.\nSuccessivamente segna nella trasferta di Nancy (1-1), contro lo Stade de Reims (2-0), contro il Rennes (2-4), contro il Valenciennes (1-1), una doppietta rifilata al Lione il 3 febbraio 2013, contro il Tolosa (2-3), una doppietta in casa del Saint-Etienne (4-2), in casa dello Stade de Reims (1-1). Conclude il campionato segnando 11 reti ed inoltre \u00e8 stato il giocatore che ha colpito pi\u00f9 legni, ben 8.\nPetrolul Ploie\u0219ti, Pune City e T\u00e2rgu Mure\u0219.\nIl 13 gennaio 2014 torna in Romania, dopo 14 anni, firmando un contratto con il Petrolul Ploie\u0219ti, dopo aver rescisso il contratto con l'Ajaccio. Segna il suo primo gol ufficiale con la maglia del Petrolul il 28 aprile 2014 nelle partita casalinga contro il Botosani segnando il 2-0 su calcio di rigore. Nella sfida contro il Viktoria Plzen valida per il 3\u00ba turno preliminare di Europa League segna sia all'andata (1-1) e ritorno (1-4) trascinando la sua squadra ai Play-off con un eurogol da quasi 30 metri. Il 26 settembre rescinde il contratto con la squadra rumena per firmare un contratto con la squadra indiana del Pune (affiliata alla Fiorentina) ma alla fine per alcuni motivi burocratici non ha potuto, rimanendo svincolato.\nNel frattempo ritrova il peso forma e si allena con un personal trainer a Bucarest.\nL'8 gennaio 2015 giorno del suo 36\u00ba compleanno annuncia l'addio al calcio giocato per stare vicino alla madre malata dopo essere stato vicino al club indiano Pune e ad un vicinissimo clamoroso ritorno alla Fiorentina. Ritorna per\u00f2 sui suoi passi firmando con la squadra indiana.\nDopo un inizio di stagione da spettatore, trova il primo gol con la squadra indiana l'8 novembre 2015 nel match contro il Goa (2-2), segnando in extremis la rete che porta al definitivo pareggio con una bella torsione di sinistro, da antologia. Avendo pi\u00f9 spazio, il 19 novembre trova il secondo gol su un calcio di punizione nella trasferta persa con il Delhi Dynamos (3-1). Segna anche nelle ultime due partite perse in trasferta dal Pune, il 27 novembre trova il terzo gol contro l'Atl\u00e9tico de Kolkata (4-1), dopo aver superato nell'area avversaria ben 3 giocatori in appena 30\u00a0cm di spazio e il 2 dicembre trova il quarto gol contro il NorthEast United (3-2). Nella sua esperienza indiana segna quattro gol in nove presenze.\nIl 18 gennaio 2016 ritorna in Romania dopo un anno nelle file del T\u00e2rgu Mure\u0219 che milita nella massima serie romena, dove firma un contratto semestrale con l'obiettivo di essere convocato in nazionale agli europei. Dopo aver collezionato solo cinque presenze, il 20 maggio annuncia il ritiro.\nNazionale.\n\u00c8 stato tra gli elementi pi\u00f9 rappresentativi della nazionale della , dopo il ritiro di Gheorghe Hagi: il suo esordio avvenne il 29 marzo 2000 in amichevole contro la . Fu decisivo per la qualificazione della sua Nazionale al : nella seconda giornata del gruppo C, segn\u00f2 una rete all' e si fece parare un calcio di rigore da Gianluigi Buffon.\nL'11 agosto 2011, in seguito a una nottata di baldoria e alcol insieme al compagno di squadra Gabriel Tama\u0219 durante il ritiro due giorni prima dell'amichevole contro il San Marino, il CT Victor Pi\u021burc\u0103 esclude i due giocatori dalla nazionale. Il 30 settembre, tuttavia, Mutu viene richiamato in nazionale per le sfide di qualificazione agli Europei 2012.\nIl 22 marzo 2013 nella sfida contro l'Ungheria (2-2) valida per le Qualificazioni ai mondiali 2014, segna un calcio di rigore ed eguaglia con 35 reti il record di Gheorghe Hagi.\nViene nuovamente escluso dalla nazionale, questa volta definitivamente, il 21 novembre 2013, all'indomani della mancata convocazione per i playoff mondiali contro la Grecia; Mutu, per protesta, posta sul suo profilo Facebook un fotomontaggio che ritrae il selezionatore Pi\u021burc\u0103 nelle vesti di Mr. Bean, gesto che n\u00e9 lo stesso CT n\u00e9 la Federazione calcistica romena gradiscono, comunicando al giocatore l'esclusione il giorno successivo.\nDopo il ritiro.\nIl 12 ottobre 2016, \u00e8 stato nominato presidente della Dinamo Bucarest dal proprietario della squadra, Ionu\u021b Negoi\u021b\u0103. \nDopo aver allenato il e le riserve dell\u2019, nel 2020 diventa selezionatore dell\u2019Under-21 rumena; arriver\u00e0 terzo nel girone A all\u2019Europeo di categoria nel marzo 2021 dietro a Germania e Olanda non riuscendo a qualificarsi alla fase successiva. Ad aprile ottiene la licenza di allenatore UEFA PRO.\nIl 28 maggio dello stesso anno viene annunciato come nuovo allenatore del , ambizioso club neopromosso nella massima serie rumena.\nViene esonerato a inizio ottobre avendo collezionato 3 vittorie, 3 pareggi e 6 sconfitte tra campionato e coppa.\nStatistiche.\nPresenze e reti nei club.\nTra club, Nazionale maggiore e Nazionali giovanili, Mutu ha giocato 627 partite segnando 248 gol, alla media di 0,4 gol a partita.\n\"Statistiche aggiornate all'8 marzo 2016.\"\nStatistiche da allenatore.\nClub.\n\"Statistiche aggiornate al 14 aprile 2019.\" In grassetto le competizioni vinte.\nNazionale rumena Under-21.\n\"Statistiche aggiornate al 27 marzo 2020\"."}
{"id": "245580", "revid": "938", "url": "https://it.wikipedia.org/wiki?curid=245580", "title": "Regno Sardo", "text": ""}
{"id": "245581", "revid": "2039709", "url": "https://it.wikipedia.org/wiki?curid=245581", "title": "Luciano Spalletti", "text": "Nel corso della sua carriera da allenatore ha conquistato due Coppe Italia, una Supercoppa italiana, due campionati russi, una Coppa e una Supercoppa di Russia. A livello individuale ha vinto una Panchina d'oro (2005) ed \u00e8 stato nominato per due volte migliore allenatore AIC (2006 e 2007).\nBiografia.\n\u00c8 sposato con Tamara, da cui ha avuto tre figli: Samuele (1992), Federico (1995) e Matilde (2011).\n\u00c8 stato definito da Jos\u00e9 Mourinho in un'intervista \"grande Spallettone\".\nCarriera.\nGiocatore.\nCresciuto tra le giovanili del e della , debutta come professionista nel 1984 tra le file del Castelfiorentino. L'anno successivo si trasferisce all', sotto la guida di Gian Piero Ventura, dove raggiunge il 5\u00ba posto nel campionato di Serie C2.\nNel 1986 va a giocare nello , neopromosso in C1: nella stagione 1986-1987 contribuisce al raggiungimento della salvezza, mentre in quella 1987-1988 e 1988-1989 arrivano rispettivamente un 7\u00ba e un 3\u00ba posto.\nDopo una parentesi al , si trasferisce all', dove chiude la carriera a 34 anni, disputando il suo ultimo campionato nella stagione 1992-1993.\nAllenatore.\nEmpoli e Sampdoria.\nNell'annata 1993-1994, inizia la carriera come allenatore delle giovanili dell'. A 6 giornate dalla fine del Campionato di Serie C1, subentra ad Adriano Lombardi come tecnico della prima squadra, che annaspa in zona retrocessione. Gli azzurri terminano al penultimo posto, salvandosi ai play-out dove superano l'.\nNella stagione successiva Spalletti ricomincia dalla squadra giovanile empolese, tornando poi tecnico della prima squadra nella Serie C1 1995-1996. La stagione, ricca di successi, vede l'Empoli vincere la Coppa Italia di Serie C e ottenere la promozione in Serie B grazie alla vittoria in finale play-off contro il .\nNella stagione 1996-97 gli azzurri di Spalletti, neopromossi in cadetteria, conquistano l'immediato salto in Serie A, a un decennio dalla precedente esperienza empolese in massima categoria. Confermato sulla panchina dei toscani, al suo debutto in Serie A nel campionato 1997-98, il tecnico guida la squadra alla salvezza, ottenuta con una giornata di anticipo.\nDopo aver condotto i toscani alla permanenza in massima serie, viene chiamato alla guida della . Esonerato a dicembre, viene richiamato neanche due mesi pi\u00f9 tardi in seguito alle dimissioni di David Platt. Nelle restanti 15 giornate di campionato ottiene 21 punti, non riuscendo per\u00f2 ad evitare la retrocessione per il club ligure.\nVenezia, Udinese e Ancona.\nNella stagione seguente passa al Venezia, ottenendo soltanto una vittoria nei primi due mesi di Serie A. La negativa partenza ne causa il sollevamento dall'incarico, ma anche questa volta temporaneo. L'esonero definitivo giunge per\u00f2 nel febbraio 2000.\nDopo una stagione d'inattivit\u00e0, nel marzo 2001 viene chiamato sulla panchina dell'Udinese per rimpiazzare Luigi De Canio: con 9 punti ottenuti in 11 giornate, i friulani si classificano dodicesimi. Sostituito da Roy Hodgson per l'anno successivo, nel dicembre 2001 viene ingaggiato dall'Ancona: con l'obiettivo di condurre i dorici alla salvezza nel torneo cadetto, raggiunse addirittura l'ottavo posto.\nRitorno all'Udinese.\nNell'estate 2002 fa ritorno all'Udinese, centrando la sesta posizione in campionato e l'ingresso in Coppa UEFA. Replica la qualificazione europea anche nel 2003-04, posizionandosi settimo. Il miglior risultato conseguito sulla panchina friulana, tuttavia, \u00e8 stata la quarta piazza nel campionato 2004-05, circostanza che frutta all'Udinese la prima storica partecipazione alla Champions League.\nRoma.\nA conclusione del triennio con i friulani, diviene l'allenatore della . Durante la prima stagione riporta 11 vittorie consecutive in campionato, con la squadra che giunge in quinta posizione, venendo successivamente promossa al secondo posto per le sentenze relative a Calciopoli; in Coppa Italia i giallorossi raggiungono la finale, arrendendosi per\u00f2 all'. Ammessa a disputare la Supercoppa italiana per la vittoria a tavolino del campionato da parte dei nerazzurri, la squadra capitolina viene battuta per 4-3 nei supplementari dopo un temporaneo vantaggio di 3 gol.\nNella stagione 2006-07 conduce i capitolini alla prima qualificazione della loro storia per la \"knock-out phase\" di Champions League, eliminando poi l' negli ottavi di finale con un pari casalingo e una vittoria esterna. La Roma viene estromessa dal nel match di ritorno una sconfitta per 7-1 che vanifica il successo di misura colto all'andata. In campionato la formazione raggiunge il secondo posto, con 22 punti di ritardo dall'Inter: gli uomini di Spalletti risultano comunque l'unica avversaria in grado di affermarsi sui nerazzurri, battuti 3-1 a San Siro. La rivalsa nei confronti dei milanesi si consuma poi in Coppa Italia, dove il tecnico consegue il primo trofeo della propria carriera: un trionfo per 6-2 nella gara d'andata ipoteca di fatto il successo finale, con la \"Beneamata\" impostasi solamente per 2-1 nel ritorno.\nL'allenatore toscano rimpingua ulteriormente il palmar\u00e8s all'inizio della stagione successiva, vincendo contro gli stessi lombardi la Supercoppa italiana. I capitolini superano la fase a gironi di Champions League piazzandosi alle spalle dei mancuniani, sconfiggendo quindi il negli ottavi con una duplice affermazione per 2-1: l'eliminazione giunge ancora nei quarti di finale, per mano degli stessi mancuniani. Sul fronte del campionato, dopo un iniziale primato, i giallorossi vengono sorpassati dall'Inter, concludendo il campionato al secondo posto. Distanziata di 3 punti in classifica, la compagine capitolina si aggiudica nuovamente la Coppa Italia ai danni degli stessi nerazzurri.\nBen pi\u00f9 deludente \u00e8 invece la stagione 2008-09, inaugurata peraltro dalla sconfitta ai rigori contro i meneghini in Supercoppa: tagliato fuori dalla corsa-scudetto gi\u00e0 in autunno per una crisi di risultati, l\"undici\" capitolino riesce a risollevarsi da una stentata partenza in Champions League approdando agli ottavi. Eliminati in tale turno dall', i giallorossi terminano il campionato in sesta posizione accedendo ai preliminari di Europa League.\nNel settembre 2009, dopo aver condotto la squadra alla qualificazione per la fase a gruppi della suddetta competizione, il tecnico rassegna le dimissioni a causa di attriti con la societ\u00e0 e delle sconfitte rimediate nei primi turni di campionato.\nZenit.\nL'11 dicembre 2009 \u00e8 ufficializzato il suo ingaggio da parte della squadra russa dello . Il 16 maggio 2010 vince con la squadra la Coppa di Russia mentre, il 14 novembre, conquista il campionato russo con due giornate d'anticipo. Il 6 marzo 2011 vince anche la Supercoppa di Russia, completando i trofei nazionali.\nIn seguito ai risultati ottenuti rinnova l'accordo con lo Zenit, andando contestualmente ad assumere un vero e proprio ruolo da \"manager\" all'interno del club. Il 28 aprile 2012 vince il suo secondo campionato con tre giornate d'anticipo. In Coppa di Russia esce, invece, ai quarti di finale contro la . \nNell'annata 2012-2013 si piazza secondo in campionato, a 2 punti dal CSKA Mosca; allo Zenit mancheranno per\u00f2 i punti della partita persa a tavolino contro la Dinamo Mosca, a causa degli incidenti provocati dai propri tifosi.\nIl 10 marzo 2014, dopo un avvio di stagione deludente, viene esonerato.\nRitorno alla Roma.\nIl 14 gennaio 2016 la annuncia il ritorno di Spalletti sulla panchina giallorossa, in sostituzione dell'esonerato Rudi Garcia. Nel girone di ritorno il tecnico toscano guida i giallorossi al conseguimento di 46 punti (frutto di 14 vittorie, 4 pareggi e una sconfitta); al termine della stagione sar\u00e0 la migliore media punti/partita tra tutti gli allenatori di Serie A: 2,42 contro i 2,39 di Allegri. La squadra capitolina giunge al terzo posto finale in campionato, accedendo cos\u00ec ai play-off di Champions League, grazie agli 80 punti finali totalizzati; proprio in Champions League la Roma viene eliminata agli ottavi di finale dai futuri campioni d'Europa del .\nLa stagione successiva comincia per la Roma di Spalletti con la mancata qualificazione alla fase a gironi di Champions League, eliminata dal nei play-off in virt\u00f9 dell'1-1 dell'andata e della sconfitta per 0-3 al ritorno. In Europa League esce agli ottavi di finale per mano dell', mentre in Coppa Italia \u00e8 eliminata dalla Lazio in semifinale. In campionato ottiene il secondo posto dopo un duello spettacolare con il e conquista i record di punti (87) e di reti segnate in una singola stagione (90), superando grandi tecnici del passato della squadra giallorossa come Nils Liedholm e Fabio Capello. Il 30 maggio 2017 lascia la squadra capitolina.\nInter.\nIl 9 giugno 2017 viene annunciato ufficialmente come nuovo allenatore dell'. In campionato la squadra nerazzurra fa registrare un'ottima partenza, tant'\u00e8 che a inizio dicembre si ritrova da sola in testa alla classifica e ancora imbattuta. Tuttavia, in coincidenza con l'arrivo della stagione invernale, il rendimento della formazione subisce un brusco calo che la fa scivolare rispetto alle posizioni di vertice. Il quarto posto, ultimo piazzamento utile e obiettivo minimo stagionale, viene conquistato all'ultima giornata, battendo la in trasferta e scavalcandola in virt\u00f9 del miglior rendimento negli scontri diretti: per i nerazzurri si tratta del ritorno nella massima competizione continentale dopo 7 anni. In Coppa Italia, invece, il cammino si arresta ai quarti di finale nel derby contro il .\nNella stagione 2018-2019 la squadra si rende protagonista di una falsa partenza, prima di inanellare un filotto di vittorie consecutive che la riporta nelle zone nobili della classifica; al termine del girone d'andata, l'Inter \u00e8 terza. Tuttavia, i nerazzurri accusano nuovamente una flessione nei mesi invernali, restando comunque pienamente in corsa per la qualificazione alla massima competizione continentale. Anche stavolta, \u00e8 necessario arrivare all'ultima giornata per la matematica: la vittoria casalinga con l' permette all'Inter di confermare il quarto posto dell'annata precedente e tornare in Champions League. La stagione europea vede la squadra eliminata nella fase a gironi di Champions League e, una volta retrocessa in Europa League, uscire da questa competizione per mano dell' agli ottavi di finale. In Coppa Italia il cammino si interrompe contro la ai quarti di finale. Il 30 maggio 2019, nonostante il raggiungimento dell'obiettivo minimo di stagione, l'Inter comunica l'esonero di Spalletti.\nNapoli.\nDopo un biennio sabbatico, il 29 maggio 2021 viene nominato nuovo tecnico del . Debutta sulla panchina partenopea il 22 agosto, vincendo per 2-0 la prima giornata di Serie A contro il . Il 16 settembre debutta nelle coppe europee, pareggiando 2-2 la sfida esterna contro il in UEFA Europa League. Il 23 settembre, battendo la per 4-0 in trasferta, diventa il primo allenatore a vincere le prime cinque partite di campionato al suo esordio sulla panchina dei partenopei, primato che apparteneva precedentemente a Rafael Ben\u00edtez, che nella stagione 2013-2014 si era fermato a quattro. Il 17 ottobre invece, sconfiggendo in casa il per 1-0, eguaglia la miglior partenza nella storia degli azzurri (otto vittorie consecutive), avvenuta nella stagione 2017-2018, quando all'epoca in panchina c'era Maurizio Sarri.\nStatistiche.\nStatistiche da allenatore.\n\"Statistiche aggiornate al 27 febbraio 2022. \" In grassetto le competizioni vinte."}
{"id": "245582", "revid": "5585", "url": "https://it.wikipedia.org/wiki?curid=245582", "title": "Joaqu\u00edn Rodrigo", "text": "Musicista classico, tra le sue composizioni vi \u00e8 il celebre \"Concerto d'Aranjuez\".\nBiografia.\nRodrigo nacque a Sagunto e divenne cieco a tre anni per via della difterite. Studi\u00f2 musica con Francisco Antich a Valencia e con Paul Dukas a Parigi. Dopo un breve ritorno in Spagna, si trasfer\u00ec ancora a Parigi per completare gli studi e specializzarsi in musicologia, prima con Maurice Emmanuel e poi con Andr\u00e9 Pirro.\nL'opera \"\"Cinco Piezas Infantiles\" permise a Rodrigo di vincere il premio nazionale spagnolo per orchestra nel 1925. A Valencia nel 1933 spos\u00f2 Victoria Kamhi, una pianista turca di origini ebraiche.\nL'opera pi\u00f9 famosa di Rodrigo \u00e8 il \"Concerto d'Aranjuez\" (1939 - Parigi), un concerto per chitarra e orchestra. Il secondo movimento, l\"'adagio\", \u00e8 uno dei pi\u00f9 conosciuti della musica classica del XX secolo, con il dialogo della chitarra con il corno inglese.\nGrazie al successo di questa composizione, importanti solisti commissionarono brani a Rodrigo, inclusi il flautista James Galway e il violoncellista Julian Lloyd Webber. Il suo \"Concerto Andaluso\"\", per quattro chitarre e orchestra, fu commissionato da Celedonio Romero per se stesso e i tre figli.\nLa figlia Cecilia nacque il 27 gennaio 1941. Dal 1947 fu professore di storia della musica alla Cattedra di Musica 'Manuel de Falla' della Facolt\u00e0 di Lettere e Filosofia dell'Universit\u00e0 Complutense di Madrid.\nNel 1991 Re Juan Carlos gli confer\u00ec il titolo nobiliare di \"marchese dei giardini di Aranjuez\". Vincitore del prestigioso Premio Principe delle Asturie nel 1996, fu nominato \"Commendatore\" dell'Ordre des Arts et des Lettres dal governo francese nel 1998.\nMor\u00ec nel 1999 a Madrid. Joaqu\u00edn Rodrigo e la moglie Victoria sono sepolti nel cimitero di Aranjuez."}
{"id": "245584", "revid": "125471854", "url": "https://it.wikipedia.org/wiki?curid=245584", "title": "Christopher Wren", "text": "\u00c8 celebre soprattutto per il suo ruolo capitale nella ricostruzione di Londra dopo il grande incendio del 1666.\nBiografia.\nFormazione.\nChristopher Wren nacque il 20 ottobre 1632 a East-Knoyle, nel Wiltshire, da Christopher Wren Sr. (1589\u20131658) e Mary Cox, in una famiglia nobile d'origine danese. L'avviamento agli studi gli venne fornito dapprima da un tutore privato, poi dal padre, e infine dal reverendo William Shepherd, un sacerdote locale; nella sua fanciullezza, inoltre, il giovane Christopher visit\u00f2 assiduamente Windsor, dove il padre era un decano, ma dei diversi soggiorni in quella citt\u00e0 non si conosce molto.\nAltrettanto occulto \u00e8 come Wren prosegu\u00ec gli studi pre-universitari, anche se sappiamo con certezza che approd\u00f2 allo studio del latino, del disegno e della matematica; in questi anni, inoltre, strinse amicizia con il principe Carlo, erede al trono d'Inghilterra che ricoprir\u00e0 con il nome di Carlo II d'Inghilterra. Il 25 giugno 1650, in ogni caso, Wren entr\u00f2 allo Wadham College di Oxford, dove prosegu\u00ec gli studi del latino e venne a contatto con l'opera di Aristotele. A lato dell'educazione accademica, poi, egli si accost\u00f2 al circolo di John Wilkins, palestra di studio e di virt\u00f9 frequentata da giovani matematici e filosofi della natura dove Wren inaugur\u00f2 il proprio itinerario scientifico e architettonico.\nL'astro della matematica.\nConseguito nel 1653 il Master of Arts, nello stesso anno Wren venne nominato \"fellow\" dell'All Souls College di Oxford, dove realizz\u00f2 diverse ricerche ed esperimenti. Cess\u00f2 di essere membro dell'All Souls nel 1657, quando divenne professore di astronomia presso il Gresham College di Londra; Wren accolse questo incarico con ardente entusiasmo, tanto che subito comp\u00ec diverse indagini matematiche che, alla fine, lo portarono a definire con precisione la lunghezza dell'arco della cicloide (che risultava essere uguale al quadruplo del suo asse). Questa scoperta, oltre alle lodi di Blaise Pascal, gli valse nel 1660 l'ottenimento della cattedra di matematica all'universit\u00e0 di Oxford.\nFurono questi anni assai fecondi, durante i quali Wren dimostr\u00f2 varie volte il valore del proprio ingegno scientifico: si occup\u00f2 di idraulica, astronomia e meccanica, raggiungendo risultati di rilievo, e nel 1669 giunse addirittura a scoprire che l'iperboloide di rotazione ad una falda pu\u00f2 essere generato dalla rotazione di una retta intorno ad un'altra ad essa sghemba.\nNel segno dell'architettura.\nNel 1665 Wren visit\u00f2 Parigi, citt\u00e0 ricca di iniziative e di fermenti culturali; nella capitale francese frequent\u00f2 diversi artisti, tra cui Gian Lorenzo Bernini, dai quali mutu\u00f2 un vivo interesse per l'architettura. Wren in realt\u00e0 aveva gi\u00e0 realizzato alcuni esemplari di architetture domestiche, tra cui la cappella del Pembroke College (1663) e lo Sheldonian Theatre di Oxford, ispirato alle opere di Serlio e Palladio; a questi due edifici segu\u00ec un'ingente produzione, culminata poi nella costruzione della cattedrale di San Paolo, da realizzare sulle ceneri della vecchia cattedrale medievale, distrutta dalle fiamme del grande incendio del 1666. Inizialmente concepita con un impianto a croce greca con dei quarti di cerchio negli angoli, su pressione delle autorit\u00e0 ecclesiastiche Wren scelse alla fine la pi\u00f9 tradizionale pianta a croce latina; originale la soluzione adottata per l'erezione della cupola, che trova sostegno su un imponente tamburo, che a sua volta si erge su un sistema di contrafforti. Nel 1668 venne anche nominato architetto della Corona, incarico che mantenne fino al 1718.\nA lato della cattedrale di San Paolo, completata nel 1708, Wren fu incaricato da una commissione apposita di ricostruire la citt\u00e0 di Londra, quasi interamente rasa al suolo dall'incendio del 1666. Per l'occasione l'architetto elabor\u00f2 un vasto progetto, non attuato, ma che gli diede comunque l'occasione di realizzare diverse emergenze architettoniche, specialmente di carattere religioso. Mostrandosi sensibile all'architettura francese e fiamminga, nella citt\u00e0 di Londra Wren progett\u00f2 cinquanta chiese parrocchiali, diverse nella pianta e nel disegno: degne di nota St Mary-le-Bow, la chiesa di Santo Stefano in Walbrook, e la chiesa di San Martino a Ludgate, presso la cattedrale. Realizz\u00f2 anche palazzi reali (fra tutti, Hampton Court e la Marlborough House), l'Osservatorio Reale, il complesso del Royal Hospital a Greenwich, l'ospedale di Chelsea, e il monumento al grande incendio di Londra, oltre a diversi altri edifici pubblici.\nLa morte.\nCristopher Wren mor\u00ec il 25 febbraio 1723, alla veneranda et\u00e0 di 91 anni, nella tenuta di famiglia a Hampton Court. La sua salma venne tumulata proprio nella cattedrale di San Paolo, precisamente nell'angolo a sud-est, a fianco dei resti della figlia Jane; ivi \u00e8 stata collocata un'iscrizione latina, che recita:"}
{"id": "245585", "revid": "287204", "url": "https://it.wikipedia.org/wiki?curid=245585", "title": "Joaquin Rodrigo", "text": ""}
{"id": "245586", "revid": "1783371", "url": "https://it.wikipedia.org/wiki?curid=245586", "title": "Noto (provincia)", "text": "Noto (giapponese:\u80fd\u767b\u56fd; -no kuni) fu una provincia del Giappone nell'area che corrisponde all'odierna prefettura di Ishikawa. Noto confinava con le province di Etchu e Kaga.\nL'antica capitale e principale citt\u00e0 castello era Nanao. All'inizio del periodo Sengoku la provincia era divisa tra diversi clan tra i quali spiccavano gli Hatakeyama che tuttavia a causa di diatribe interne persero il loro potere. Per la maggior parte della fine del periodo Sengoku Noto venne governata da un ramo minore del clan Maeda di Kaga."}
{"id": "245587", "revid": "2004111", "url": "https://it.wikipedia.org/wiki?curid=245587", "title": "Emil Adolf von Behring", "text": "Nel 1880, mentre lavorava con Kitasato nel laboratorio di Robert Koch (1843-1910, lo scopritore dei germi della tubercolosi, del colera e del carbonchio) all'istituto di igiene di Berlino, Behring rese un animale temporaneamente immune dalla difterite o dal tetano iniettandogli siero sanguigno di un altro animale infettato da tali germi. Dimostr\u00f2 che questo siero ha propriet\u00e0 non solo preventive ma curative perch\u00e9 in grado di provocare la guarigione se iniettato ai primi sintomi della difterite o del tetano.\nAveva cos\u00ec inizio la moderna sieroterapia che dalla difterite e dal tetano si \u00e8 estesa alla gangrena gassosa, al botulismo, al morso della vipera, al morbillo ed alla pertosse.\nBehring \u00e8 considerato, oltre che il pioniere della sieroterapia ed il vincitore della difterite che provocava una elevata mortalit\u00e0 infantile, uno dei fondatori dell'immunologia anche per aver espresso il concetto di antitossina, sostanza elaborata dall'organismo per neutralizzare le tossine prodotte da agenti esterni e che provocano patologie.\nVita.\nStudi e formazione.\nQuinto di dodici figli, egli fu l'unico tra i suoi fratelli ad aver avuto un'adeguata istruzione, grazie soprattutto al proprio parroco Leipholz. Lasci\u00f2 Hansdorf, suo paese natale, all'et\u00e0 di dodici anni per frequentare il ginnasio pi\u00f9 vicino, a Hohenstein. Consegu\u00ec il diploma di maturit\u00e0 nell'ottobre del 1874. Sempre grazie al parroco Leipholz, egli riusc\u00ec a sostenere i suoi studi di medicina presso l'Accademia Medica Militare di Berlino, impegnandosi a prestare servizio per un periodo di otto anni. \nNell'ottobre del 1878 venne nominato sottotenente medico e nel settembre 1880 tenente medico. Promosso capitano medico il 22 marzo 1887 e contemporaneamente trasferito al secondo Reggimento di Fanteria Renana, numero 28, di stanza a Bonn, lavor\u00f2 all'Istituto Farmacologico dell'Universit\u00e0 di Bonn in seguito a delle pubblicazioni sui disinfettanti, precisamente sullo iodoformio per il trattamento antisettico delle ferite, sulla rivista \"Deutsche Medizinische Wochenschrift\".\nLa lotta contro la difterite.\nNel 1888 Emil Roux scopr\u00ec e isol\u00f2 il veleno del bacillo della difterite, tossina che provocava tale morbo. Da qui partirono le ricerche di Behring: dopo migliaia di esperimenti su animali insieme al collega Shibasaburo Kitasato, egli annunci\u00f2 il 4 dicembre 1890 di aver risolto la questione. Illustr\u00f2 la soluzione sul numero 49 della rivista \"Deutsche Medizinische Wochenschrift\", nell'articolo \"Del verificarsi dell'immunit\u00e0 verso la difterite e il tetano negli animali\": essa andava ricercata nel siero, il quale pu\u00f2 raggiungere qualit\u00e0 antitossiche tali da annullare, rendendolo innocuo, il veleno difterico o tetanico, allorch\u00e9 l'animale corrispondente avesse precedentemente superato un'infezione di difterite o di tetano.\nGrazie al suo siero per la prima volta un bambino venne guarito dalla difterite il 20 dicembre 1891. Esso, infatti, conferisce un'immunit\u00e0 passiva perch\u00e9 contiene specifici anticorpi, atti a contrastare la tossina della difterite, i quali sono presenti nel sangue di un animale che aveva precedentemente contratto la malattia. Da un punto di vista scientifico la svolta era stata raggiunta, tuttavia la mancanza di forti partner finanziari ostacolava la sua idea rivoluzionaria. Ma nel 1892 August Laubenheimer, chimico e direttore dei colorifici di H\u00f6chst, che in quel periodo producevano anche la tubercolina di Robert Koch, si interess\u00f2 alla teoria di Behring e cos\u00ec il 20 dicembre 1892 egli firm\u00f2 il contratto con i colorifici, il quale gli consentir\u00e0 di trasformare la sua scoperta in un'invenzione di importanza pratica.\nIl 15 settembre 1894 venne nominato professore straordinario della facolt\u00e0 di medicina dell'Universit\u00e0 di Halle-Wittenberg e il 25 dello stesso mese tenne la prima conferenza pubblica sulla sieroterapia al congresso dei naturalisti di Vienna, in cui parl\u00f2 per la prima volta davanti ad un auditorio internazionale di medici e naturalisti e alla stampa europea della sua sieroterapia. Fino al 1895 la difterite si trovava al secondo posto nelle statistiche della mortalit\u00e0; Behring cre\u00f2 le condizioni per detronizzarla. Nel 1895 ottenne la cattedra di professore all'Universit\u00e0 di Marburgo sul Lahn e quella di direttore del locale Istituto di Igiene.\nIl Nobel e la tubercolosi.\nAlla sessantasettesima Assemblea dei naturalisti e dei medici a Lubecca Behring tenne una conferenza sul tema \"Risultati e scopi della sieroterapia\". Egli espose esaurientemente e ampiamente i risultati della sieroterapia antidifterica, per passare poi a trattare dei \"Risultati scientifici e scopi pratici della sieroterapia in altre malattie infettive\". Egli pone in prima linea nella sua esposizione due malattie: colera e tubercolosi. Afferm\u00f2 di aver trovato insieme ai suoi assistenti un'antitossina contro il bacillo del colera, mentre per quanto riguarda la tubercolosi asser\u00ec di voler intraprendere delle ricerche a partire dai risultati del suo maestro Robert Koch.\nIl 29 dicembre 1896 spos\u00f2 Elsa Spinola, figlia di un alto impiegato statale al quale si era legato, il consigliere superiore di governo Bernardo Spinola, il quale ricopriva dal 1875 la carica di direttore amministrativo del Reale Ospedale della Charit\u00e9 di Berlino ed inoltre di direttore dell'amministrazione dell'istituto per le malattie infettive. In occasione del secondo centenario del Regno di Prussia, il 10 gennaio 1901, ricevette dal suo re, Guglielmo II, il diploma di nobilt\u00e0, riconoscimento tangibile da parte della Corona prussiana degli alti meriti di uno dei suoi pi\u00f9 grandi sudditi. Il 30 ottobre dello stesso anno in Svezia vennero assegnati i primi quattro premi Nobel, tre dei quali a tre scienziati tedeschi, tra cui lo stesso Behring\nAlla consegna del premio egli espose i suoi esperimenti riguardanti la lotta alla tubercolosi. Pochi anni dopo, nel periodo che intercorre tra il 1903 e il 1905, trov\u00f2 la risposta tanto cercata negli esperimenti su centinaia di bovini. Afferm\u00f2 che la tubercolosi polmonare non era che l'epilogo di infezioni tubercolari intestinali nell'et\u00e0 lattante col latte materno infetto o col latte di una vacca tubercolotica. In una conferenza tenuta in occasione del LXXV Congresso dei medici e naturalisti a Kassel dichiar\u00f2 di non aver trovato un rimedio contro la tubercolosi, ma un mezzo per difendere l'individuo non tubercolotico dalla tubercolosi, con l'allontanamento di tutte le fonti di contagio e con l'uso di latte sterilizzato.\nEgli voleva ricorrere allo stesso metodo utilizzato in precedenza da Edward Jenner contro il vaiolo, cio\u00e8 alla vaccinazione preventiva. In un'altra conferenza, il 18 gennaio 1904, egli sottoline\u00f2 l'importanza dell'alimentazione del lattante con latte vaccino conservato secondo il suo metodo, ossia con un'aggiunta minima di formaldeide (1:40000) al latte che egli chiam\u00f2 \"B.F.\". Infine nella relazione tenuta il 17 febbraio 1905 nella sala del Museo di Monaco a favore di un istituto per neonati, in presenza della Casa di Baviera e di alte personalit\u00e0, egli marc\u00f2 ancora l'importanza dell'utilizzo del latte vaccino e inoltre present\u00f2 il suo nuovo vaccino contro la tubercolosi bovina, che aveva designato col nome tecnico-scientifico di \"bovivaccino\".\nGli ultimi anni.\nDal novembre 1907 all'estate del 1910, Behring fu sottoposto a cure mediche dall'internista Rudolf von H\u00f6\u00dflin (1858-1938) nel suo sanatorio di Neuwittelsbach nel quartiere di Nymphenburg, dove \"sperava di trovare riposo dall'estenuante lavoro\" (\"Erholung von der aufreibenden Arbeit zu finden hoffte\". Almeno durante questo periodo ha sofferto di una grave forma di depressione. Divent\u00f2 uno dei pazienti pi\u00f9 famosi di Sigmund Freud: Freud infatti lo menziona nelle sue memorie come il \"lupo mannaro\". Freud aveva visto Behring durante un soggiorno in un sanatorio vicino al castello di Nymphenburg a Monaco di Baviera nel 1908, e scrive : \"soffriva di una grave depressione, che si poteva leggere direttamente dal suo viso\" (\u201elitt an einer schweren Depression, die man ihm direkt vom Gesicht ablesen konnte\u201c); la clinica era frequentata dal noto psichiatra Emil Kraepelin.\nDopo la degenza alla casa di cura di Neuwittelsbach, torn\u00f2 al lavoro nell'agosto del 1910 decidendo di dedicarsi ancora una volta alla difterite: nel corso degli anni si era visto che il sangue umano elimina, attraverso le vie naturali e con la maggiore rapidit\u00e0, le albumine del siero sanguigno animale curativo iniettato. E siccome le forze antitossiche, per lo pi\u00f9 ricavate dal siero di cavallo, sono legate alle albumine di questo, spesso gi\u00e0 dopo venti giorni svaniva l'effetto protettivo contro il pericoloso veleno difterico: esso non costituiva una profilassi duratura. Egli dunque prepar\u00f2 una miscela di tossina difterica molto virulenta e di antitossina, per\u00f2 in modo che la miscela contenesse un leggero eccesso di tossina e con essa vaccin\u00f2 alcune cavie. Il veleno in eccesso stimol\u00f2 le forze naturali difensive del sangue alla formazione di antitossina legata alle albumine omogenee delle cavie. Riusc\u00ec a immunizzare con questo metodo contro la tossina difterica le cavie e chiam\u00f2 questo nuovo preparato \"profilattico antidifterico TA\".\nIl 1\u00ba agosto 1913 si procur\u00f2 a Bad Nauheim, in seguito ad infortunio, la frattura del collo del femore sinistro, che solo dopo diciotto giorni di febbre verr\u00e0 riscontrata. Nonostante le cure, la frattura non giunger\u00e0 a una riossificazione con conseguente accorciamento dell'arto. Cominciarono ad apparire fenomeni gottosi e continui dolori nevralgici. In questo periodo venne nominato cittadino onorario di Marburgo e un suo busto viene collocato nell'Universit\u00e0. \nIl 31 marzo 1917, in seguito ad una polmonite mor\u00ec."}
{"id": "245588", "revid": "125853467", "url": "https://it.wikipedia.org/wiki?curid=245588", "title": "Rogier van der Weyden", "text": "Biografia.\nVan der Weyden non \u00e8 stato un pittore fiammingo, ma un pittore del Contado di Hainaut, della citt\u00e0 libera di Tournai, che fu francese fino a 1521, quando \u00e8 divenuta citt\u00e0 dei Paesi Bassi spagnoli. La sua \"nazionalit\u00e0\" \u00e8 \"hanuyer\", che \u00e8 il nome degli abitanti del contado di Hainaut. Il padre Henry de la Pasture era forgiatore di coltelli. Tuttavia, a lungo il padre di Rogier \u00e8 stato individuato nello scultore bruxellese Henry de la Pasture (omonimo e forse parente del vero padre). Si \u00e8 quindi erroneamente ipotizzato che la primissima formazione di van der Weyden sia avvenuta nella bottega del presunto padre e questo dato ha contribuito a enfatizzare, forse eccessivamente, l'affinit\u00e0 della pittura del van der Weyden alla scultura, in modo simile a quella dell'italiano Mantegna.\nIn ogni caso poco o nulla si sa della sua giovinezza e i primi elementi documentati della sua biografia datano al terzo decennio del XV secolo, quando Rogier si approssima ai trent'anni. In particolare, il 5 marzo 1427 entr\u00f2 alla bottega di Robert Campin a Tournai, dove complet\u00f2 la sua formazione. Solo il 1\u00ba agosto 1432, a pi\u00f9 di trent'anni di et\u00e0, fu nominato maestro di pittura indipendente.\nNel 1435 si trasfer\u00ec a Bruxelles e in quella citt\u00e0 spos\u00f2 Elisabeth Goffaert, figlia del calzolaio Jan Goffaert. Da questa unione nacquero due figli: Jan, che divenne poi orafo, e Peter, che segu\u00ec le orme del padre. Ancora un van der Weyden figura nella storia della pittura, Goossen, che era nipote di Rogier.\nNel 1436 o nel 1437 Rogier venne nominato pittore ufficiale della citt\u00e0 di Bruxelles, iniziando un periodo caratterizzato da grandi opere e da una notevole prosperit\u00e0 personale, segnalandosi tra i cittadini pi\u00f9 ricchi e generosi della citt\u00e0.\nNel 1449, in occasione del giubileo del 1450, intraprese un viaggio verso Roma, dove acquist\u00f2 grande fama e fu ritenuto secondo solo all'altro grande fiammingo del tempo Jan van Eyck. Questo viaggio, con tappe a Milano, Mantova, Ferrara, Firenze e Napoli, fu fondamentale negli studi storico artistici, per i precoci contatti tra scuola fiamminga e Rinascimento italiano, che ebbero profonde conseguenze sugli sviluppi successivi. Sicuramente Rogier vide e apprezz\u00f2 gli affreschi nella basilica di San Giovanni in Laterano di Pisanello e Gentile da Fabriano, considerati all'epoca i maggiori artisti del tempo. Tra i vari artisti italiani con cui entr\u00f2 in contatto ci fu anche Beato Angelico, all'epoca tra gli artisti pi\u00f9 quotati a Firenze.\nTra il 1460 e 1461 fu maestro del pittore italiano Zanetto Bugatto. Mor\u00ec a Bruxelles il 18 giugno 1464, all'et\u00e0 di 65 anni.\nAnche l'equivoco linguistico sul suo nome (de la Pasture in francese, van der Weyden in fiammingo) contribu\u00ec non poco a confondere le idee ai primi storici dell'arte impegnati a ricostruire la biografia artistica del maestro: la stessa identificazione tra Roger, o Rogelet, de la Pasture e Rogier van der Weyden \u00e8 stata inizialmente negata, e inoltre a lungo \u00e8 stata fatta confusione tra van der Weyden e la figura del Maestro di Fl\u00e9malle. Oggi \u00e8 opinione pressoch\u00e9 unanime che quest'ultimo vada individuato in Robert Campin e che le affinit\u00e0 stilistiche dell'opera giovanile di van der Weyden con quella del Campin vadano spiegate con il discepolato del primo presso il secondo, o piuttosto il rapporto di collaborazione tra i due, sia pure sotto la direzione del Campin, posto che il loro sodalizio inizi\u00f2 quando van der Weyden era gi\u00e0 quasi trentenne.\nOpere.\nFu un pittore prolifico, ma molta documentazione riguardo alle sue opere \u00e8 andata perduta; inoltre alcuni dipinti sono privi di data e di firma. Gli storici dell'arte, in base agli elementi raccolti, gli hanno attribuito con certezza la \"Crocifissione\" e la \"Deposizione\" e, in seguito, le altre opere elencate sulla base di affinit\u00e0 stilistiche.\nSpecializzato in ritratti di personaggi dell'aristocrazia, che nella loro pienezza formale catturano, in un primo tempo, l'osservatore con la loro grandiosa proporzione, ma in un secondo momento lo allontanano, a causa dell'elevatezza morale che trasmettono. Tra le opere pi\u00f9 significative vi \u00e8 il \"Ritratto di giovane donna\", a Washington, caratterizzato da uno spirito geometrico, rappresentato dal busto piramidale, dalle direttrici degli abiti, dal copricapo a velo, non fine a s\u00e9 stesso, ma intriso di rigorismo religioso.\nLa \"Deposizione dalla Croce\", invece ha seguito uno sviluppo storico pi\u00f9 articolato: innanzitutto era la parte centrale di un trittico parzialmente scomparso. L'opera fu eseguita per la gilda dei balestrieri di Lovanio e collocata nella chiesa di Notre-Dame della citt\u00e0 belga. Gi\u00e0 nel 1443, ne venne fatta una copia (il cui autore \u00e8 ignoto) per la chiesa di San Pietro, sempre di Lovanio, copia che \u00e8 arrivata integra fino ai nostri giorni: \u00e8 solo la prima di una lunga serie di copie di questa tavola che ne comprovano il grande successo che essa riscosse. In effetti la deposizione \u00e8 uno dei quadri pi\u00f9 celebrati di van der Weyden. L'opera \u00e8 piena e plastica nelle forme. Ferma restando una certa libert\u00e0 di figure e di forme, l'opera trasmette un rigore tematico religioso, che non arresta il flusso di sentimenti, di caratteri, di tragicit\u00e0, di emozioni, immerso in una struttura tecnica elevata, fine e particolareggiata.\nParte apprezzabile dell'opera di van der Weyden \u00e8 giunta sino noi, anche se uno dei suoi massimi capolavori e \"ab antiquo\" certamente la sua opera pi\u00f9 nota non ci \u00e8 pervenuto. Si trattava di un imponente ciclo di dipinti a olio raffiguranti scene esemplari di applicazione della giustizia ed era collocato nelle stanze del municipio di Bruxelles in cui appunto si amministrava la giustizia. Il ciclo era costituito da quattro grandi pannelli, ognuno dei quali era suddiviso in due scene. L'intera opera copriva un'area di venti metri di lunghezza per due di altezza. La scena pi\u00f9 nota era quella de \"La Giustizia di Traiano e Erchinbaldo\", dedicata, per una parte, a un episodio in cui l'imperatore romano si mostra giudice saggio ed inflessibile e, per l'altra, all'omaggio che, secondo la leggenda, il papa Gregorio Magno secoli dopo dedicher\u00e0 alle spoglie dell'imperatore giusto. L'opera and\u00f2 distrutta nel 1695 durante il cannoneggiamento di Bruxelles fatto dai francesi, ma ce ne restano alcune descrizioni in cui, tra l'altro, \u00e8 particolarmente lodato l'autoritratto del pittore presente nel ciclo. A livello figurativo la testimonianza pi\u00f9 importante che ci rimane di questo perduto capolavoro \u00e8 un arazzo, tratto dalle scene su Traiano, oggi conservato nel museo di Berna. \u00c8 possibile farsi un'idea dell'opera osservando i noti pannelli di Gerard David dedicati alla \"Giustizia di Cambise\" (antico re persiano), creati con la stessa funzione civica ed ammonitrice.\nStile.\nVan der Weyden fu uno dei pi\u00f9 grandi maestri della prima pittura fiamminga, assieme a Jan van Eyck, pi\u00f9 o meno suo contemporaneo, e Robert Campin, suo maestro. Dal primo prese l'innovativa tecnica a olio e l'attenzione verso la resa analitica dei dettagli, dal secondo apprese il senso pieno dei volumi, dello spazio e l'emotivit\u00e0 umana dei personaggi.\nQuesti modelli vennero comunque reinterpretati in maniera personale, sviluppando un linguaggio con caratteristiche compositive e cromatiche proprie, e segnando un predominio delle figure sugli ambienti. Tipico \u00e8 il senso di composto ma partecipe sentimento, con personaggi dalle molteplici sfumature psicologiche, pur sempre atteggiati entro i limiti di un dignitoso contegno. Le tinte sono di solito fredde, accostate in maniera solida e molto raffinata, come i gialli e i violetti, oppure le varie sfumature di bianchi e grigi.\nNei ritratti trasfer\u00ec sul piano monumentale e ricco di pathos la sottigliezza luministica e l'attenzione visiva di van Eyck, pervenendo a nuovi e penetranti traguardi. Ma se van Eyck fu uno scopritore, nel senso che trasfer\u00ec la realt\u00e0 sulla tela, van der Weyden fu essenzialmente un \"inventore\": delle forme, delle pose, delle iconografie."}
{"id": "245589", "revid": "1612472", "url": "https://it.wikipedia.org/wiki?curid=245589", "title": "Rogier de la Pasture", "text": ""}
{"id": "245590", "revid": "767487", "url": "https://it.wikipedia.org/wiki?curid=245590", "title": "Aaron Burckhard", "text": "Non partecip\u00f2 n\u00e9 alle session del \"Fecal Matter Demo\" n\u00e9 a quelle di \"Bleach\", ma i primi cinque brani del box-set hanno lui alla batteria. Ritorner\u00e0 dietro la batteria dei Nirvana per brevi periodi, dopo l'abbandono di Chad Channing. Dopo avere lasciato il gruppo di Kurt Cobain, Aaron entrer\u00e0 a far parte degli Attica."}
{"id": "245595", "revid": "712828", "url": "https://it.wikipedia.org/wiki?curid=245595", "title": "Felix Felicis", "text": ""}
{"id": "245598", "revid": "287204", "url": "https://it.wikipedia.org/wiki?curid=245598", "title": "Algodonite", "text": "La algodonite \u00e8 un minerale."}
{"id": "245600", "revid": "125830695", "url": "https://it.wikipedia.org/wiki?curid=245600", "title": "Omar Sharif", "text": "Biografia.\nInfanzia e giovinezza.\nSharif nacque ad Alessandria d'Egitto il 10 aprile del 1932, figlio di Joseph Chalhoub e di Claire Saada, ambedue immigrati libanesi e di religione cattolica greco-melchita. Si diplom\u00f2 presso il Victoria College di Alessandria, quindi consegu\u00ec la laurea in matematica e fisica all'universit\u00e0 del Cairo. In seguito, lavor\u00f2 con suo padre nel commercio del legname.\nCarriera.\nNel 1953 cominci\u00f2 la sua carriera di attore, con un ruolo nel film egiziano \"\u1e62ir\u0101\u02bfa f\u012b l-w\u0101d\u012b\" (titolo inglese: \"The Blazing Sun\", lett: \"Lotta nella valle\"), il cui giovane regista era Yusuf Shahin. Il suo primo film in inglese fu \"Lawrence d'Arabia\" (1962), con protagonista Peter O'Toole; la sua interpretazione dello \"Sharif \u02bfAl\u012b\" gli valse una candidatura agli Oscar come miglior attore non protagonista. Dopo alcuni ruoli in altre grandi produzioni come \"La caduta dell'Impero romano\" (1964) di Anthony Mann e \"Gengis Khan il conquistatore\" (1965) di Henry Levin ottenne una grande popolarit\u00e0 impersonando nel 1965 il dottor \"Yuri \u017divago\" nell'omonimo film di David Lean, con un'interpretazione che gli frutt\u00f2 il Golden Globe 1966 nella categoria miglior attore in un film drammatico. Subito dopo questo film prese parte a vari film di rilievo; tra questi si segnalano \"C'era una volta\" (1967) di Francesco Rosi, \"La notte dei generali\" (1967) di Anatole Litvak, ove ritrov\u00f2 Peter O'Toole, \"Funny Girl\" (1968) di William Wyler, \"Mayerling\" (1968) di Terence Young, \"L'oro di Mackenna\" (1969) di J. Lee Thompson, \"La virt\u00f9 sdraiata\" (1969) di Sidney Lumet, \"Che!\" (1969) di Richard Fleischer, \"L'ultima valle\" (1971) di James Clavell, \"Il seme del tamarindo\" (1974) di Blake Edwards, \"Juggernaut\" (1974) di Richard Lester e \"Funny Lady\" (1975) di Herbert Ross.\nTra i suoi tanti film, girati tra Stati Uniti ed Europa, nel 2003 interpret\u00f2 il protagonista di \"Monsieur Ibrahim e i fiori del Corano\" di Fran\u00e7ois Dupeyron, vincendo il premio del pubblico per il miglior attore alla 60\u00aa Mostra del Cinema di Venezia - accompagnata quell'anno anche dal Leone d'oro alla carriera - e, nell'edizione 2004, il Premio C\u00e9sar per il migliore attore. Nel 2005 partecip\u00f2 alla fiction \"San Pietro\" di Giulio Base, in cui interpret\u00f2 il ruolo principale. La sua ultima apparizione al cinema fu in \"Un castello in Italia\" (2013) di Valeria Bruni Tedeschi. \nSharif parlava correntemente arabo, francese, inglese e italiano, lingue nelle quali ha anche recitato e girato film, oltre a greco, spagnolo, portoghese e turco.\nMorte.\nNel maggio del 2015 \u00e8 stato annunciato che Sharif era affetto dal morbo di Alzheimer: il figlio Tarek El-Sharif ha dichiarato che il padre stava cominciando a confondersi nel ricordare alcuni dei pi\u00f9 grandi film della sua carriera. Sharif \u00e8 morto il 10 luglio del 2015 dopo un attacco di cuore in un ospedale del Cairo, in Egitto, all'et\u00e0 di 83 anni, ed \u00e8 stato sepolto nel cimitero El Sayeda Nafisa, al Cairo.\nVita privata.\nNel 1955, per poter sposare la star egiziana Faten Hamama, si convert\u00ec dal Cristianesimo all'Islam, assumendo quindi il nome di Omar El-Sharif. La coppia ebbe un figlio, Tarek, che apparve come Yuri all'et\u00e0 di otto anni nel film \"Il dottor \u017divago\". I due si separarono nel 1966 e il matrimonio fin\u00ec con un divorzio nel 1974. Ebbe due nipoti, Omar (anch'egli attore) e Karim. Nel 1992 sub\u00ec un'operazione per un triplo bypass e due anni dopo ebbe un leggero infarto.\nIl 5 agosto 2003 fu condannato a un mese con la condizionale per aver colpito un poliziotto in un casin\u00f2 dei sobborghi di Parigi nel giugno precedente. Fu anche multato e gli fu imposto di pagare una somma come risarcimento dei danni provocati al poliziotto. L'11 giugno 2005 fu coinvolto in un episodio simile a Beverly Hills: in quel caso fu condannato a una multa di 17 000 dollari per aver rotto il naso a un parcheggiatore. In diverse occasioni caus\u00f2 controversie per aver sostenuto la tolleranza dei musulmani verso gli ebrei e i cristiani.\nCarriera come giocatore.\nSharif era uno dei pi\u00f9 affermati giocatori di bridge del mondo. Ha tenuto per vario tempo una rubrica sull'argomento per lo statunitense \"Chicago Tribune\" ed \u00e8 stato autore e coautore di parecchi libri su tale gioco, legando il suo nome persino a un programma per computer dedicato al bridge.\nRiconoscimenti.\nUNESCO.\nNel novembre 2005 gli \u00e8 stata conferita una medaglia all'onore dall'UNESCO, come riconoscimento dei suoi contributi significativi al mondo del cinema e alla diversit\u00e0 culturale.\nDoppiatori italiani.\nNelle versioni in italiano dei suoi film, Omar Sharif \u00e8 stato doppiato da:"}
{"id": "245601", "revid": "5456", "url": "https://it.wikipedia.org/wiki?curid=245601", "title": "Michael Shalhoub", "text": ""}
{"id": "245602", "revid": "1501558", "url": "https://it.wikipedia.org/wiki?curid=245602", "title": "Io non ho paura (film)", "text": "Io non ho paura \u00e8 un film del 2003 diretto da Gabriele Salvatores.\nTratto dal romanzo omonimo di Niccol\u00f2 Ammaniti, che ne ha anche scritto la sceneggiatura insieme a Francesca Marciano, il film ha vinto due David di Donatello ed \u00e8 stato scelto come film per rappresentare l'Italia agli Oscar.\nTrama.\nMichele Amitrano frequenta nel 1978 la quinta elementare e vive ad Acqua Traverse, un minuscolo borgo rurale dell'Italia del Sud (probabilmente in Basilicata, ma si tratta di un toponimo immaginario). Con la sorella pi\u00f9 piccola Maria e altri ragazzi si trova in un campo di grano. A casa ci sono la madre Anna, domestica in un ristorante, e il padre Pino, che non \u00e8 sempre presente a causa del suo mestiere di autotrasportatore. La gara organizzata nel campo ha come obiettivo una casa abbandonata e diroccata tra campi di grano, e l'ultimo arrivato dovrebbe fare la penitenza; a gara conclusa, pare che toccherebbe a Michele, arrivato ultimo per aiutare la sorella in difficolt\u00e0, ma a seguito di una votazione si decide che la pena toccher\u00e0 alla loro amica Barbara, che dovr\u00e0 abbassarsi le mutandine davanti a questi ultimi, ma proprio all'ultimo Michele salva la ragazza dal gesto e decide di accollarsi lui la penitenza arrampicandosi sui muri della casa. Quando tutto il gruppo torna verso casa, Michele si accorge di aver perso gli occhiali della sorella nella casa abbandonata, quindi torna indietro per prenderli, scoprendo per caso una lastra di lamiera che solleva incuriosito, e in tal modo vede all'interno un piede che esce da una coperta. Dopo lo spavento iniziale, nei giorni seguenti torna sul luogo e scopre che il piede appartiene a un bambino biondo e delicato, quasi cieco per il buio, incatenato e ridotto a uno stato selvaggio. Nelle successive visite gli porta da mangiare, gli parla, e gli rid\u00e0 una speranza.\nNel frattempo arriva a casa di Michele, come amico del padre camionista, Sergio il milanese, un uomo spietato, violento e pericoloso alla guida della banda di rapitori del bambino, che comprende tutti gli uomini del paese, compreso il padre di Michele. Il ragazzo lo capisce quando una sera il telegiornale racconta la scomparsa del bambino Filippo Carducci, rapito a Milano, e sente di nascosto Sergio e gli altri rapitori, che pretendono un riscatto dai ricchi genitori. Tramite la foto in televisione, Michele capisce che questo Filippo \u00e8 proprio il bambino con cui ha fatto amicizia.\nIntanto Filippo, grazie all'amico, recupera le forze e torna di nuovo a poter riaprire gli occhi. Michele confida questo segreto al suo migliore amico Salvatore il quale lo riferisce ingenuamente al fratello di Antonio, Felice, facente parte della banda dei rapitori. Il padre sgrida dunque Michele e gli ordina di non rivedere mai pi\u00f9 Filippo e il bambino sembra mantenere la promessa, anche per accontentare sua madre che vuole assolutamente evitare un peggioramento della situazione. Col passare del tempo, il cerchio delle indagini sul rapimento si stringe e i carabinieri cominciano a perlustrare anche l'area di Acqua Traverse. Sopraggiunge il panico tra i rapitori, i quali, su consiglio del capo Sergio, decidono di uccidere il piccolo Filippo, che in seguito viene trasferito in un altro luogo, all'interno di un recinto. Venuto a conoscenza del nuovo nascondiglio, Michele corre a liberare Filippo, e riesce con fatica a fargli scavalcare il recinto esortandolo a scappare nei campi, ma rimane lui stesso intrappolato nel recinto.\nNel frattempo gli adulti decidono chi deve uccidere Filippo: il padre di Michele viene sorteggiato e, appena apre la porta del recinto, Michele esce dal nascondiglio e grida \"pap\u00e0\"; pensando che sia Filippo, il padre spara e colpisce Michele alla gamba, facendolo svenire. Disperato per il gesto, Pino esce allo scoperto con il figlio tra le braccia, inseguito da Sergio. Nel frattempo Filippo \u00e8 tornato indietro per rivedere o per non abbandonare Michele e si accorge che \u00e8 ferito. Sergio appena vede Filippo pensa di ucciderlo ma proprio in quel momento le luci dell'elicottero dei carabinieri lo illuminano.\nProduzione.\nIl film \u00e8 ambientato in un piccolo borgo rurale della Basilicata ed \u00e8 stato girato in gran parte a Melfi.\nAltre scene in Puglia, tra i campi di grano nei dintorni di Candela, nella Murgia e nella valle del fiume Ofanto, in Capitanata."}
{"id": "245607", "revid": "580", "url": "https://it.wikipedia.org/wiki?curid=245607", "title": "Comunit\u00e0 montana Monte Peglia e Selva di Meana", "text": "La comunit\u00e0 montana Monte Peglia e Selva di Meana era un'associazione di 15 comuni riconosciuta come ente pubblico, a norma dell'art. 4 della Legge 1102 del 3/12/1971, con la sede principale a San Venanzo (TR).\nSi estendeva nell'orvietano, in provincia di Terni e in parte della provincia di Perugia e associava i comuni di:\nL'ente, in questi ultimi anni, ha subito una fusione, andando a costituire, la comunit\u00e0 montana dell'Orvietano Narnese Amerino Tuderte.\nTale ultimo ente a sua volta \u00e8 stato sciolto, dalla regione, insieme a tutte le comunit\u00e0 montane umbre. \nIl parco dello S.T.I.N.A..\nL'acronimo S.T.I.N.A. sta per Sistema Territoriale di Interesse Naturalistico del Monte Peglia e Selva di Meana; il parco, istituito nel 2000, interessa l'area alto-collinare e montana dei comuni di Monteleone d'Orvieto, Allerona, Castel Viscardo, Fabro, Ficulle, Montegabbione, Orvieto, Parrano, San Venanzo e Todi (unico comune della provincia di Perugia). Complessivamente lo S.T.I.N.A. si estende su di una superficie di 47.159 ha di cui 4.535 di area protetta. \nComprende al suo interno tre aree naturali, centri medievali ben conservati, siti paesaggistici di particolare interesse naturalistico, faunistico, paleontologico.\nLe aree protette sono quelle:"}
{"id": "245608", "revid": "9", "url": "https://it.wikipedia.org/wiki?curid=245608", "title": "Foce di Montemonaco", "text": ""}
{"id": "245610", "revid": "108805430", "url": "https://it.wikipedia.org/wiki?curid=245610", "title": "Arabia Felix", "text": "Arabia Felix \u00e8 il termine latino corrispondente al greco \"Eudaimonia Arabia\", utile a designare le regioni pi\u00f9 meridionali della Penisola arabica che costituiscono gli Stati dello Yemen e dell'Oman.\nNella geografia semitica il sud si trova a destra, ed entrambi i concetti son resi dalla radice semitica &lt;y-m-n&gt; che vuol dire tra l'altro, \"giuramento\" ma anche \"felice\".\nL'equivoco linguistico che ne deriv\u00f2, \"yemen terra felice\", curiosamente, non risulta per\u00f2 insensato: di fatto, la ricchezza delle regioni arabiche meridionali - da innumerevoli secoli note per l'abbondanza di preziosi \"aromata\", primo fra tutti l'incenso - rendeva pi\u00f9 che plausibile l'aggettivo \"felix\".\nNel descrivere i territori a nord di Yemen si us\u00f2 invece l'espressione \"Arabia Petrea\" (dalla citt\u00e0 di Petra) per indicare le regioni nabatee e della palmirena, l'evidente definizione di Arabia deserta per le regioni intermedie e infine, appunto, quella di \"Arabia Felix\" per quelle meridionali.\nThorkild Hansen, scrittore danese, ha ricostruito felicemente in un suo romanzo - documentario, intitolato \"Arabia Felix\", una famosa spedizione danese, avvenuta tra il 1761 e il 1767 nello Yemen, voluta da re Federico V di Danimarca \"per il progresso delle scienze in generale e una migliore interpretazione delle Sacre Scritture in particolare\".\nI risultati di questa esplorazione, per\u00f2, arrivarono in Europa abbastanza in ritardo rispetto al progresso scientifico e la spedizione perse al suo concludersi tutta la notoriet\u00e0 internazionale di cui aveva goduto invece al suo avvio.\nFu guidata da Carsten Niebuhr. Ne facevano parte un filologo, un botanico, un astronomo, un medico e un pittore."}
{"id": "245611", "revid": "119641971", "url": "https://it.wikipedia.org/wiki?curid=245611", "title": "Opere cinematografiche di Pier Paolo Pasolini", "text": "Pier Paolo Pasolini esord\u00ec nel cinema negli anni '50 come soggettista e sceneggiatore collaborando, tra gli altri, con Mario Soldati, Mauro Bolognini, Federico Fellini, Attilio Bertolucci e Cecilia Mangini.\nCinema e letteratura.\nPasolini rappresenta un caso particolare e certamente il pi\u00f9 emblematico del Novecento di come cinema e letteratura possano essere il prodotto alto di un solo autore. Egli riesce a legare il ruolo di scrittore a quello di regista in un rapporto perfettamente circolare.\nCaso singolare, Pasolini \u00e8 riuscito ad essere autore di una \"scrittura unificata\", come nel caso di \"Teorema\", in cui mentre girava il film ne scriveva il testo, lasciando interagire le due narrazioni.\nLa lingua del cinema.\nUna pagina significativa in cui l'autore illustra il suo passaggio dalla letteratura al cinema si trova in \"Una premessa in versi\":\nScrittori-Attori.\nPasolini nei suoi film ha utilizzato scrittori per indossare i panni dell'attore, seguendo l'esempio di Elio Vittorini che nel 1954 impersona il personaggio di Bartolomeo della Scala in \"Giulietta e Romeo\" di Renato Castellani.\nIn \"Accattone\" affida infatti una parte ad Elsa Morante e con lei, nel 1968, scrive la musica per \"Medea\" e la scrittrice ispira un personaggio di \"Uccellacci e uccellini\": nel decennio seguente fa interpretare a Paolo Volponi il ruolo di un prete in \"Mamma Roma\" (1962), in \"Uccellacci e uccellini\" (1966) la voce del corvo \u00e8 fornita da Francesco Leonetti, ad Alfonso Gatto viene affidata in \"Teorema\" (1968) la parte del medico e l'amico Giuseppe Zigaina interpreta ne \"Il Decameron\" del 1971 il ruolo del frate confessore di Cepparello, mentre lo stesso Pasolini interpreta il ruolo di Giotto.\nIl percorso cinematografico.\nPasolini \u00e8 stato principalmente un uomo di cultura e portatore di un pensiero-contro.\nLa sua visionariet\u00e0 artistica si \u00e8 espressa in egual maniera nel cinema e nella letteratura, in forma di narrativa, saggistica e poesia.\nNel 1953 viene chiamato da Giorgio Bassani a collaborare alla sceneggiatura per \"La donna del fiume\" (1954) di Mario Soldati. Negli anni cinquanta, era frequente la ricerca di collaborazioni letterarie di un certo livello alla stesura di sceneggiature cinematografiche per tentare di rialzare il livello medio e dopo la pubblicazione di \"Ragazzi di vita\", Pasolini diviene piuttosto ricercato soprattutto per progetti che hanno come argomento la vita nelle borgate; \u00e8 da segnalare la collaborazione di Pasolini con Cecilia Mangini che nel 1958 esordisce con il cortometraggio \"Ignoti alla citt\u00e0\" ispirato proprio al romanzo \"Ragazzi di vita\". Pasolini inizia con questo documentario la sua collaborazione con Mangini che continuer\u00e0 l'anno successivo quando scriver\u00e0 anche il testo per \"Stendal\u00ec. Suonano ancora\" e nel 1961 per \"La canta delle marane\". I testi originali di questi tre film sono stati scritti da Pasolini mentre la regista gli mostrava quanto girato alla moviola. Si pu\u00f2 quindi pensare che il futuro regista (\"Accattone\" venne realizzato dopo \"La canta delle Marane\") abbia capito il linguaggio cinematografico nella sua sede pi\u00f9 idonea, appunto stando alla moviola con Cecilia Mangini. Lo sceneggiatore Rodolfo Sonego, che ha condiviso un film con Pasolini \"La ragazza in vetrina\" (di Luciano Emmer, 1961), ha lasciato questa breve testimonianza: \"Il lavoro alla moviola mi ha insegnato, in realt\u00e0, cos'\u00e8 il cinema lontano dalla letteratura. La moviola ce l'ha solo il cinema\". Si pu\u00f2 quindi dedurre che Cecilia Mangini abbia contribuito a realizzare questo importante passaggio, dalla letteratura al cinema, della carriera di Pasolini.\nNe \"Le notti di Cabiria\" (1957) di Federico Fellini si dedica in particolare alle sequenze dedicate alla prostituzione; nel 1958 collabora ad \"Addio alle armi\" di Charles Vidor. Del 1959 la stesura del soggetto, insieme a Giuseppe Berto di \"Morte di un amico\" diretto da Franco Rossi, in seguito collabora spesso con Mauro Bolognini, in particolare per \"La notte brava\" in cui per la prima volta si impegna con un contributo originale, da lui considerato al pari di un'opera letteraria. \"La commare secca\" (1962) avrebbe dovuto costituire il suo esordio alla regia, che alla fine passer\u00e0 a Bernardo Bertolucci, anche lui alle prime armi.\nPasolini regista.\nPasolini incomincia la sua attivit\u00e0 di regista nel 1961 con il film \"Accattone\" che ambienta nelle borgate romane riprendendo temi e personaggi del suo romanzo Ragazzi di vita.Il film vuole essere un'accorata testimonianza e drammatica adesione alla violenza antiborghese degli emarginati.\nNel 1962 produce il lungometraggio \"Mamma Roma\" nel quale riprendeva personaggi e ambienti del film precedente con l'intento di arricchire in modo pi\u00f9 articolato il proprio universo.Se infatti nella narrazione di \"Accattone\" egli illustra un processo di dissolvimento, in Mamma Roma s'intravede una prospettiva di riscatto, anche se frustrata, attraverso il raggiungimento di uno \"status\" socialmente riconosciuto e rispettato, oltre l'emergere del senso protettivo materno che non riuscir\u00e0, comunque, a preservare la fragilit\u00e0 del figlio.\nNel 1963 con il mediometraggio \"La ricotta\" (episodio del film \"Ro.Go.Pa.G.\"), Pasolini giunge a uno dei pi\u00f9 intensi risultati del suo cinema. In esso viene presentata la tragica \"Passione\" di un sottoproletario, Stracci, del quale lo schermo sottolinea la umiliazione e la sofferenza.\nNel 1964 Pasolini produce il lungometraggio \"Il Vangelo secondo Matteo\" che era stato preceduto dal film di montaggio \"La rabbia\", dal film d'inchiesta sul comportamento sessuale degli italiani dal titolo \"Comizi d'amore\" e dal reportage \"Sopralluoghi in Palestina per il Vangelo secondo Matteo\" girato nelle zone dove inizialmente si pensava di girare il \"Vangelo\".\nIl film \"Il Vangelo\", che va inserito nel contesto autobiografico che Pasolini andava delineando parallelamente alla propria produzione poetica, ebbe accoglienze contrastanti.Il Vangelo vuole essere una immensa metafora del sottoproletariato mondiale e anche momento di verifica delle potenzialit\u00e0 liberatorie del Cristianesimo evangelico da contrapporre alla chiesa come struttura.\nDel 1966 \u00e8 il film \"Uccellacci e uccellini\" che testimonia in modo assai umano la sfiducia nelle possibilit\u00e0 guaritrici e modificatrici dell'ideologia. I protagonisti sono due spaesati sottoproletari e un corvo la cui altisonante verbosit\u00e0 coincide con la sua sterilit\u00e0 politica.\nNello stesso anno Pasolini produce l'episodio de \"Le streghe\" (\"La Terra vista dalla Luna\"), che \u00e8 una specie di appendice al film precedente.\nNel 1967 viene realizzato \"Edipo re\" che contiene chiari riferimenti autobiografici e rappresentazione dell'ennesima traumatica diversit\u00e0 che non ha nemmeno la fede nell'utopia storica. Edipo, cieco e vagante attraverso gli aridi deserti della preistoria fino alle periferie delle attuali citt\u00e0, si dissolver\u00e0 alla fine nella dimensione naturale.Sempre nel 1967 esce il film \"Che cosa sono le nuvole?\", episodio di \"Capriccio all'italiana\".\nNel 1968 esce \"Teorema\" che vuole rappresentare l'annullamento e la disgregazione dell'esistenza borghese nel caso essa volesse vivere al di l\u00e0 della ritualit\u00e0 quotidiana.\nNel 1969 esce \"Porcile\" che \u00e8 la parallela narrazione di due diversit\u00e0: quella dell'antropofago barbarico che verr\u00e0 giustiziato dal potere, e quello del timido Julian, discendente da una ricca dinastia di industriali, votato al suicidio, cosciente della sua estraneit\u00e0 tanto al progetto paterno quanto alla contestazione giovanile, che verr\u00e0 divorato dai porci allevati dalla famiglia. Il film porta agli estremi la visione pasoliniana del terrorismo lucidamente autodistruttivo degli emarginati e si avvale, sul piano espressivo, di elementi poetici, sarcastici ed epigrammatici.\nQuesto tema verr\u00e0 ripreso in \"Medea\" (1969), che \u00e8 preceduto dalla realizzazione de \"La sequenza del fiore di carta\", episodio del film \"Amore e rabbia\". Il film, che non si arresta alla constatazione dell'inferno contemporaneo, si articola nella dialettica tra la spontaneit\u00e0 primitiva e la tecnocratica razionalit\u00e0, mettendo in risalto che, dove non si arresta la prima, erompe la vendetta nella sanguinaria ed equa necessit\u00e0.\nL'opera seguente sar\u00e0 la cosiddetta \"Trilogia della vita\" composta dal \"Il Decameron\" del 1971, da \"I racconti di Canterbury\" del 1972 e da \"Il fiore delle mille e una notte\" del 1974. In essi Pasolini rappresenta il progetto di dipingere l'infanzia dell'umanit\u00e0, l'innocenza dei popoli, il trionfo delle istanze erotiche e naturali dell'uomo.\nMa gi\u00e0 nel 1974, alla presentazione del progetto del prossimo film, Pasolini dichiarava di sentirsi spaventato dal fatto di aver contribuito al processo di falsa liberalizzazione della sessualit\u00e0 e lo rinnegher\u00e0 in modo provocatorio nel film \"Sal\u00f2 o le 120 giornate di Sodoma\" che, uscito postumo nel 1976 e sottoposto a una fortissima censura, sar\u00e0 l'ultimo contributo di Pasolini al cinema.\n\"Accattone\".\n\"Accattone\" (1961) \u00e8 il primo titolo della sua filmografia. Ambientato nelle \"profondit\u00e0\" della periferia romana, senza l'artificialit\u00e0 di ricostruzioni scenografiche o di illuminazioni particolari, \u00e8 interpretato da attori non professionisti. L'uso della macchina da presa \u00e8 piuttosto \"primitivo\", con movimenti di macchina improvvisi, spontanei, a volte brutali.\nLa casa dove fu girato il film si trova in via Ettore Giovenale, 101 nel quartiere Pigneto di Roma. \u00c8 stata restaurata ma ci sono delle targhe in ricordo del grandissimo regista.\n\"La ricotta\".\nNel 1962 partecipa, insieme con Roberto Rossellini, Jean-Luc Godard e Ugo Gregoretti alla realizzazione di \"Ro.Go.Pa.G.\", girando l'episodio intitolato \"La ricotta\". Il mediometraggio si concentra sul problema della visione del sacro, costruendo una sorta di parodia della Passione, per cui all'epoca fu giudicato blasfemo. Il pensiero di Pasolini \u00e8 espresso da Orson Welles, che interpreta il regista di un immaginario film sulla crocefissione, soprattutto nelle risposte alle quattro domande postegli da un verosimile giornalista. Nell'opera realizzata in bianco e nero, campeggiano tuttavia le rappresentazioni a colori delle due Deposizioni del Cristo di Rosso Fiorentino e Pontormo. Pasolini, rifacendosi al Manierismo, realizza un neorealismo manieristico, in cui la realt\u00e0 si libra nel visionario, grazie all'abbondanza, a tutto campo, delle citazioni, spesso in contrasto fra loro, secondo la teoria degli ossimori, che il regista vuol realizzare: citazioni musicali (l'Aria \"Sempre libera degg'io\" dalla Traviata di Giuseppe Verdi, suonata dagli strumenti musicali scordati di una banda, \u00e8 il motivo principale che contrasta col twist; e con le musiche di Bach, Scarlatti, Gluck), letterarie (\"Donna de Paradiso\" di Jacopone da Todi), filosofiche (Il Capitale di Karl Marx), autocitazioni (Mamma Roma) cinematografiche (Federico Fellini, Orson Welles stesso, le accelerazioni delle immagini alla maniera chapliniana). A seguito di un processo con cui venne condannato, Pasolini fu costretto a modificare alcune parti e alcuni testi del film, tra cui la didascalia iniziale e la frase finale pronunciata da Orson Welles, che in originale suonava \u00abcrepare \u00e8 stato il suo solo modo di fare la rivoluzione\u00bb.\n\"Il Vangelo secondo Matteo\".\nMatera e l'Aspromonte, l'Italia del Sud, povera e agreste: questa l'ambientazione scelta da Pasolini per la pi\u00f9 fedele trasposizione cinematografica di un testo evangelico. Il film venne applaudito e premiato dagli ambienti ufficiali della Chiesa cattolica. \"Il Vangelo secondo Matteo\" (1964), un bianco e nero semplice e aspro, di rara suggestione. Pasolini concep\u00ec questo film leggendo un Vangelo che si trovava nella stanzetta della Cittadella di Assisi dove era ospite e dove rimase bloccato per la visita del papa Giovanni XXIII, era il 4 ottobre del 1962, credeva che fosse un trucco dei preti questo Vangelo lasciato li in camera che lesse e divor\u00f2 concependo cos\u00ec questo capolavoro del cinema di sempre.\n\"Teorema\".\nNel film \"Teorema\" del 1968, con l'attore Terence Stamp nella parte di un misterioso straniero, Pasolini affront\u00f2 un altro delicato tema: quello dei rapporti interfamiliari (tema ripreso molti anni pi\u00f9 tardi dal regista francese Fran\u00e7ois Ozon nel film \"Sitcom\").\nUna famiglia milanese - genitori, Lucia e Paolo, due figli studenti, Pietro e Odetta, e la serva Emilia - vive serena come una qualunque famiglia borghese fino all'arrivo di un ospite dalla identit\u00e0 vaga e allusiva. Presto tutti nella famiglia sono affascinati e sedotti dall'ospite misterioso che ha rapporti sessuali con ciascuno di essi. Quando parte, la vita della famiglia ne resta stravolta: Odetta finisce in una casa di cura; Pietro diventa pittore, dandosi a un non ispirato astrattismo; Lucia, la madre, si d\u00e0 a uno sfrenato erotismo, Emilia ritorna alla casa paterna in paese dove viene trattata dai paesani come una santa. Infine il padre, Paolo, dona la fabbrica agli operai, poi alla stazione centrale si denuda completamente, e in senso metaforico il film si chiude con la sua figura che vaga in un deserto.\nGli ultimi film.\nPer i suoi ultimi film Pasolini si ispir\u00f2 a lavori letterari: la tragedia greca, interpretata con rara sensibilit\u00e0 di cineasta, nell\"'Edipo re\" (dalla tragedia di Sofocle, 1967) e in \"Medea\" (dalla tragedia di Euripide, 1969), quindi, per la sua \"Trilogia della vita\", \"Il Decameron\", (dalla raccolta di Giovanni Boccaccio, 1971), \"I racconti di Canterbury\" (dalla raccolta di Geoffrey Chaucer, 1972) e \"Il fiore delle Mille e una notte\" (dall'omonima raccolta, 1974). Il suo ultimo film, \"Sal\u00f2 o le centoventi giornate di Sodoma\" (girato nel 1975 e ispirato a un romanzo del Marchese de Sade), sar\u00e0 criticato aspramente da molti per le sue scene a contenuto fortemente sadomasochistico.\nTot\u00f2, Ninetto e la Magnani.\nPer uno dei suoi ultimi film, \"Uccellacci e uccellini\", sorta di favola fra il mistico e il picaresco, Pasolini aveva voluto ricorrere a uno dei maggiori attori della \"commedia all'italiana\", Tot\u00f2, affiancato \u2013 nella circostanza \u2013 dall'attore prediletto del regista, Ninetto Davoli. Secondo molti critici fu l'unica occasione per Tot\u00f2 di dimostrare le sue reali qualit\u00e0 anche come attore drammatico.\n\"Mamma Roma\", con una straordinaria Anna Magnani, storia di una prostituta e di suo figlio, fu all'epoca come un pugno nello stomaco per il comune senso del pudore. Spesso i critici si sono interrogati sul fatto se Pasolini non abbia inserito volutamente nei suoi lavori particolari crudi proprio per cercare di catturare maggiormente l'attenzione degli spettatori: sta di fatto che il complesso della sua opera \u2013 letteraria e di regista\u00a0\u2013 \u00e8 uno dei maggiori contributi al cambiamento del modo comune di pensare e un esempio, mai pi\u00f9 ripetuto, di poesia applicata alla realt\u00e0 pi\u00f9 crudele.\nIl regista.\nCome regista, Pasolini ha creato una sorta di secondo neorealismo, sfruttando costantemente e in maniera profonda gli aspetti che pi\u00f9 fanno della vita quotidiana una sorta di commedia dell'arte. Non si preoccup\u00f2 di nascondere ogni particolare, anche il pi\u00f9 miserevole; e questo gli attir\u00f2 ancor pi\u00f9 l'ostracismo di quegli strati sociali e di quei gruppi politici interessati, per contro, a tenere nascosta una realt\u00e0 scomoda che, se esaminata con l'occhio visionario dell'artista e del poeta, poteva risultare destabilizzante.\nI contrasti tra Pasolini e l'opinione pubblica contribuirono sicuramente a mostrare e a focalizzare tematiche connesse al moralismo sessuale, anche se questo gli provoc\u00f2 una sorta di generale disapprovazione fino a una vera e propria discriminazione culturale."}
{"id": "245616", "revid": "1005847", "url": "https://it.wikipedia.org/wiki?curid=245616", "title": "Elezioni politiche in Italia del 1979", "text": "Le elezioni politiche in Italia del 1979 per il rinnovo dei due rami del Parlamento Italiano \u2013 la Camera dei deputati e il Senato della Repubblica \u2013 si tennero domenica 3 e luned\u00ec 4 giugno 1979, una settimana prima delle prime elezioni europee.\nLe consultazioni confermarono il primato della Democrazia Cristiana, in lieve calo, sul Partito Comunista Italiano che sub\u00ec un brusco arretramento. Complessivamente il centro (DC-PSDI-PRI-PLI) aument\u00f2 di poco i propri consensi, grazie alla crescita di liberali e socialdemocratici, ma manc\u00f2 nuovamente la maggioranza assoluta dei seggi, dovendo ricorrere all'alleanza con i socialisti, in lieve crescita, ponendo le basi per la nascita del pentapartito. Sul fronte delle opposizioni, i radicali ottennero un ottimo risultato, passando da 4 a 18 seggi alla Camera, mentre la destra missina risult\u00f2 in calo anche in questa tornata.\nSistema di voto.\nLe elezioni politiche del 1979 si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946. Concepito per gestire le elezioni dell'Assemblea Costituente previste per il successivo 2 giugno, il sistema fu poi recepito come normativa elettorale per la Camera dei deputati con la legge n. 6 del 20 gennaio 1948. Per quanto riguarda il Senato della Repubblica, i criteri di elezione vennero stabiliti con la legge n. 29 del 6 febbraio 1948 la quale, rispetto a quella per la Camera, conteneva alcuni piccoli correttivi in senso maggioritario, pur mantenendosi anch'essa in un quadro largamente proporzionale.\nSecondo la suddetta legge del 1946, i partiti presentavano in ogni circoscrizione una lista di candidati. L'assegnazione di seggi alle liste circoscrizionali avveniva con un sistema proporzionale utilizzando il metodo dei divisori con \"quoziente Imperiali\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre con il metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti.\nDifferentemente dalla Camera, la legge elettorale del Senato si articolava su base regionale, seguendo il dettato costituzionale (art. 57). Ogni Regione era suddivisa in molti collegi uninominali. All'interno di ciascun collegio, veniva eletto il candidato che avesse raggiunto il quorum del 65% delle preferenze: tale soglia, oggettivamente di difficilissimo conseguimento, tradiva l'impianto proporzionale su cui era concepito anche il sistema elettorale della Camera Alta. Qualora, come normalmente avveniva, nessun candidato avesse conseguito l'elezione, i voti di tutti i candidati venivano raggruppati in liste di partito a livello regionale, dove i seggi venivano allocati utilizzando il \"metodo D'Hondt\" delle maggiori medie statistiche e quindi, all'interno di ciascuna lista, venivano dichiarati eletti i candidati con le migliori percentuali di preferenza.\nCircoscrizioni.\nIl territorio nazionale italiano venne suddiviso alla Camera dei deputati in 32 circoscrizioni plurinominali e al Senato della Repubblica in 20 circoscrizioni plurinominali, corrispondenti alle regioni italiane.\nCircoscrizioni della Camera dei deputati.\nLe circoscrizioni della Camera dei deputati furono le seguenti:\nCircoscrizioni del Senato della Repubblica.\nLe circoscrizioni del Senato della Repubblica invece erano le seguenti:\nQuadro politico.\nA seguito del rapimento e uccisione del presidente democristiano Aldo Moro, fautore insieme al segretario comunista del compromesso storico, i rapporti tra comunisti e democristiani, che sostenevano insieme il governo di unit\u00e0 nazionale presieduto da Giulio Andreotti, divennero pi\u00f9 tesi. Nonostante alcuni successi nella lotta al terrorismo e nelle riforme sociali, come l'istituzione del Servizio Sanitario Nazionale, il PCI richiese di poter partecipare direttamente al Governo incontrando le resistenze democristiane e portando Andreotti alle dimissioni. Fu quindi creato un nuovo Governo di centro, guidato ancora da Andreotti, con l'esplicito intento di non ottenere la fiducia e andare a elezioni anticipate. Pochi giorni dopo il Presidente della Repubblica Sandro Pertini sciolse le Camere con due anni di anticipo.\nIl PCI non era pi\u00f9 disposto ad esercitare il ruolo di gregario limitandosi all'appoggio esterno, mentre i democristiani erano ormai convinti che dovesse essere trovata una nuova via che coinvolgesse inevitabilmente i socialisti. Alla guida di questi ultimi si era consolidato Bettino Craxi, il cui progetto era rendere il PSI un partito riformista occidentale, in grado di superare i comunisti e formare una sinistra moderna di Governo. Per raggiungere questo obiettivo era per\u00f2 necessario riavvicinarsi alla DC e tornare al Governo del Paese.\nCampagna elettorale.\nI principali partiti affrontarono la campagna elettorale in un momento difficile e travagliato: la DC, dopo la morte di Moro, era stata privata di un forte mediatore capace di conciliare le diverse correnti interne, il PRI aveva dovuto fare a meno di Ugo La Malfa, morto di emorragia cerebrale pochi giorni dopo la rinuncia a formare un nuovo esecutivo, in casa PSDI ci fu l'arresto dell'ex segretario Mario Tanassi (coinvolto nello scandalo Lockheed), mentre socialisti e liberali non dovevano affrontare particolari problemi.\nSe la DC non stava attraversando un momento tranquillo, il PCI era messo peggio. Alla sconfitta nelle elezioni amministrative dell'anno prima si era aggiunto un atteggiamento ambiguo del segretario Enrico Berlinguer, il quale ribadiva la sua volont\u00e0 di essere presto al Governo e contemporaneamente sparava continue bordate polemiche contro i possibili alleati futuri, disorientando i \u00abquadri\u00bb e la base del partito (lo si constat\u00f2 nel Congresso tenuto a fine marzo, che fu sottotono).\nIn questo contesto sottotono per la pochezza delle idee e per lo spicco non eccezionale degli uomini, il vero protagonista della campagna elettorale fu Marco Pannella, leader del Partito Radicale che riusc\u00ec a mettere insieme intellettuali come Fernanda Pivano e Leonardo Sciascia, ex parlamentari comunisti e socialisti, ex dirigenti di Lotta Continua come Marco Boato e Domenico Pinto, anticipando di circa dieci anni l'insofferenza dell'opinione pubblica verso la partitocrazia.\nLa campagna elettorale fu segnata da una serie di eventi collegati agli anni di piombo: il 7 aprile furono arrestati Toni Negri e altri militanti di Autonomia Operaia su richiesta del magistrato Pietro Calogero, mentre il 3 maggio le Brigate Rosse fecero irruzione alla sede regionale DC di piazza Nicosia, volendo presentarsi come contropotere e utilizzando la lotta armata come ripudio omicida della \u00abtruffa elettorale\u00bb. Parteciparono all'azione una quindicina di persone che sequestrarono documenti e schedari, ma una pattuglia di polizia intercett\u00f2 i brigatisti, che spararono uccidendo gli agenti Antonio Mea e Piero Ollanu, e ne ferirono un terzo.\nAnalisi territoriale del voto.\nLa Democrazia Cristiana subisce una lieve perdita di consensi frutto di un contenuto calo nel Nord Italia e di una crescita consistente del Sud. Nel Centro-Nord la DC arretra quasi ovunque, in particolare in Friuli-Venezia Giulia perde il 6% dei voti, frutto di un crollo del 13% nella Provincia di Trieste dove si impone la Lista per Trieste, e nelle province di Cuneo e Bergamo entrambe con un -3%. Al contrario nel centrosud la crescita di consensi coinvolge quasi tutte le regioni con le uniche eccezioni di Sardegna e Basilicata. Di particolare rilevanza \u00e8 la crescita nelle province di Reggio Calabria dove i democristiani guadagnano circa il 7% dei voti, Benevento (+6%), Caserta e Caltanissetta (+5%). A queste province si aggiunge il Molise che fa registrare una crescita della DC del 4%, facendo diventare il Molise la regione pi\u00f9 democristiana d'Italia, prima di Veneto e Abruzzo che, insieme a Nord della Sicilia e Campania con l'esclusione di Napoli restano le zone forti della DC. Si conferma invece debole nelle \u00abzone rosse\u00bb, nel Nord-Ovest e nella Provincia di Cagliari.\nIl Partito Comunista Italiano subisce una consistente perdita di consensi rispetto alle precedenti elezioni frutto di un calo generale particolarmente forte nel Sud Italia. Infatti, mentre nel Nord perde circa il 3% dei voti e l'1-2% nelle \u00abRegioni Rosse\u00bb, al Sud arretra di 4-5 punti percentuali. In particolare \u00e8 la Campania che fa registra il calo pi\u00f9 marcato, 7%, risultato di un arretramento del 9% nella Circoscrizione di Napoli. Seguono la Calabria, la Sicilia e il Lazio con un calo del 6%, come le province di Isernia e Trieste. Al Nord si registra una perdita di consensi soprattutto in Piemonte (-5%) e nella Lombardia Occidentale con Milano e Varese che fanno registrare un calo del 4% dei voti per il PCI. In generale comunque la distribuzione elettorale dei comunisti non cambia notevolmente: le \u00abRegioni Rosse\u00bb restano il cuore del PCI come il Nord-Ovest si conferma la seconda area d'influenza. La Provincia di Cagliari, con l'indebolimento della DC, sembra essere l'unica delle zone dell'exploit comunista del 1976 ad aver mantenuto il predominio comunista. Si confermano ostili al PCI il Triveneto, l'Alta Lombardia, la Campania e il Nord della Sicilia.\nIl Partito Socialista Italiano cresce nel Nord-Ovest e nel Sud Italia mentre cala nel Nord Est. In particolare cresce notevolmente in Provincia di Messina (+3%), in Calabria e in Provincia di Alessandria (+1%). Al contrario arretra in Provincia di Belluno (-3%) e in Friuli-Venezia Giulia (-4%) che passa da zona forte del PSI a zona debole insieme al Centro Italia con l'esclusione dell'Umbria. Il risultato di questa tornata elettorale \u00e8 il riequilibrio nella distribuzione territoriale del voto. Il PSI, infatti, risulta l'unico partito equamente distribuito sul territorio nazionale restando poco pi\u00f9 debole della media solo in alcune regioni.\nIl Movimento Sociale Italiano, dopo aver subito la scissione della Democrazia Nazionale, arretra su tutto il territorio, con un calo meno marcato nel Nord Italia che si conferma per\u00f2 molto lontana dal MSI. Nel Centro-Sud, invece, i missini perdono circa l'1% dei voti ma restano comunque forti, specialmente nel Lazio, e in Campania dove per\u00f2 perdono quasi il 2% dei consensi, Puglia e nelle province di Catania e Reggio Calabria pur perdendo il 3% dei voti. Altri cali marcati si registrano nelle province di Messina (-5%), Trapani (-4%) che abbassano il dato della Sicilia del 3%, e Trieste in cui il MSI perde 4 punti percentuali.\nIl Partito Socialista Democratico Italiano registra una crescita generale con le uniche eccezioni di Marche e Molise regioni in cui perde l'1% dei voti. Si conferma forte nel Nord-Ovest, in Friuli-Venezia Giulia e nella Provincia di Belluno. A queste zone si aggiunge la Sicilia in cui cresce dell'1% grazie soprattutto all'ottimo risultato della Provincia di Catania (+3%). Un'altra crescita notevole si registra nella Provincia di Cosenza dove avanza del 2%.\nIl Partito Radicale ottiene un ottimo risultato pi\u00f9 che triplicando i consensi rispetto alle precedenti elezioni. Questo grazie ad una notevole nel Nord-Italia che si conferma la principale zona d'interesse insieme alle grandi citt\u00e0. I radicali aumentano i propri consensi anche nel Centro, seppur in modo pi\u00f9 contenuto, e nel Sud dove gli aumenti sono in linea con il trend nazionale. Tuttavia in queste zone i risultati del PR si mantengono al di sotto della media scendendo spesso sotto il 2%.\nIl Partito Repubblicano Italiano \u00e8 sostanzialmente stabile. Le uniche variazioni degne di nota riguardano la Sicilia in cui cresce dell'1%, il Molise e il Friuli-Venezia Giulia dove invece perde l'1% dei voti. La Sicilia entra quindi di diritto tra le zone forti del PRI affiancandosi al Nord-Ovest, alla Romagna e alla costa toscana.\nIl Partito Liberale Italiano cresce quasi esclusivamente nel Nord Italia, in particolare in Piemonte (+1,5%), mentre nel resto del paese risulta stabile o in lievissima crescita. Si conferma forte nel Nord e in alcune province del Sud come Benevento e Messina mentre nel resto del Sud \u00e8 piuttosto debole.\nIl Partito di Unit\u00e0 Proletaria risulta molto radicato in Lombardia, Marche, Molise, Basilicata e Calabria mentre si mostra piuttosto debole in Liguria e nel Centro.\nGrazie alla discesa del PCI, il distacco tra DC e comunisti si amplia, arrivando a circa 8 punti percentuali. Ci\u00f2 si traduce in una notevole avanzata dei democristiani che riconquistano diverse province perse tre anni prima, Novara, Viterbo, Roma, Teramo, Pescara e Napoli, seppur con vantaggi piuttosto ridotti. Inoltre la DC riesce a ridurre lo svantaggio a pochi punti percentuali in molte delle province contese lasciando al PCI ampi margini di vittoria solo nelle \u00abzone rosse\u00bb dove talvolta riesce a incrementare il proprio vantaggio. \u00c8 inoltre evidente un netto rafforzamento della DC nel Centro-Sud, dove raramente scende sotto un distacco a doppia cifra, e specialmente in Sicilia dove aumenta il proprio vantaggio sui comunisti di 8 punti percentuali. Si mantiene invece stabile, se non in lieve calo, il predominio democristiano nel Triveneto e in Alta Lombardia ormai eguagliato da Campania e Molise con vantaggi nell'ordine del 30%.\nConseguenze del voto.\nL'esito del voto non premi\u00f2 la DC e il PSI, pun\u00ec il PCI (convertito all'antiterrorismo), mentre i partiti laici (PLI-PRI-PSDI) riportarono una buona affermazione. I veri trionfatori furono i radicali, che con il 3,45% alla Camera passarono da 4 a 18 seggi, ed elessero 2 senatori.\nLe elezioni negarono al centro (DC-PSDI-PRI-PLI) la maggioranza assoluta dei voti mentre il brusco calo dei comunisti ne ridimension\u00f2 le prospettive e fece tramontare definitivamente il compromesso storico. L'unica via percorribile per la DC era tornare all'alleanza con il PSI di Bettino Craxi. Si ritorn\u00f2 quindi alla formula del centrosinistra guidata dal democristiano Francesco Cossiga, che form\u00f2 due esecutivi: il Cossiga I era formato dall'alleanza DC-PSDI-PLI, con l'appoggio esterno di socialisti e repubblicani, mentre il Cossiga II era composto da DC, PSI e PRI. Nell'ottobre 1980 Cossiga si dimise dopo che il Parlamento aveva bocciato un decreto economico con voto segreto (298 voti contrari e 297 favorevoli) e fu sostituito da Arnaldo Forlani. Il terremoto dell'Irpinia (con l'inadeguatezza delle misure adottate e lo spreco di denaro pubblico per la ricostruzione), le continue bocciature parlamentari di provvedimenti finanziari e sociali, la scoperta della P2 e la vittoria schiacciante del \u00abno\u00bb al referendum sull'aborto comportarono una nuova crisi politica che si risolse con la nascita del pentapartito, ovvero la coalizione DC-PSI-PSDI-PRI-PLI che aveva come valore costitutivo il riconoscimento di pari dignit\u00e0 tra la DC e gli altri partiti, anche per quel che riguardava la guida del Governo.\nDopo i nomi di Leo Valiani e Bruno Visentini, la formazione del primo governo di questa nuova fase politica fu affidata al leader repubblicano Giovanni Spadolini, che sottrasse la presidenza del Consiglio alla DC dopo 36 anni. In un anno Spadolini form\u00f2 due esecutivi, prima che l'incarico tornasse a un democristiano, Amintore Fanfani, che form\u00f2 il suo quinto governo, per poi tornare a elezioni anticipate dopo che il PSI non era pi\u00f9 disposto a sostenere l'esecutivo."}
{"id": "245617", "revid": "300067", "url": "https://it.wikipedia.org/wiki?curid=245617", "title": "Ronald Ross", "text": "La sua scoperta del parassita della malaria nella zanzara Anopheles ha portato alla realizzazione che la malaria \u00e8 stata trasmessa da Anopheles, e ha gettato le basi per la lotta contro la malattia.\nBiografia.\nPrimi anni di vita.\nRoss nacque ad Almora, in India, maggiore tra i dieci figli del Capitano Campbell Claye Grant Ross dell'esercito indiano e di Matilda Charlotte Elderton, figlia di Edward Merrick Elderton, un avvocato londinese. All'et\u00e0 di otto anni fu inviato in Inghilterra a Springhill, vicino a Southampton, per la sua istruzione. Affascinato dalle belle arti, desiderava diventare un artista, mentre il padre aveva scelto per lui la professione medica. Inizi\u00f2 gli studi di medicina alla \"St. Bartholomew's Hospital Medical School\" nel 1875 e si laure\u00f2 nel 1881, per poi entrare nel servizio sanitario di Madras.\nLa scoperta.\nNel 1888 ritorn\u00f2 in Inghilterra per prendere il Diploma in \"Public Health\", un corso che prevedeva uno studio sistematico della batteriologia e delle tecniche di laboratorio. Dopo il servizio con l'esercito, Ross fu nominato chirurgo a Bangalore, dove matur\u00f2 la passione per la ricerca e cominci\u00f2 a interessarsi alla malaria, partendo dall'ipotesi che fosse causata da una forma di autointossicazione intestinale. Nel 1894 Ross si confront\u00f2 con Patrick Manson, il quale pubblic\u00f2 prove che indicavano che la zanzara aveva un ruolo importante nel ciclo vitale del parassita della malaria e nella trasmissione della malattia agli esseri umani. Torn\u00f2 in India e dovette risolvere vari problemi: il gran caldo di Bombay, ma soprattutto la diffidenza degli indiani ammalati di malaria, che rifiutarono di farsi prelevare sangue da un dito. Per di pi\u00f9, dovette imparare a studiare le zanzare, a dissezionarle per esaminare gli intestini, nella speranza di individuare i parassiti interni.\nGi\u00e0 nel 1880 il medico francese Charles Louis Alphonse Laveran aveva osservato la presenza dei plasmodi, responsabili dell'infezione, all'interno di globuli rossi umani; ma molti ricercatori ritenevano che i protozoi venissero trasmessi dalle zanzare dopo che queste li avevano ingeriti dal terreno o da acque paludose. Nel 1898 a Calcutta, nella \"stagione strana\" (quella in cui non si verificavano casi di malattia nell'uomo), si dedic\u00f2 allo studio della malaria aviaria. Studiando la malaria degli uccelli, nel 1898 scopr\u00ec che l'agente causale venne trasmesso dalla zanzara della specie \"Culex pipiens\". Ricostru\u00ec il ciclo vitale del parassita Plasmodium, compreso il suo sviluppo nell'intestino e nelle ghiandole salivari della zanzara, scoprendo che quest'ultima pot\u00e9 trasmettere la malattia dagli uccelli infetti a quelli sani. Avanz\u00f2 dunque l'ipotesi che la stessa fosse responsabile dell'infezione nell'uomo.\nNel 1899 si conged\u00f2 dal servizio sanitario indiano e ritorn\u00f2 in Inghilterra, diventando cos\u00ec un docente alla nuova Liverpool School of Tropical Medicine, sotto la direzione di Sir Alfred Jones. Qui a Liverpool si dedic\u00f2 al controllo internazionale della malaria, organizzando e guidando spedizioni in varie zone del mondo, tra cui la Sierra Leone, l'Africa occidentale, la zona del Canale di Suez, la Grecia, Mauritius, Cipro e in alcune aree colpite dalla prima guerra mondiale. Ha dato inoltre molti contributi all'epidemiologia della malaria e ai metodi della sua indagine e valutazione, ma forse il suo pi\u00f9 grande contributo \u00e8 stato lo sviluppo dei modelli matematici per lo studio della sua epidemiologia, iniziata nella sua relazione a Mauritius nel 1908, elaborata nella sua \"Prevenzione della malaria\" nel 1911 e ulteriormente elaborata in una forma pi\u00f9 generalizzata in lavori scientifici pubblicati dalla Royal Society nel 1915 e 1916. Ritorn\u00f2 alla professione di medico nel periodo compreso tra il 1912 e il 1917 presso il Kings College Hospital di Londra. In seguito ricopr\u00ec numerosi incarichi come consulente in malattie tropicali, e dal 1926 fino alla morte diresse il Ross Institute di Putney.\nRivalit\u00e0 con Grassi.\nRonald Ross ebbe una feroce disputa con il parassitologo italiano Giovanni Battista Grassi per la priorit\u00e0 sulla scoperta della malaria. Entrambi effettuarono gli studi nello stesso periodo e questa rivalit\u00e0 si fece intensa quando Ross vinse il Premio Nobel. Grassi diede un importante contributo alla medicina, ovvero la dimostrazione della trasmissione dei plasmodi della malaria da parte delle zanzare del genere Anopheles, attraverso le loro ghiandole salivari. Nel 1898 identific\u00f2 Anopheles claviger come vettore e successivamente realizz\u00f2 la prima infezione sperimentale. Con Amico Bignami (1862-1919) e Giuseppe Bastianelli, dimostr\u00f2 nel 1899 che il ciclo vitale del plasmodio richiede necessariamente il passaggio attraverso il suo vettore artropode.\n\"Sono custoditi presso il Dipartimento di Biologia Animale e dell'Uomo della Sapienza vari documenti relativi alla polemica che contrappose Battista Grassi e Ronald Ross per la priorit\u00e0 della scoperta del vettore della malaria umana. L'articolo di Ross, comparso sugli \"Annales de l'Institut Pasteur\" (1899) e datato 31 dicembre 1898, \u00e8 esposto in un esemplare annotato dal Grassi. Grassi difese la sua indipendenza e la priorit\u00e0 nella scoperta fino all'ultimo anno della sua vita. Un suo articolo sulla rivista Nature (gennaio 1924) ebbe una sdegnosa risposta da Ross sullo stesso giornale (8 marzo) al quale Grassi replic\u00f2, ancora su Nature, con una lettera del 29 marzo\".\nVita privata e ultimi anni di vita.\nRoss spos\u00f2 Rosa Bessie Bloxam nel 1889. Hanno avuto due figli, Ronald e Charles, e due figlie, Dorothy e Sylvia. Sua moglie mor\u00ec nel 1931. Ross sopravvisse fino all'anno dopo, quando mor\u00ec dopo un lungo attacco d'asma al Ross Institute, Londra, nel 1932.\nPremi ed onori.\nRoss ricevette molti onori, oltre al Premio Nobel per la medicina nel 1902. Ottenne la laurea honoris causa [MD] a Stoccolma nel 1910 alla celebrazione del centenario \"Caroline Institute\". Mentre la sua vivacit\u00e0 e la ricerca di senso unico per la verit\u00e0 ha causato attrito con alcune persone, Ross ha goduto di una vasta cerchia di amici in Europa, Asia e negli Stati Uniti che lo hanno rispettato per la sua personalit\u00e0 cos\u00ec come per il suo genio. Nel 1901 Ross \u00e8 stato eletto membro della \"Royal College of Surgeons\" e anche membro della Royal Society, di cui diventa vicepresidente dal 1911-1913. Nel 1902 \u00e8 stato nominato Compagno dell'Ordine del Bagno da Sua Maest\u00e0 il Re di Gran Bretagna. Nel 1911 fu elevato al rango di Cavaliere Commendatore dell'Ordine stesso. In Belgio, \u00e8 stato nominato Ufficiale dell'Ordine di Leopoldo II.\nIn India Ross \u00e8 ricordato con grande rispetto: molte strade portano il suo nome e anche alcuni ospedali come il Sir Ronald Ross Institute of Tropical and Communicable Diseases in riconoscimento del suo lavoro."}
{"id": "245625", "revid": "1005847", "url": "https://it.wikipedia.org/wiki?curid=245625", "title": "Distretti portoghesi", "text": ""}
{"id": "245631", "revid": "1005847", "url": "https://it.wikipedia.org/wiki?curid=245631", "title": "Partito di Unit\u00e0 Proletaria per il Comunismo", "text": "Il Partito di Unit\u00e0 Proletaria per il Comunismo (PdUP per il Comunismo) \u00e8 stato un partito politico italiano di sinistra radicale attivo dal 1974 al 1984, quando conflu\u00ec nel Partito Comunista Italiano.\nStoria.\nIl Pdup per il Comunismo (1974).\nIl \"Partito di Unit\u00e0 Proletaria per il Comunismo\" si costitu\u00ec nel luglio 1974 dall'unificazione del Partito di Unit\u00e0 Proletaria (PdUP) con il gruppo de \"il manifesto\"; alcuni mesi dopo ader\u00ec alla nuova formazione anche il \"Movimento autonomo degli studenti di Milano\" di Mario Capanna. Nella fase di unificazione emersero contrasti con la corrente leninista guidata dal palermitano Mario Mineo, che accusata di frazionismo, fu espulsa dal partito nel dicembre del 1975 .\nIl Congresso di fondazione del \"PdUP per il comunismo\" si tenne a Bologna dal 29 gennaio al 1\u00ba febbraio 1976, con l'attestarsi di tre posizioni interne: quella maggioritaria (47,34%) del \"Manifesto\" di Rossana Rossanda e Lucio Magri (orientata ad un impegno critico ma unitario con il PCI e la CGIL), quella ex PSIUP (43,48%) di Miniati, Foa e Capanna (orientata verso le formazioni dell'estrema sinistra), e una terza (9,18%) di Luigi Pintor che si astenne nei voti diventando ago della bilancia nella vita del partito. Segretario del nuovo PdUP divenne Lucio Magri.\nNel Congresso di Firenze (luglio 1974), per la prima volta in Europa, grazie all'impegno del segretario della Commissione Internazionale, Mario Albano, furono presenti quasi tutti i rappresentanti dei movimenti di liberazione del Terzo Mondo.\nL'esperienza demoproletaria (1976).\nDurante le elezioni politiche del 1976 tutta la nuova sinistra si present\u00f2 con il cartello elettorale di Democrazia Proletaria (DP). Inizialmente il PdUP per il comunismo fu contrario alla presenza di Lotta Continua nella nuova formazione, tuttavia accett\u00f2 per non creare divisioni al suo interno al momento del voto. Nelle liste di DP furono eletti 6 deputati, tra cui 5 del PdUP per il comunismo (Lucio Magri, Eliseo Milani, Luciana Castellina e Vittorio Foa che, eletto in due circoscrizioni, rinunci\u00f2 a favore di Silverio Corvisieri e di Mimmo Pinto) e uno, Massimo Gorla, di Avanguardia Operaia.\nScissioni e aggregazioni (1977-1981).\nNel gennaio 1977 inizi\u00f2 la separazione tra le due componenti del \"PdUP per il comunismo\" (il manifesto da una parte e gli ex-PSIUP-MPL, ovvero i PdUP dall'altra), a causa del fallimento di una strategia di governo comprendente tutte le sinistre: cos\u00ec il 20 febbraio il partito si divise in due tronconi: la maggioranza di Magri e Rossanda da un lato, e la \"sinistra\" (l'area di Foa e Miniati, le cosiddette \"Federazioni Unitarie\" e la corrente sindacale di Elio Giovannini, Antonio Lettieri e Gastone Sclavi). Le ultime tre componenti presero parte alla costituente di DP in partito.\nLa maggioranza magriana assorb\u00ec invece la minoranza di Avanguardia Operaia, legata ad Aurelio Campi, che poi nel Congresso di Viareggio (1978) si lacer\u00f2 nuovamente per divergenze sul tema della \"solidariet\u00e0 nazionale\". Alle elezioni politiche italiane del 1979 intanto raggiunge 1,37% alla Camera e sei deputati.\nNel Congresso di Roma invece (1981) avvenne la confluenza con il gruppo del Movimento Lavoratori per il Socialismo (MLS), guidato da Luca Cafiero presente in tutto il territorio nazionale ma particolarmente radicato a Milano.\nL'alleanza con il MLS aveva gi\u00e0 consentito, due anni prima, il raggiungimento del quorum alle elezioni politiche, obiettivo fallito invece da DP, presentatasi con la sigla \"Nuova Sinistra Unita\".\nLa confluenza nel PCI (1983-1991).\nNel 1983, in occasione delle elezioni politiche, e nel 1984, in vista di quelle europee, il PdUP per il Comunismo present\u00f2 liste comuni col PCI, partito che aveva sostenuto sempre pi\u00f9 esplicitamente da quando il suo segretario, Enrico Berlinguer, aveva abbandonato il compromesso storico.\nA fine marzo del 1984 si tenne a Milano nella sala della Provincia, il Congresso nazionale del PdUP per il comunismo nel quale Magri nella sua relazione iniziale dichiarava finito il compito del PdUP in quanto il PCI si era di nuovo spostato a sinistra.\nLa stragrande maggioranza degli interventi che seguirono convinsero Magri che il tempo della confluenza non era ancora maturo e che del PdUP per il Comunismo c'era ancora bisogno.\nIl Congresso si concluse il 1\u00ba aprile 1984.\nIl 25 novembre 1984 il partito, con l'accordo di Magri, Luciana Castellina e Cafiero, e dei pi\u00f9 giovani parlamentari Vincenzo Vita e Luciano Pettinari, deliber\u00f2 il proprio scioglimento e la confluenza nel PCI, concordata col nuovo segretario comunista Alessandro Natta. Tuttavia rifiutarono la decisione dirigenti come Ivano Di Cerbo, e soprattutto Lidia Menapace che fond\u00f2 il \"Movimento Politico per l'Alternativa\". Da ricordare come rifiut\u00f2 la confluenza anche il segretario regionale della Liguria, Franco Astengo, in ragione dello scarso impegno del PCI sulla questione morale, esplosa in quella regione fin dall'inizio degli anni '80 con lo scandalo Teardo, dal Presidente della Regione inquisito e poi condannato per tangenti.\nIl 30 novembre il Comitato Centrale e la Commissione centrale di controllo del PCI approvano all'unanimit\u00e0 la confluenza del PdUP per il Comunismo cooptando in Cc Magri, Cafiero, Vita, Pettinari e Castellina. Magri entra pure in Direzione, seppur con sette voti contrari e tre astensioni.\nQuando nel 1991 inizi\u00f2 la trasformazione, ad opera del segretario Achille Occhetto, del PCI in PDS, una parte significativa dell'ex-PdUP per il Comunismo si schier\u00f2 con l'\"area del No\", ma solo successivamente ader\u00ec al neonato Partito della Rifondazione Comunista.\nIl ritorno del Pdup: il Movimento dei Comunisti Unitari (1995-1998).\nNel marzo 1995 Rifondazione Comunista decise di togliere la fiducia al Governo Dini, e l'area del partito costituita da quadri del vecchio PdUP per il Comunismo, guidata da Famiano Crucianelli e dall'ex-segretario del PRC Sergio Garavini, vot\u00f2 a favore del governo e nel giugno successivo effettu\u00f2 una scissione per formare il Movimento dei Comunisti Unitari, che rimase nella maggioranza di centro-sinistra per poi aderire, nel febbraio 1998, ai DS."}
{"id": "245632", "revid": "599013", "url": "https://it.wikipedia.org/wiki?curid=245632", "title": "Pmp", "text": ""}
{"id": "245634", "revid": "1612793", "url": "https://it.wikipedia.org/wiki?curid=245634", "title": "Neoplatonico", "text": ""}
{"id": "245636", "revid": "1573940", "url": "https://it.wikipedia.org/wiki?curid=245636", "title": "Gonville and Caius College", "text": "Il Gonville and Caius College, solitamente chiamato solo Caius (pronuncia:), \u00e8 uno dei \"college\" dell'Universit\u00e0 di Cambridge, una delle principali istituzioni accademiche mondiali.\nIl college \u00e8 stato frequentato da molti studenti illustri, compresi alcuni Premi Nobel. Si distingue in quasi tutte le discipline accademiche, in particolare in economia, storia, letteratura, medicina e nelle scienze.\nIl college ammette le donne come studenti e \"fellows\" dal 1979. Oggi il college ha quasi 100 fellows, pi\u00f9 di 700 studenti e circa 200 dipendenti.\nIl Gonville and Caius ammette anche studenti statunitensi e di altri paesi per alcuni programmi di scambio, soprattutto con l'Universit\u00e0 del New Hampshire; questi programmi sono meno prestigiosi dei corsi insegnati a Cambridge.\nStoria.\nIl college fu fondato inizialmente come \"Gonville Hall\", da Edmund Gonville, Rettore di Terrington (Norfolk) nel 1348 ed \u00e8 perci\u00f2 il quarto pi\u00f9 antico dei college attuali. Alla morte di Gonville, dopo tre anni, il college si ritrov\u00f2 pressoch\u00e9 in bancarotta. L'esecutore testamentario, William Bateman, vescovo di Norwich, ne prese il posto, donando al college le terre vicine al college che aveva appena fondato, il Trinity Hall e lo rinomin\u00f2 \"The Hall of the Annunciation of the Blessed Virgin Mary\" (Collegio dell'Annunciazione della Beata Vergine Maria, costruendo i primi edifici.\nNel XVI secolo il college era caduto in rovina; nel 1557 fu rifondato per Decreto Reale con il nome di \"Gonville and Caius College\" dal nome del fisiologo John Caius, il cui vero cognome era Keys prima che egli lo latinizzasse secondo un uso abbastanza diffuso fra le persone di cultura dell'epoca (ovvia quindi la pronuncia \"Kiis\" sopra ricordata). John Caius fu Master (maestro) del college dal 1559 fino a poco prima della sua morte, nel 1573. Egli forn\u00ec al college molti fondi ed estese significativamente i suoi edifici.\nQuando era Master, Caius non accett\u00f2 alcun pagamento, ma insistette in svariate regole inusuali. Insistette affinch\u00e9 il college non ammettesse \"sordi, muti, deformi, disabili, invalidi cronici, o gallesi\", e costru\u00ec una corte con tre lati \"nel caso l'aria, a causa del confinamento in uno spazio ristretto, dovesse diventare insana\". Caius comunque fond\u00f2 il college come un centro importante per la medicina, una tradizione mantenuta fino ad oggi.\nVerso il 1630, il college si era espanso molto, arrivando a circa 25 fellows e 150 studenti, ma i numeri diminuirono nel secolo successivo, tornando ai livelli del 1630 solo all'inizio del XIX secolo. Da allora il college si \u00e8 ingrandito molto ed oggi \u00e8 uno dei pi\u00f9 grandi dell'universit\u00e0.\n\u00c8 uno dei college pi\u00f9 ricchi, con fondi stimati per circa 78 milioni di sterline (2003).\nEdifici.\nI primi edifici costruiti nell'attuale sito del college risalgono al 1353, quando il Vescovo Bateman costru\u00ec la \"Gonville Court\". La cappella fu aggiunta nel 1393 con la \"Old Hall\" (oggi usata come biblioteca), e l'appartamento del Master fu costruito nei successivi 50 anni. La maggior parte della pietra usata per costruire il college proviene dall'abbazia di Ramsey (Cambridgeshire).\nQuando fu rifondato da Caius, il college fu espanso e rimodernato. Nel 1565 inizi\u00f2 la costruzione della \"Caius Court\", egli stesso piant\u00f2 il viale alberato in quella che oggi viene chiamata \"Tree Court\". Caius fu anche responsabile per la costruzione delle tre porte del college, che simboleggiano il percorso della vita accademica. All'immatricolazione, si arriva alla Porta dell'Umilt\u00e0 (\"Gate of Humility\", vicina alla portineria). Al centro del college si passa regolarmente attraverso la Porta della Virt\u00f9 (\"Gate of Virtue\"). Finalmente, gli studenti che si laureano passano sotto la Porta dell'Onore (\"Gate of Honour\") per raggiungere la vicina \"Senate House\" dove ricevono la laurea.\nLa Gonville Court fu restaurata secondo un disegno classico negli anni 1750, le attuali biblioteca e \"hall\" furono disegnate da Anthony Salvin nel 1854. Su una parete della hall \u00e8 esposta una bandiera del college che fu sventolata al Polo Sud da Edward Adrian Wilson durante la celebre spedizione del 1912.\nLa moderna Harvey Court (che prende nome da William Harvey) fu costruita nel 1961 in West Road, progettata da Sir Leslie Martin.\nLe Corti Antiche.\nLa \"Tree Court\" \u00e8 la pi\u00f9 grande delle Corti Antiche (\"Old Courts\"). Il nome deriva dal fatto che John Caius piant\u00f2 un filare di alberi in questo luogo. Nonostante nessuno degli alberi originali sia sopravvissuto, ci sono molti alberi, fatto strano per una corte anteriore di Cambridge. L'angolo nord-orientale interno del \"Waterhouse Building\" \u00e8 mostrato sulla sinistra, l'angolo esterno sud-orientale, visto da \"King's Parade\", a destra.\nLa \"Gonville Court\", sebbene modificata nel XVIII e nel XIX secolo, \u00e8 la parte pi\u00f9 antica del college. Il lato orientale interno della Gonville Court, di fronte alla Hall, \u00e8 mostrato a sinistra.\nLa Porta dell'Onore (\"Gate of Honour\") (a sinistra), sul lato meridionale della \"Caius Court\", sebbene sia la strada pi\u00f9 breve dalle Corti Antiche alla biblioteca del college (\"Cockerell Building\", dietro il muro sulla destra), \u00e8 usata esclusivamente dai fellows e per occasioni speciali come le lauree. La \"Senate House\" (a sinistra), cos\u00ec come la cappella del King's College (subito dietro la Porta dell'Onore), sono visibili in fotografia."}
