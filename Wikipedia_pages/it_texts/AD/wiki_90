{"id": "254950", "revid": "729019", "url": "https://it.wikipedia.org/wiki?curid=254950", "title": "Bell X-1", "text": "Il Bell X-1, inizialmente noto come Bell XS-1, fu un aeroplano sperimentale che l'azienda aeronautica statunitense Bell Aircraft Co. produsse nella seconda met\u00e0 degli anni quaranta sulla base di specifiche della NACA e con il finanziamento dell'USAAF.\nSi tratt\u00f2 del primo velivolo statunitense progettato espressamente per fini di ricerca nel campo delle alte velocit\u00e0; il programma di cui l'X-1 fu il risultato era finalizzato, in particolare, a esplorare le velocit\u00e0 comprese circa tra Mach 0,75 e Mach 1,25, cio\u00e8 il cosiddetto regime transonico; non destinato alla produzione in serie, il velivolo venne costruito in sei esemplari (significativamente modificati nel corso della loro carriera di volo) che svolsero un gran numero di voli sperimentali tra il 1946 e il 1958. Il 14 ottobre 1947 un X-1 divenne, ai comandi di Charles \"Chuck\" Yeager, il primo velivolo pilotato a superare in volo orizzontale la velocit\u00e0 del suono.\nL'X-1 fu il capostipite della serie degli aerei X statunitensi e il modo in cui furono gestite le ricerche fu utilizzato anche per tutti i successivi aerei della serie. Le procedure e il personale impiegati nel programma X-1 contribuirono a gettare le basi per il futuro programma spaziale statunitense degli anni sessanta; il programma inoltre defin\u00ec e rafforz\u00f2 il coordinamento tra le richieste delle forze armate statunitensi, le capacit\u00e0 industriali e i sistemi di ricerca.\nStoria del progetto.\nAntefatto: le prime ricerche sulle velocit\u00e0 transoniche.\nBench\u00e9 la possibilit\u00e0 pratica del volo a velocit\u00e0 transoniche si fosse realizzata solo nel corso della seconda met\u00e0 degli anni trenta, gi\u00e0 dall'epoca della prima guerra mondiale si erano manifestate, in particolari circostanze, quelle anomalie aerodinamiche che, per l'appunto, caratterizzano il volo a velocit\u00e0 prossime a quella del suono: le eliche dei biplani, le cui estremit\u00e0 potevano toccare velocit\u00e0 di circa Mach 0,75 e, quindi, accelerare il flusso d'aria oltre Mach 1, incorrevano in drastici cali di efficienza (con aumento della resistenza e riduzione della portanza) dovuti alla formazione di onde d'urto e alla separazione di flussi di aria turbolenta dalla loro superficie; a problemi analoghi andarono incontro anche le ali degli aeroplani quando, specialmente nel corso della seconda guerra mondiale, essi cominciarono a essere in grado di raggiungere velocit\u00e0 di circa Mach 0,7.\nLe basi teoriche dell'aerodinamica moderna videro la luce in Germania nei primi tre decenni del ventesimo secolo. Sotto la guida di Ludwig Prandtl presso l'Aerodynamische Versuchsanstalt (in italiano Laboratorio di Ricerca Aerodinamica), venne formata una generazione di scienziati che aprirono la strada agli studi sistematici delle alte velocit\u00e0. Verso la fine degli anni trenta il Ministero dell'Aria del Reich promosse un programma quinquennale sull'aerodinamica delle alte velocit\u00e0 applicata a velivoli a reazione, caccia e bombardieri a lungo raggio, con il sovvenzionamento di grandi gallerie del vento transoniche e supersoniche. Al termine della seconda guerra mondiale alcune di queste vennero smantellate e ricostruite in Francia e negli Stati Uniti, che si avvantaggiarono anche delle competenze e dei risultati ottenuti fino ad allora dagli scienziati tedeschi.\nIn Italia, fino all'armistizio dell'8 settembre 1943, furono condotti presso la Direzione Superiore Studi ed Esperienze di Guidonia esperimenti e studi sulle onde d'urto nella galleria del vento \"Ultrasonora\" sotto la direzione di Antonio Ferri. Vennero raccolti sperimentalmente numerosi dati sulle prestazioni di profili a velocit\u00e0 transoniche (fino a Mach 0,94) mai raggiunte prima.\nLe ricerche condotte negli Stati Uniti da Frank W. Caldwell e Elisha Fales prima e da Lyman J. Briggs, Hugh L. Dryden e G. F. Hull poi approfondirono la conoscenza dei fenomeni di compressibilit\u00e0 legati alle velocit\u00e0 transoniche; vennero studiati i problemi di aumento della resistenza e di diminuzione della portanza legati alla formazione di onde d'urto e alla separazione della vena fluida dalle superfici alari, e si scopr\u00ec che tali effetti negativi venivano minimizzati dall'impiego di profili alari sottili e simmetrici. Tuttavia, contemporaneamente, la comunit\u00e0 aeronautica mondiale svilupp\u00f2 l'opinione che, a causa della riduzione dell'efficienza dei velivoli al loro approssimarsi a Mach 1, la velocit\u00e0 del suono costituisse un limite insuperabile all'aumento delle prestazioni degli aeroplani; si cominci\u00f2 cos\u00ec a parlare di \"barriera del suono\".\nMentre da un lato diveniva necessario sviluppare una teoria accurata per descrivere l'aerodinamica delle velocit\u00e0 transoniche e costruire strumenti adatti ad effettuare le opportune osservazioni sperimentali, dall'altro si riscontravano gravi difficolt\u00e0 nel portare avanti esperimenti in galleria del vento con flussi d'aria a velocit\u00e0 di circa Mach 1: la formazione di onde d'urto in prossimit\u00e0 del modello del velivolo e dei suoi supporti, che poi si riflettevano caoticamente sulle pareti della galleria, rendeva impossibile effettuare misurazioni accurate tra Mach 0,75 e Mach 1,25. Gi\u00e0 a partire dal 1933 John Stack, un ingegnere della NACA (National Advisory Committee for Aeronautics, l'autorit\u00e0 statunitense per le ricerche in campo aeronautico), aveva iniziato a progettare un avveniristico monoplano a sbalzo che avrebbe dovuto effettuare alcuni esperimenti direttamente in volo a velocit\u00e0 di 800\u2013850\u00a0km/h, ma che non ebbe seguito pratico; nel corso della seconda guerra mondiale poi si erano verificati numerosi incidenti dovuti a perdite di controllo causate dagli effetti della compressibilit\u00e0 sugli organi di governo degli aeroplani nel corso di picchiate ad alta velocit\u00e0; a partire dal 1940, la stessa NACA avvi\u00f2 una serie di prudenti test in cui aeroplani militari opportunamente modificati con le necessarie strumentazioni, come un Brewster XF2A-2 Buffalo, venivano lanciati a velocit\u00e0 prossime al loro limite strutturale; esperimenti simili vennero portati avanti anche nel Regno Unito e in Germania.\nQuando, sempre nel corso della guerra, in Europa si resero disponibili i primi propulsori a getto la possibilit\u00e0 di realizzare aeroplani capaci di velocit\u00e0 di quasi 900\u00a0km/h divenne concreta; il problema di esplorare le velocit\u00e0 transoniche si fece allora pi\u00f9 urgente. La NACA, come altri gruppi di ricerca, svilupp\u00f2 diverse possibili soluzioni provvisorie per indagare il comportamento delle superfici aerodinamiche intorno a Mach 1: oggetti forniti di strumentazione e lasciati cadere da bombardieri in volo ad alte quote, modellini a razzo, piccoli simulacri (pure dotati di complesse strumentazioni) fissati a supporti collegati alle ali di caccia North American P-51 Mustang in modo da essere immersi nel flusso d'aria accelerato a velocit\u00e0 vicine a quella del suono. Quest'ultimo tipo di esperienza aiut\u00f2 i tecnici a progettare un tipo di esperimento migliorato per la galleria del vento, ma comunque i risultati furono solo parzialmente soddisfacenti: le prove a terra erano meno efficaci di quelle svolte in volo, le quali d'altro canto erano piuttosto rischiose e necessariamente molto brevi.\nIl programma XS-1 fu, insieme alle prime efficienti gallerie del vento transoniche, il risultato di queste esigenze e di questi primi esperimenti. Dopo che nel 1943 britannici e tedeschi ebbero avviato a loro volta programmi sperimentali intesi a sondare le velocit\u00e0 transoniche (rispettivamente con il Miles M.52, cancellato nel 1946, e con il DFS 346, realizzato e sperimentato dopo la guerra dai sovietici), nel 1944 anche l'\u00e9quipe statunitense del Jet Propulsion Laboratory del Caltech, diretta da Theodore von K\u00e1rm\u00e1n, diede una spinta significativa alle ricerche che ambivano ad abbattere la cosiddetta \"barriera del suono\".\nIl programma XS-1.\nNel 1944, in seguito a una serie di incontri tra alcuni enti militari, industriali e di ricerca degli Stati Uniti, emerse un programma congiunto in cui la componente aerea dell'esercito (United States Army Air Forces \u2013 USAAF) e della marina (United States Navy) avrebbero dovuto finanziare e collaborare a un progetto di sviluppo di velivoli ad alta velocit\u00e0 sotto la direzione tecnica della NACA.\nL'esercito, che gi\u00e0 dal 1944 mirava ad ottenere nel pi\u00f9 breve tempo possibile un velivolo capace di superare la velocit\u00e0 del suono, punt\u00f2 sul motore a razzo come forma di propulsione prescelta; la marina (appoggiata, in questa visione, dalla stessa NACA) prediligeva invece il motore a turbogetto, che avrebbe consentito di volare a velocit\u00e0 pi\u00f9 contenute ma per periodi notevolmente pi\u00f9 prolungati (e che inoltre avrebbe dato origine a velivoli pi\u00f9 facili da adattare all'impiego pratico). Fu cos\u00ec che nacquero i due progetti complementari noti, l'uno, come XS-1 (da \"eXperimental Supersonic\") e, l'altro, come D-558 (dal quale avrebbero avuto origine i Douglas D-558-1 Skystreak e D-558-2 Skyrocket).\nNel corso dell'estate del 1944 lo High-Speed Panel (la sezione della NACA competente nelle sperimentazioni legate all'alta velocit\u00e0) e il Materiel Command (il comando logistico delle Army Air Forces) discussero il progetto del nuovo velivolo. In seguito a una richiesta di proposte da parte dell'USAAF, il 30 novembre 1944 la Bell Aircraft Co. si offr\u00ec di costruire l'aeroplano, secondo un progetto (MCD-524) che prevedeva procedure di decollo convenzionali ed era predisposto per condurre i test di velocit\u00e0 in volo orizzontale; l'USAAF, comunque, tenne aperta anche la proposta della McDonnell Aircraft (MCD-520), che invece prevedeva che i test venissero svolti durante voli in picchiata e che il velivolo venisse lanciato in volo da un aereo-madre.\nDurante un incontro tra l'USAAF e la NACA che si tenne a Wright Field nel dicembre 1944 Stack mise in evidenza la pericolosit\u00e0 del fatto di effettuare i test ad alta velocit\u00e0 in picchiata, aggiungendo che il lancio in volo era potenzialmente problematico e incompatibile con le successive esigenze di adattare i velivoli a un impiego pratico. Osserv\u00f2 anche che il motore a razzo era pi\u00f9 pericoloso e inaffidabile di quello a turbogetto, ma su questo punto l'USAAF fu irremovibile. Gli aerei con motore a razzo, infatti, non dovevano affrontare i gravi problemi di messa a punto delle prese d'aria operanti ad alta velocit\u00e0, questione completamente ignorata dalle conoscenze di aerodinamica dell'epoca. Gli aerei a razzo sembravano fornire pi\u00f9 possibilit\u00e0 di ottenere rapidi progressi negli studi, pure tenendo conto della impossibilit\u00e0 per questi prototipi di decollare con i propri mezzi a causa del consumo enorme di combustibile. La proposta della Bell, che prevedeva aerei sganciati in quota da bombardieri Boeing B-29 opportunamente modificati, fu dunque quella che venne scelta per essere ulteriormente sviluppata.\nVenne scelta l'ala dritta perch\u00e9 tale era la configurazione di tutti i velivoli in servizio all'epoca. Si stabil\u00ec che l'aereo dovesse essere in grado di volare per dieci minuti, che i test sarebbero avvenuti in volo orizzontale o in cabrata e che il pilota avrebbe dovuto essere seduto nell'abitacolo, e non sdraiato in posizione prona. Si decise infine che l'aereo avrebbe dovuto essere pronto nel giro di un anno dall'assegnazione del contratto.\nTra il 15 e il 17 marzo 1945 la Bell present\u00f2 i dettagli del suo progetto all'USAAF e alla NACA. La prima espresse dei dubbi sulla proposta, ma il rappresentante della NACA John V. Becker sostenne che l'aereo corrispondeva alle richieste dell'agenzia e che sarebbe stato in grado di raggiungere velocit\u00e0 transoniche; l'USAAF allora accett\u00f2 di acquistare il velivolo.\nIl contratto (W-33-038-ac-9183) per costruire un aeroplano transonico fu firmato dalla Bell e dall'Army Air Forces Technical Service Command dell'USAAF il 16 marzo 1945. La Bell fu incaricata di costruire tre velivoli (con le matricole 46-062 per il primo, 46-063 per il secondo e 46-064 per il terzo) per un costo complessivo stimato in 4\u00a0278\u00a0537 $. Il programma, indicato inizialmente come MX-524, venne poi designato MX-653; cambi\u00f2 nuovamente denominazione nell'autunno 1945, divenendo noto come XS-1, e conserv\u00f2 questo nome fino a quando, in seguito all'aggiornamento delle designazioni interne all'USAF del 1948, esso venne identificato semplicemente come X-1. Il programma fu classificato come \"confidential\" e i dati ottenuti durante le missioni di volo vennero tenuti coperti dal segreto.\nL'XS-1 fu il primo aeroplano statunitense costruito esclusivamente ad uso sperimentale per la ricerca nel campo delle alte velocit\u00e0 e non fu mai considerata una sua produzione di serie.\nTecnica.\nL'aereo che la Bell svilupp\u00f2 era un monoplano monoposto ad ala media con impennaggi cruciformi dalla configurazione tradizionale; caratterizzato dalla linea particolarmente affusolata, era dotato di un carrello d'atterraggio ma era predisposto anche per il lancio in volo da un aereo-madre.\nNella sua progettazione ebbero un'importanza fondamentale tanto le specifiche iniziali della NACA quanto le raccomandazioni che essa stessa forn\u00ec successivamente, anche in seguito alle prime esperienze di volo; tra i principali input che l'agenzia diede al progetto dell'X-1 ci furono i seguenti: che l'aereo fosse in grado di sopportare sollecitazioni strutturali fino a un fattore di carico di 18 g (laddove i caccia contemporanei avevano come limite valori intorno ai 12 g); che le sue ali avessero un profilo particolarmente sottile, cos\u00ec da risentire il meno possibile delle onde d'urto che si sarebbero formate durante il volo a velocit\u00e0 transoniche; che lo stabilizzatore avesse uno spessore del 2% inferiore a quello dell'ala, per evitare che il sovrapporsi delle rispettive onde d'urto generasse interferenze pericolose, e che fosse collocato poco al di sopra di essa, sempre per minimizzare l'interferenza legata alla scia turbolenta dell'ala; e che infine, a un certo punto delle prove di volo, al fine di assicurare la controllabilit\u00e0 del velivolo nonostante le onde d'urto, lo stesso stabilizzatore (e non pi\u00f9 solamente l'equilibratore ad esso incernierato) fosse reso mobile. Le scelte compiute in termini di solidit\u00e0 della struttura e capacit\u00e0 dei serbatoi, unite alla dimensione progettata per le ali, portarono ad avere un carico alare di 490 chilogrammi per metro quadro, un valore pi\u00f9 che doppio rispetto a quello degli aerei pi\u00f9 evoluti dell'epoca. Il grande consumo di combustibile nel corso del volo, per\u00f2, riportava il carico alare a valori pi\u00f9 contenuti, rendendo meno problematico l'atterraggio.\nCellula.\nL'X-1 aveva struttura del tipo a semimonoscocca (cio\u00e8 basata su ordinate trasversali e correntini longitudinali il cui rivestimento, lavorante, assorbiva parte dei carichi strutturali) realizzata con l'impiego di leghe leggere in alluminio. Progettato su dati forniti dalla NACA, esso era sostanzialmente un proiettile con le ali: riprendeva infatti nella linea aerodinamica la forma esteriore del proiettile calibro .50 in, uno dei pochi oggetti dell'epoca noti per avere una traiettoria stabile anche a velocit\u00e0 supersonica.\nLa forma a proiettile, praticamente priva di sporgenze, era resa possibile dal posizionamento della cabina di pilotaggio completamente all'interno della fusoliera: la finestratura era realizzata \"a filo\" della fusoliera stessa, offrendo cos\u00ec una ridotta visibilit\u00e0 sia frontale che laterale. Il pilota accedeva alla cellula tramite un piccolo portello ricavato nel lato destro del muso del velivolo. Per ridurre ulteriormente i pesi, ed anche per i dubbi sulla sua effettiva utilit\u00e0 in caso di utilizzo ad alta velocit\u00e0, l'aereo non fu dotato di un seggiolino eiettabile (che sarebbe stato invece installato nella versione X-1E).\nLa struttura era estremamente robusta: la caratteristica prudenza della NACA aveva portato alla formulazione di una specifica che richiedeva una capacit\u00e0 di resistere ad accelerazioni di 18 g; tale margine di tolleranza, giustificato dalla scarsa conoscenza dell'entit\u00e0 delle sollecitazioni a cui un velivolo avrebbe potuto dover far fronte in volo a Mach 1 e dal fatto che all'epoca non erano disponibili sistemi computerizzati per la progettazione o per la simulazione del volo, si rivel\u00f2 in seguito sovradimensionato.\nAll'estremit\u00e0 posteriore erano disposti i piani di coda, di tipo cruciforme.\nIl carrello d'atterraggio era di tipo triciclo anteriore, con i tre elementi retrattili alloggiati nella fusoliera e caratterizzati dall'impiego di una singola ruota e da gambe di forza di dimensioni contenute.\nMotore.\nIl sistema propulsivo era costituito dal motore a razzo XLR-11 prodotto dalla Reaction Motors, una delle prime compagnie a costruire endoreattori a propellente liquido negli Stati Uniti. Una miscela di alcol etilico ed acqua veniva fatta reagire con ossigeno liquido generando una spinta di 6\u00a0672 N (1\u00a0500 lbf) per ognuna delle quattro camere di combustione, che potevano essere attivate indipendentemente l'una dalle altre. La spinta totale massima era quindi di 26\u00a0689 N (6\u00a0000\u00a0lbf). Nel progetto originale, il combustibile e l'ossigeno venivano immessi in pressione nelle camere di combustione mediante turbopompe a vapore. Questa soluzione tecnica venne per\u00f2 adottata solo dal secondo modello, l'X-1A, mentre per i primi esemplari di X-1 i serbatoi del combustibile e dell'ossigeno erano pressurizzati con azoto. Le turbopompe, necessarie ad aumentare la pressione in camera di combustione e conseguentemente la spinta mantenendo bassi i pesi, erano costruite da Robert Goddard, che aveva anche vinto una commessa della U.S. Navy per la fornitura di razzi ausiliari per il decollo (RATO).\nSistemi ed impianti.\nIl serbatoio per l'ossigeno liquido che l'endoreattore utilizzava in funzione di comburente, della capacit\u00e0 di pari a 1\u00a0177 l (311 US gal) sugli X-1 numero 1 e numero 2; 1\u00a0654 l (437 US gal) sull'X-1 numero 3, era disposto alle spalle del pilota. Poich\u00e9 esso doveva essere mantenuto a una temperatura di -182,7 \u00b0C ed era collocato immediatamente dietro l'abitacolo, il pilota Chuck Yeager defin\u00ec l'X-1 \u00abil velivolo pi\u00f9 freddo che abbia mai pilotato in vita mia\u00bb.\nNella sezione posteriore era alloggiato il serbatoio per il combustibile contenente, in questo caso, 1\u00a0109 l (293 US gal) sugli X-1 numero 1 e numero 2; 1\u00a0866 l (493 US gal) sull'X-1 numero 3, di una miscela di etanolo ed acqua.\nGli X-1 numero 1 e numero 2 impiegavano un sistema pressurizzato ad azoto per convogliare l'alcol diluito e l'ossigeno liquido nelle camere di combustione del motore; l'ingombro e il peso delle dodici bombole, contenenti in totale 0,50 m\u00b3 (17,5 cu ft) di azoto, limitavano considerevolmente la quantit\u00e0 di combustibile e comburente che l'aereo era in grado di trasportare; anzich\u00e9 i 3\u00a0701 kg (8\u00a0160 lbs) inizialmente previsti, la capacit\u00e0 dovette essere ridotta a 2\u00a0122\u00a0kg (4\u00a0680\u00a0lbs), con il risultato che l'autonomia dell'aereo si ridusse ad appena 2 min e 30 s; questo a sua volta signific\u00f2 l'impossibilit\u00e0 di far raggiungere ai primi X-1 la quota adatta agli esperimenti ad alta velocit\u00e0 decollando autonomamente dal suolo, cosicch\u00e9 si rese necessario implementare un sistema per lanciarli da un velivolo-madre.\nIl pilota alloggiava seduto in un abitacolo piuttosto angusto, la cui visibilit\u00e0 era resa assai scarsa dal fatto che il parabrezza non sporgeva dalla fusoliera. A sua disposizione egli aveva una strumentazione convenzionale, alla quale si aggiungevano un machmetro, un interruttore per la regolazione del calettamento dello stabilizzatore e i controlli del motore a razzo. In luogo della convenzionale barra di comando, il pilota aveva a sua disposizione un volantino a forma di \"H\" che gli consentiva di usare entrambe le mani per pilotare nei turbolenti regimi transonici. La cabina era pressurizzata fino a un massimo di 2\u00a0109\u00a0kg/m\u00b2 (3\u00a0lbs/sq in, pari a circa 0,2 atm) grazie ad azoto sotto pressione.\nL'ampia strumentazione per la registrazione dei dati era ospitata nella sezione centrale della fusoliera, al di sopra dell'ala.\nSuperfici alari.\nL'X-1 era provvisto di ala dritta, caratterizzata da un valore dello spessore percentuale (dato dal rapporto tra la misura massima dello spessore di un profilo dell'ala e la lunghezza della corda corrispondente) estremamente basso.\nIn sede progettuale, tale valore avrebbe dovuto essere pari al 12% (nei velivoli convenzionali risultava allora generalmente compreso tra il 15 ed il 18%). Tuttavia, al fine di minimizzare le problematiche relative alla stabilit\u00e0 ed al controllo del velivolo, i ricercatori della NACA avanzarono la proposta per l'utilizzo di un profilo alare il cui spessore fosse pari al 10% della corda. A loro volta i tecnici della Bell ritennero possibile (seppur di complessa realizzazione pratica) un ulteriore assottigliamento dell'ala, fino a raggiungere l'8% della misura della rispettiva corda. Nel contratto definitivo relativo all'X-1 numero 1 si opt\u00f2 per la soluzione con lo spessore inferiore e tale valore fu ridotto fino al 6% nei piani orizzontali di coda; l'X-1 numero 2 invece ebbe l'ala e il piano di coda pi\u00f9 spessi, con uno spessore relativo rispettivamente del 10 e dell'8%, con il risultato che la velocit\u00e0 massima del secondo velivolo fu sempre inferiore a quella del primo.\nI piani orizzontali di coda furono inoltre oggetto di una radicale opera di aggiustamento dopo le prime prove in volo: dal momento che oltre la velocit\u00e0 di Mach 0,94 la formazione di onde d'urto in prossimit\u00e0 degli impennaggi rendeva completamente inefficaci gli equilibratori (e rendeva quindi impossibile il controllo del beccheggio) la NACA decise di impiegare una soluzione precedentemente sperimentata sul britannico Miles M.52 e gi\u00e0 testata dalla NACA stessa sul prototipo Curtiss XP-42; il tradizionale complesso con uno stabilizzatore fisso e un equilibratore mobile ad esso incernierato fu sostituito da un sistema in cui era mobile anche lo stabilizzatore stesso: in tal modo, a velocit\u00e0 subsoniche, il beccheggio era regolato come di consueto dal movimento dell'equilibratore in risposta all'azione del pilota sul suo volantino; mentre, a velocit\u00e0 transoniche, le manovre di cabrata e picchiata erano affidate all'azione dello stabilizzatore, mosso tra angoli di calettamento di 5\u00b0 verso l'alto e 10\u00b0 verso il basso da una vite senza fine a sua volta azionata da un attuatore pneumatico in risposta all'intervento del pilota su un interruttore; il passaggio dall'una all'altra estremit\u00e0 della corsa richiedeva, in versioni successive dell'impianto, da 5 a 15 s. Tale soluzione con piani orizzontali interamente mobili, rivelatasi particolarmente indovinata, venne presto trasferita ai velivoli prodotti in serie, ai quali garant\u00ec vantaggi considerevoli: in particolare la sua applicazione alle pi\u00f9 recenti versioni del caccia North American F-86 Sabre (e della sua variante navalizzata Fury) contribu\u00ec ampiamente a garantirne la supremazia sul sovietico MiG-15 nel corso della guerra di Corea.\nImpiego operativo.\nLa prima generazione di X-1.\nIl primo dei tre X-1 della versione base che vennero costruiti comp\u00ec i suoi primi dieci voli presso il Pinecastle Army Air Field (non lontano da Orlando, Florida) tra il 25 gennaio e il 6 marzo 1946; il primo volo, ai comandi del pilota collaudatore della Bell Jack Woolams, era avvenuto senza motore; l'aereo in effetti avrebbe continuato a volare come un aliante, planando dalla quota di circa 7\u00a0620 m (25\u00a0000\u00a0ft) dopo averla raggiunta caricato nella pancia di un bombardiere Boeing B-29 (o, in alcuni casi, B-50), fino al dicembre 1946. Questi primi esperimenti a motore spento, svolti sotto la supervisione di Stan Smith della Bell e di Walter C. Williams e Joel R. Baker della NACA servirono a testare le caratteristiche dell'X-1 in termini di manovrabilit\u00e0 e navigabilit\u00e0 generale; venne inoltre verificata l'efficienza del sistema di lancio dall'aereo-madre, cos\u00ec come la funzionalit\u00e0 delle tecniche per la raccolta dei dati di volo.\nL'X-1 numero 1 venne mostrato per la prima volta al pubblico a Wright Field (vicino a Riverside, Ohio) il 17 maggio 1946, in occasione di una manifestazione a porte aperte.\nIl primo volo a motore, effettuato dal secondo X-1, avvenne il 9 dicembre 1946 ai comandi del pilota collaudatore della Bell Chalmers H. \"Slick\" Goodlin. Nel frattempo, a partire dal marzo 1946, a causa delle condizioni meteorologiche spesso sfavorevoli riscontrate in Florida, il sito dei test era stato spostato al Muroc Army Air Field, nel deserto californiano: l'X-1 numero 2 in effetti era stato inviato direttamente a Muroc il 7 ottobre.\nIl risultato di questa prima accensione in volo del motore RLM-11 fu positivo: nonostante un piccolo incendio del propulsore, che bruci\u00f2 alcuni cavi e danneggi\u00f2 parte della strumentazione, la Bell giudic\u00f2 l'esperimento un successo; il pilota inoltre conferm\u00f2 la valutazione favorevole delle caratteristiche di manovrabilit\u00e0 del velivolo.\nTra il 20 dicembre 1946 e il 5 giugno 1947 Goodlin comp\u00ec altri venti voli, sia motorizzati che in planata, con gli X-1 numero 1 e numero 2 (l'X-1 numero 1 aveva raggiunto il numero 2 a Muroc all'inizio dell'aprile 1947 e comp\u00ec il suo primo volo a motore il 10 dello stesso mese). L'addetto alla supervisione della Bell, oltre a Walt Williams e Joel Baker per la NACA, era questa volta Richard Frost.\nCon ci\u00f2 si concludeva ufficialmente l'obbligo contrattuale della Bell di dimostrare l'efficienza in volo dell'aereo fino a Mach 0,8; sorsero allora delle controversie tra la Bell e l'USAAF a proposito dei costi per la prosecuzione del programma: con il termine della seconda guerra mondiale infatti, vennero tagliati drasticamente i fondi alle forze armate per la ricerca nel settore aeronautico. L'aviazione militare offr\u00ec alla compagnia privata un contratto a prezzo fisso che essa rifiut\u00f2, e quindi l'USAAF e la NACA decisero di proseguire le sperimentazioni in volo per conto proprio, portando avanti autonomamente i test che sarebbero presto culminati nel superamento della velocit\u00e0 del suono.\nQuando, nel giugno 1947, gli X-1 vennero ceduti dalla Bell all'USAAF, il primo velivolo aveva al suo attivo diciannove voli effettuati ai comandi di Woolams e Goodlin, mentre il secondo ne aveva portati a termine diciotto ai comandi di Goodlin e Alvin \"Tex\" Johnston; di questi ventitr\u00e9 erano stati voli a motore e quattordici semplici planate. L'aereo aveva raggiunto una velocit\u00e0 massima pari a Mach 0,82 e aveva dimostrato di poter reggere sollecitazioni fino a 8,7 g; il motore a razzo si era dimostrato piuttosto affidabile e i dati raccolti avevano confermato le informazioni che la NACA gi\u00e0 possedeva.\nL'aeronautica militare prepar\u00f2 quindi un programma, basato sull'X-1 numero 1 (dotato di superfici aerodinamiche pi\u00f9 sottili rispetto al numero 2, e dunque capace di velocit\u00e0 maggiori), il cui obiettivo era quello di sfruttare al massimo, e quanto pi\u00f9 rapidamente possibile compatibilmente con le necessarie considerazioni relative alla sicurezza, il potenziale del velivolo in termini di velocit\u00e0; le ricerche successive si sarebbero concentrate sull'esplorazione del volo in alta quota. La NACA, dal canto suo, continu\u00f2 a svolgere la pianificazione dei voli, la raccolta dei dati e la loro analisi.\nLa squadra della Air Force Flight Test Division (la divisione per il volo sperimentale dell'aeronautica militare) di Wright Field lavorava sotto la supervisione del maggiore Roberto L. \"Bob\" Cardenas e del capitano Jackie L. \"Jack\" Ridley; il primo pilota era l'asso della seconda guerra mondiale capitano Charles \"Chuck\" Yeager, mentre il tenente Robert A. \"Bob\" Hoover faceva da pilota di riserva. Richard Frost della Bell conserv\u00f2 un ruolo come consulente civile per il programma.\nLa NACA, parallelamente, svilupp\u00f2 per l'X-1 numero 2 un dettagliato programma di voli il cui obiettivo era quello di raccogliere dati esaustivi sul regime transonico per rendere possibili applicazioni su scala industriale. La squadra della NACA, composta da ventisette persone (tra cui Walt Williams e i piloti Herbert H. Hoover e Howard C. Lilly), venne denominata ufficialmente Muroc Flight Test Unit il 7 settembre 1947 e ricevette in consegna l'X-1 numero 2 in ottobre. L'ambiente competitivo tipico dei piloti collaudatori dell'epoca presto cre\u00f2 una rivalit\u00e0 tra gli aviatori NACA e USAAF, diventata forza armata autonoma il 18 settembre assumendo l'attuale nome di United States Air Force. Negli anni successivi United States Navy e NACA, legate fortemente da accordi di collaborazione, rivaleggiarono a colpi di record con i team di collaudo e ricerca USAF, pur in uno spirito di completa condivisione dei risultati scientifici che tanto avrebbe influito sulla prevalenza teorica e tecnologica dell'aviazione statunitense nei decenni successivi.\nYeager comp\u00ec il primo volo motorizzato dell'Air Force con l'aereo numero 1 (che egli stesso aveva soprannominato \"Glamorous Glennis\", \"Affascinante Glennis\", con riferimento alla moglie) il 29 agosto 1947, dopo aver portato a termine tre voli planati; la prima accensione del motore a razzo port\u00f2 l'X-1 a Mach 0,85. Durante i successivi sei voli Yeager riscontr\u00f2 problemi legati a forti vibrazioni e instabilit\u00e0 intorno all'asse di beccheggio e all'ottavo volo, il 10 ottobre, perse completamente il controllo del beccheggio a causa della formazione di un'onda d'urto in prossimit\u00e0 dell'equilibratore; le analisi dei dati di volo successive all'atterraggio mostrarono che in quell'occasione l'X-1 aveva raggiunto una velocit\u00e0 di Mach 0,997, ma era impossibile procedere ulteriormente senza aver risolto il problema della controllabilit\u00e0 del velivolo. Ridley \u2013 pilota, ingegnere di volo e amico di Yeager \u2013 riusc\u00ec allora a convincerlo a rinunciare a impiegare l'equilibratore a velocit\u00e0 transoniche e a tentare di controllare l'aereo variando leggermente il calettamento (ovvero l'angolo rispetto all'orizzontale) dell'intero stabilizzatore mobile.\nI preparativi per il nono volo dell'X-1 con personale dell'aeronautica militare iniziarono alle ore 06:00 di marted\u00ec 14 ottobre 1947, quando tecnici ed ingegneri al Muroc Army Air Field cominciarono le operazioni per alloggiare il velivolo sperimentale nel vano bombe di un B-29, che decoll\u00f2 poi alle 10:00. A circa 1\u00a0500 m Yeager prese posto nell'abitacolo del piccolo aereo dipinto in arancione, il quale alle 10:26, a circa 6\u00a0100 m d'altezza, venne sganciato dal bombardiere. Subito Yeager azion\u00f2 l'endoreattore che lo port\u00f2 sempre pi\u00f9 in alto e sempre pi\u00f9 velocemente. A Mach 0,85, la massima velocit\u00e0 raggiunta in galleria del vento, il capitano spense due delle quattro camere di combustione del motore per verificare che i comandi rispondessero ancora; giunto a circa 12\u00a0200 m ne riaccese una e manovr\u00f2 l'X-1 per riguadagnare il volo orizzontale. A 13\u00a0106 o 13\u00a0716 m di altitudine l'indicatore della velocit\u00e0 massima si ferm\u00f2 a Mach 1,06, facendo diventare l'X-1 e il capitano Yeager il primo aereo e il primo uomo a superare la velocit\u00e0 del suono in volo orizzontale nella storia dell'aviazione. Questo, oltre a dimostrare che (a patto di adottare i necessari accorgimenti) la \"barriera del suono\" non costituiva un ostacolo reale all'incremento delle prestazioni degli aeroplani, costitu\u00ec un primo importante passo verso nuovi programmi aerospaziali sperimentali che gli Stati Uniti avrebbero portato avanti specialmente negli anni cinquanta e sessanta.\nNel 1948, in riconoscimento degli sforzi culminati nel primo volo supersonico della storia, Yeager, John Stack e Lawrence \"Larry\" Bell (fondatore dell'omonima ditta) furono premiati dalla National Aeronautic Association con il Collier Trophy, per l'occasione conferito direttamente dal presidente Harry Truman alla Casa Bianca. L'assegnazione del premio fu accompagnata da queste parole, scritte dal comitato che presiedeva all'assegnazione del Collier Trophy: \u00abUn risultato epocale nella storia mondiale dell'aviazione \u2013 il pi\u00f9 grande dopo il primo volo del biplano dei fratelli Wright, quarantacinque anni fa\u00bb.\nL'X-1 numero 1 continu\u00f2 a compiere voli sperimentali: nel corso di uno di essi, il 26 marzo 1948, ai comandi di Yeager, raggiunse la velocit\u00e0 massima di 1\u00a0540\u00a0km/h, pari a Mach 1,45; in un'altra occasione, l'8 agosto 1949, pilotato dal maggiore Frank K. \"Pete\" Everest, Jr., raggiunse un record non ufficiale di quota toccando i 21\u00a0916 m (71\u00a0902\u00a0ft). L'ultimo volo del numero 1, con Yeager ai comandi, avvenne il 12 maggio 1950; l'aereo venne in seguito portato a Washington per essere esposto nel museo della Smithsonian Institution.\nL'X-1 numero 2, nelle mani degli uomini della NACA a Muroc, effettu\u00f2 una serie di voli che consentirono di raccogliere i dati necessari per svolgere un'analisi estremamente dettagliata e metodica dei fenomeni aerodinamici legati al volo a velocit\u00e0 transoniche. In seguito sarebbe stato convertito allo standard X-1E e sarebbe tornato a volare alla fine del 1955.\nUn terzo X-1 della versione di base, che si differenziava dai due velivoli precedenti per il suo sistema di alimentazione dei motori, dotato di turbopompe per il propellente, complet\u00f2 un unico volo libero (una planata) il 20 luglio 1951, ai comandi del pilota della NACA Joseph Cannon, prima di andare distrutto in un incidente a terra il 9 novembre dello stesso anno nella base che dall'anno prima, il 1950, aveva abbandonato il nome di Muroc Army Air Field per essere ridesignata Edwards Air Force Base.\nLa seconda generazione.\nAl fine di estendere gli esperimenti che avevano coinvolto gli X-1 della prima generazione fino a oltre il doppio della velocit\u00e0 del suono e ad altitudini di oltre 25\u00a0000 m, portando avanti anche ricerche sulla stabilit\u00e0 e il controllo del volo ad alta velocit\u00e0 oltre che sul riscaldamento aerodinamico, nel novembre 1947 l'aeronautica militare statunitense autorizz\u00f2 l'inizio di una serie di studi che avrebbero condotto a un contratto (W-33-038-ac-20062) con cui la Bell si impegnava a sviluppare una seconda serie significativamente modificata di quattro X-1, che sarebbero stati identificati da altrettante lettere in progressione alfabetica: X-1A, X-1B, X-1C, X-1D (il progetto dell'X-1C, pensato per testare sistemi d'arma alle alte velocit\u00e0, venne cancellato prima del completamento dell'aereo).\nI tre aeroplani che vennero effettivamente costruiti, quasi identici tra di loro, avevano un aspetto esteriore piuttosto simile a quello dei loro immediati predecessori ma se ne differenziavano per una serie di dettagli importanti: erano 1,52\u00a0m (5\u00a0ft) pi\u00f9 lunghi e 1\u00a0134\u00a0kg (2\u00a0500\u00a0lbs) pi\u00f9 pesanti, montavano ali con uno spessore dell'8%, avevano un nuovo cupolino che garantiva al pilota una migliore visibilit\u00e0 e che consentiva l'accesso all'abitacolo sollevandosi, montavano una nuova turbopompa di alimentazione, avevano autonomia maggiore, un carrello irrobustito e una diversa configurazione della fusoliera. Il disegno dell'ala e dei piani di coda era immutato, mentre il propulsore era lo stesso, ma nella versione XLR-11-RM-5 anzich\u00e9 XLR-11-RM-3.\nI tre nuovi X-1 furono pronti per la fine del 1950.\nX-1D.\nIl primo ad essere completato a volare fu in realt\u00e0 l'X-1D, che raggiunse la Edwards AFB nel luglio 1951. Il ruolo di ricerca a cui l'X-1D, caratterizzato da una turbopompa a bassa pressione, era stato destinato era incentrato sullo studio dello scambio di calore dovuto all'attrito della superficie dell'aereo con l'aria ad alta velocit\u00e0. Il pilota collaudatore della Bell Jean L. \"Skip\" Ziegler comp\u00ec il primo e unico volo libero dell'X-1D il 24 luglio: il velivolo fu sganciato da un Boeing EB-50 sulla verticale del Rogers Dry Lake e, dopo una planata senza motore di nove minuti, atterr\u00f2 danneggiandosi a causa della rottura della gamba anteriore del carrello. In seguito alle riparazioni il velivolo fu di nuovo pronto a volare il 22 agosto, quando decoll\u00f2 a bordo dell'EB-50 per una nuova missione; mentre l'aereo-madre prendeva quota il colonnello Everest, il pilota dell'X-1D per l'USAF, not\u00f2 che l'indicatore della pressione dell'azoto sul pannello strumenti dell'X-1 segnava un valore estremamente basso e per questo motivo egli, insieme agli ingegneri della Bell a bordo dell'EB-50, decise di annullare la missione; Everest inizi\u00f2 a scaricare il carburante dell'X-1, ma poco dopo avvenne un'esplosione nella parte posteriore dell'aereo, che si incendi\u00f2; il pilota usc\u00ec immediatamente dall'X-1, che venne sganciato e precipit\u00f2 per meno di un minuto, seguito da una scia di fumo, prima di schiantarsi al suolo un paio di miglia a ovest dell'estremit\u00e0 meridionale del Rogers Dry Lake.\nX-1A.\nL'X-1A giunse alla Edwards AFB il 7 gennaio 1953 e comp\u00ec i suoi primi due voli a motore spento ai comandi di Ziegler il 14 e il 20 febbraio; lo stesso pilota condusse l'aereo nel suo primo volo motorizzato il giorno successivo, 21 febbraio; durante questa missione una spia sul pannello strumenti nell'abitacolo segnal\u00f2 un incendio del motore: Ziegler, che aveva acceso tre camere di combustione, le spense e scaric\u00f2 il carburante per poi planare e atterrare, scoprendo in seguito che si era trattato di un falso allarme.\nZiegler comp\u00ec diversi altri voli a bordo dell'X-1A prima del 25 aprile 1953, raggiungendo una velocit\u00e0 massima di Mach 0,94. L'aereo venne poi inviato allo stabilimento Bell di Wheatfield per subire una serie di modifiche. \"Skip\" Ziegler mor\u00ec il 12 maggio 1953 a causa dell'incidente in volo che distrusse il Bell X-2 numero 2. Sul prototipo, mentre era attaccato all'aereo madre, esplose improvvisamente il serbatoio dell'ossigeno e velivolo e pilota precipitarono nel lago Ontario dalla quota di 6\u00a0000 metri. La Bell venne quindi a trovarsi priva di piloti collaudatori esperti e chiese all'aeronautica militare di proseguire gli studi. L'X-1A venne restituito all'USAF e ricominci\u00f2 a volare il 21 novembre 1953. Ai comandi venne messo Yeager, che nel frattempo era stato promosso maggiore, voluto personalmente da Larry Bell che voleva affidare l'attivit\u00e0 al pi\u00f9 esperto tra i collaudatori, stante anche l'assenza di seggiolini eiettabili. Quel giorno l'aereo comp\u00ec il suo primo volo supersonico, raggiungendo Mach 1,15.\nNel novembre 1953 la NACA, utilizzando un Douglas D-558-2 Skyrocket, aveva superato con Albert Scott Crossfield per la prima volta nella storia Mach 2. Divent\u00f2 quindi obiettivo della Bell e dell'USAF riprendersi il record di velocit\u00e0 e i voli successivi dell'X-1A si focalizzarono sull'esplorazione delle potenzialit\u00e0 dell'aereo in termini di velocit\u00e0 e sulla verifica delle sue caratteristiche di stabilit\u00e0 e controllabilit\u00e0 in volo ad alte velocit\u00e0: Yeager battezz\u00f2 scherzosamente la serie di test \u00aboperazione pianto della NACA\u00bb.\nL'8 dicembre Yeager raggiunse Mach 1,9 a 18\u00a0288 m (60\u00a0000\u00a0ft), e constat\u00f2 che avvicinandosi a Mach 2 la stabilit\u00e0 dell'X-1A in imbardata peggiorava considerevolmente (gli studi in galleria del vento avevano consentito agli ingegneri della Bell di prevedere questo effetto e Yeager era stato avvertito di manovrare i comandi con estrema cautela man mano che aumentava la velocit\u00e0).\nQuattro giorni pi\u00f9 tardi, il 12 dicembre 1953, sempre con Yeager ai comandi l'X-1A raggiunse il record di velocit\u00e0 (non ufficiale) di Mach 2,44 a un'altezza di 22\u00a0860 m (75\u00a0000\u00a0ft); a un certo punto l'aereo inizi\u00f2 a rollare lentamente verso sinistra e, appena Yeager inizi\u00f2 a correggere l'assetto, il velivolo roll\u00f2 bruscamente a destra picchiando contemporaneamente verso terra: si trattava di un comportamento tipico dell'allora ancora poco noto fenomeno dell'accoppiamento inerziale. Il pilota, sballottato nell'abitacolo e sottoposto ad accelerazioni di 8 g mentre l'aereo aveva perso la stabilit\u00e0 su tutti e tre gli assi, perse conoscenza; l'X-1A precipit\u00f2 fino a che riguadagn\u00f2 una zona di atmosfera dove l'aria pi\u00f9 densa rallent\u00f2 i movimenti scomposti dell'aereo; Yeager rinvenne e, dopo essere sceso ad una quota di circa 7\u00a0620 m (25\u00a0000\u00a0ft) in 70 secondi, riprese gradualmente il controllo del velivolo. Le analisi dei dati successive all'atterraggio a Edwards mostrarono che il fenomeno dell'accoppiamento inerziale (previsto teoricamente da molto tempo, ma mai riscontrato praticamente prima di allora) si era verificato a 2\u00a0594\u00a0km/h e 22\u00a0616 m (74\u00a0200\u00a0ft). Il prototipo entr\u00f2 in vite e perse 15\u00a0500 m di quota in 51 secondi. Yeager \"era sopravvissuto per puro istinto e purissima fortuna\" secondo il suo stesso racconto. Ad ogni modo grande fu la gioia del team per aver fatto in tempo a \"rovinare\" le celebrazioni della NACA che pochi giorni dopo, il 17 dicembre, contava in occasione delle celebrazioni del cinquantesimo anniversario del volo dei fratelli Wright di festeggiare Crossfield come l'uomo pi\u00f9 veloce del mondo. Il record di Yeager non venne registrato ufficialmente dalla F\u00e9d\u00e9ration A\u00e9ronautique Internationale, come tutti quelli ottenuti con gli X-1, in quanto ottenuti con un velivolo trasportato in quota e non decollato con i propri mezzi, ma comunque per l'importante e rischioso risultato sperimentale, Yeager ottenne dal presidente Dwight D. Eisenhower l'assegnazione dell'Harmon International Trophy di quell'anno.\nIn seguito alla missione del 12 dicembre, l'USAF decise di non compiere altri voli oltre Mach 2; l'X-1A sarebbe invece stato impiegato per esplorare il volo ad alta quota. Il maggiore Arthur L. \"Kit\" Murray fu selezionato per questa serie di voli in altitudine e il 26 agosto 1954 raggiunse la quota record di 27\u00a0566 m (90\u00a0440\u00a0ft).\nNel settembre del 1954 l'aereo venne consegnato dall'USAF alla NACA. Il pilota della NACA Joseph A. \"Joe\" Walker port\u00f2 l'X-1A in volo il 20 luglio 1955; l'8 agosto, mentre il velivolo era ancora a bordo dell'aereo-madre e stava per intraprendere il suo secondo volo libero per la NACA (ventiseiesimo totale) avvenne un'esplosione: Walker fece appena in tempo a uscire dall'X-1A, che venne sganciato subito dopo e and\u00f2 a schiantarsi nel deserto californiano. La causa delle esplosioni che avevano distrutto tanto l'X-1D quanto il terzo X-1 e l'X-1A venne poi identificata con la rottura di una guarnizione di cuoio a contatto con i serbatoi dell'ossigeno liquido.\nX-1B.\nL'X-1B era praticamente identico al predecessore; esso era originariamente destinato, come l'X-1A, a investigare la stabilit\u00e0 del volo ad alta velocit\u00e0, ma fu pronto a volare solo dopo che l'X-1A ebbe gi\u00e0 raggiunto le massime velocit\u00e0 e quote accessibili al modello; pertanto l'USAF lo impieg\u00f2 solo per consentire ai piloti di familiarizzarsi con il suo pilotaggio prima di consegnarlo alla NACA. L'aereo giunse a Edwards il 20 giugno 1954; il primo volo planato avvenne il 24 settembre ai comandi del tenente colonnello Ridley, mentre l'8 ottobre il maggiore Murray port\u00f2 in volo l'X-1B per la prima missione con i motori accesi. Il velivolo venne consegnato alla NACA il 3 dicembre.\nL'aereo venne portato al Langley Research Center della NACA, in Virginia, dove venne dotato di una strumentazione speciale composta da sensori termici che avrebbe consentito di studiare a fondo il riscaldamento aerodinamico. L'X-1B comp\u00ec i suoi voli di ricerca, nel corso dei quali raggiunse velocit\u00e0 superiori a Mach 1,8, a Edwards a partire dall'agosto 1955 (secondo un'altra fonte, l'agosto 1956): il pilota della NACA John B. \"Jack\" McKay comp\u00ec le prime quattordici missioni, mentre l'allora sconosciuto Neil A. Armstrong port\u00f2 in volo l'aereo per le ultime quattro volte. L'ultimo volo dell'X-1B, il ventisettesimo totale, avvenne il 23 gennaio 1958. Gli ultimi tre voli avvennero con le estremit\u00e0 alari allungate e con l'impiego di un rudimentale ma innovativo sistema di controllo a reazione (\"reaction control system\") che, basato su piccoli getti alimentati da perossido di idrogeno, sarebbe poi servito come base per lo sviluppo dei sistemi di controllo dell'assetto da impiegare nel volo fuori dall'atmosfera terrestre.\nL'X-1E.\nLa perdita dell'X-1D, del terzo X-1 e dell'X-1A non ferm\u00f2 la necessit\u00e0 della NACA di proseguire il programma sperimentale di voli ad alta velocit\u00e0. A questo scopo, il secondo X-1 venne convertito allo standard X-1E: fornito di un cupolino migliorato, di un seggiolino eiettabile di prima generazione, di efficienti turbopompe a bassa pressione per l'alimentazione del motore e di un endoreattore LR-8-RM-5 (versione migliorata dell'XLR-11), il velivolo era caratterizzato soprattutto dalla nuova ala ulteriormente assottigliata, con uno spessore relativo del 4%.\nDopo una prima missione, il 3 dicembre 1955, in cui il tentativo di sganciare l'aereo in volo venne annullato, l'X-1E comp\u00ec la sua prima planata ai comandi di Joe Walker il 12 dicembre, a Edwards. Durante il primo volo motorizzato, avvenuto il 15 dicembre, l'aereo raggiunse Mach 0,53 e 5\u00a0735 m (18\u00a0814\u00a0ft). Ben presto esso super\u00f2 la velocit\u00e0 del suono, dimostrando che accoppiare ali supersottili ad un velivolo supersonico era possibile; l'X-1E raggiunse una quota massima di 22\u00a0390 m (73\u00a0458\u00a0ft) il 15 maggio 1957 e una velocit\u00e0 massima di Mach 2,24 l'8 ottobre seguente. Esso comp\u00ec in totale ventisei voli.\nNell'autunno del 1958 vennero apportati al motore notevoli miglioramenti, che si riteneva avrebbero portato l'aereo a superare Mach 3. Vennero anche aggiunte delle pinne ventrali per migliorare la stabilit\u00e0 ad alta velocit\u00e0 ma, nel dicembre 1958, si decise di ritirare l'aereo dal servizio prima che venissero completati altri voli a causa di rotture dei serbatoi di carburante dovute all'usura.\nEsemplari attualmente esistenti.\nTutti e tre i velivoli sopravvissuti all'impiego sperimentale sono esposti al pubblico: il primo X-1 \u00e8 conservato nel National Air and Space Museum della Smithsonian Institution di Washington, appeso al soffitto nell'ala dedicata alle pietre miliari della storia dell'aviazione (Milestones of Flight). L'X-1B \u00e8 in mostra al National Museum of the United States Air Force di Dayton, Ohio. L'X-1E fa invece da \"gate guardian\" di fronte al Dryden Flight Research Center della NASA sito presso la Edwards Air Force Base.\nIl Bell X-1 nella cultura di massa.\nUn Bell X-1, per l'occasione dipinto in parte di arancione e in parte di bianco, riveste un ruolo importante nel film \"Il pilota razzo e la bella siberiana\" (\"Jet Pilot\"), dove viene usato per simulare un segreto aereo da caccia sperimentale sovietico che deve essere testato dal protagonista, interpretato da John Wayne, ma che invece il pilota utilizza per sfuggire alle autorit\u00e0 sovietiche. Diverse scene furono girate sia a terra, con il velivolo appeso al ventre dell'EB-50, che in volo, durante le quali il reale pilota fu lo stesso Chuck Yeager. Le scene furono girate nel 1950, ma il film usc\u00ec nelle sale solo nel 1957.\nLa scena del decollo dell'EB-50 trasportante l'X-1 fu ripresa nel film \"Uomini veri\" (\"The Right Stuff\") del 1983, dove i primi venti minuti trattano dell'impresa compiuta da parte del velivolo. Per le scene a terra furono costruiti simulacri a grandezza naturale dell'X-1 e del successivo X-1A, mentre per quelle in volo si ricorse a modelli in scala. Chuck Yeager, impersonato da Sam Shepard, \u00e8 uno dei personaggi principali del film ed appare in persona in un cameo."}
{"id": "254954", "revid": "2730", "url": "https://it.wikipedia.org/wiki?curid=254954", "title": "Governo Andreotti I", "text": "Il Governo Andreotti I \u00e8 stato il ventisettesimo esecutivo della Repubblica Italiana, il sesto e ultimo della V legislatura.\nRimase in carica dal 18 febbraio al 26 giugno 1972, per un totale di 129 giorni, ovvero 4 mesi e 8 giorni. \nIl 26 febbraio, con un totale di 152 voti a favore (DC, PLI, SVP e i senatori a vita Merzagora e Gronchi) e 158 contro, il governo non ottenne la fiducia del Senato e fu costretto a dimettersi dopo soli 8 giorni. Tale governo \u00e8 stato dunque finora quello col pi\u00f9 breve periodo di pienezza dei poteri nella storia della Repubblica Italiana, e il terzo a vedersi rifiutato il voto di fiducia dal parlamento, fatto che provoc\u00f2 le prime elezioni anticipate della Repubblica.\nStoria.\nCon le dimissioni di Emilio Colombo l'ipotesi delle elezioni anticipate prende sempre pi\u00f9 corpo man mano che il capo dello stato effettua le consultazioni. PSI e PRI condizionano l'accordo per un ulteriore centro-sinistra ad una soluzione che possa portare all'annullamento del referendum sul divorzio; il PSDI darebbe l'assenso a un tripartito con DC e PLI. In questa situazione trovare un accordo \u00e8 impossibile e il presidente uscente fa presto a restituire l'incarico. In un estremo tentativo di salvare la legislatura viene incaricato Andreotti ma il suo governo non ottiene la fiducia. La scelta dei partiti di andare al voto rinvia di almeno un anno il problema del rederendum."}
{"id": "254957", "revid": "1272592", "url": "https://it.wikipedia.org/wiki?curid=254957", "title": "Giovanni Carlone (1584-1631)", "text": "Biografia.\nDa non confondersi con il fratello minore quasi omonimo Giovanni Battista o con il nipote Giovanni Andrea (anch'essi pittori), la sua formazione artistica inizia nella bottega del padre Taddeo, scultore originario di Rovio nel Cantone Ticino, e continua presso il pittore senese Pietro Sorri, presente a Genova fra il 1596 e il 1598. Successivamente si reca a perfezionare il suo stile prima a Roma e poi a Firenze presso lo studio di Domenico Cresti (detto Passignano). Nel 1609 torna a Genova dove sposa Ersilia, figlia del pittore Bernardo Castello.\nFra le sue prime imprese rilevanti sono le decorazioni ad affresco per importanti congregazioni religiose realizzate nel secondo decennio del seicento; in particolare il \"Crocifisso tra i ss\". \"Bernardo e Longino\" nella parrocchiale di Albisola Marina \"e Storie di Ges\u00f9 e di Maria\" nelle volte della chiesa del Ges\u00f9 a Genova. Su commissione della famiglia Lomellini, negli anni trenta del Seicento \u00e8 impegnato nell'affrescatura delle volte della Basilica della Santissima Annunziata del Vastato in collaborazione con il fratello Giovanni Battista. Su commissione delle maggiori famiglie patrizie genovesi, ne decora ad affresco i palazzi cittadini e le ville suburbane, fra cui: nella villa Spinola di San Pietro a Sampierdarena, \"Imprese di Megollo Lercari\" e la \"Fucina di Vulcano ,\" nella villa Imperiale Scassi a Sampierdarena \"Sansone che strozza la fiera,\" i distrutti affreschi di palazzo Pallavicino in San Pancrazio, palazzo di Pantaleo Spinola in strada nuova.\nFra la pi\u00f9 scarsa produzione di tele a olio, prevalentemente pale d'altare, si ricorda \"l'Assunzione\" nella cattedrale di Ventimiglia.\nChiamato a MIlano con il fratello dai padri Teatini per la decorazione delle volte della chiesa di Sant'Antonio Abate, muore improvvisamente all'et\u00e0 di quarantasette anni nel 1630.\nFu apprezzato dagli ordini religiosi per lo stile narrativo piano e aderente ai dettami della controriforma, appare attardato sui modi del tardo manierismo locale."}
{"id": "254960", "revid": "125541265", "url": "https://it.wikipedia.org/wiki?curid=254960", "title": "Giovanni Malagodi", "text": "Fu uno degli esponenti maggiori del Partito Liberale Italiano, di cui fu segretario nazionale dal 1954 al 1972, presidente (1972-1977) e presidente onorario dal 1977 al 1985.\nBiografia.\nFiglio del giornalista e deputato giolittiano Olindo Malagodi, di antica famiglia di proprietari terrieri della Bassa padana, fu dirigente di primissimo piano della Banca Commerciale Italiana dagli anni trenta (e diretto collaboratore di Raffaele Mattioli nella rifondazione della banca in quegli anni) e in tale veste divenne nel dopoguerra rappresentante italiano presso l'Organizzazione per la cooperazione economica europea.\nNegli anni antecedenti alla seconda guerra mondiale, il 'salotto' di Raffaele Mattioli, presso la sua abitazione in Via Bigli al numero 15 a Milano, ospitava il meglio dell'intellighenzia antifascista del periodo: i letterati Angelandrea Zottoli e Francesco Flora, il giornalista Gino Scarpa, Antonello Gerbi, gli architetti Gigiotti Zanini e Giuseppe De Finetti, l'Avvocato Adolfo Tino, Ugo La Malfa, Nino Levi, Giorgio di Veroli e molti altri, compresi naturalmente lo stesso Malagodi, i familiari di Mattioli e Riccardo Bacchelli, scrittore ed autore del 'Mulino del Po'.\nIn questo contesto Malagodi pot\u00e9 approfondire rapporti di amicizia con personaggi che diventeranno elementi di primo piano nella politica e nella societ\u00e0 dell'Italia Repubblicana, tutti appartenenti sostanzialmente all'area liberaldemocratica (Azionisti, Repubblicani, Liberali). Entr\u00f2 in politica nel PLI nel 1953, portato da Enzo Storoni che a quell'epoca era uno degli esponenti pi\u00f9 in vista del partito. L'anno successivo, fu eletto segretario del partito.\nDurante la sua segreteria il PLI attenu\u00f2 il richiamo alla tradizione risorgimentale italiana, che si incarnava soprattutto in Benedetto Croce, Vittorio Emanuele Orlando e nelle altre personalit\u00e0 politiche gi\u00e0 in auge prima dell'avvento del fascismo, e si connot\u00f2 pi\u00f9 marcatamente come vicino agli interessi di Confindustria. In particolare, Malagodi si oppose con veemenza all'apertura a sinistra della Democrazia Cristiana verso i socialisti. Nonostante la scissione della sinistra interna, che nel 1955 diede vita al Partito Radicale, alle elezioni politiche del 1963 il partito raggiunse il 7% dei consensi, miglior risultato elettorale della sua storia (post 1945).\nIndubbiamente un mutamento antropologico nella politica del Partito Liberale di cui Malagodi si fece \"sponsor\". L'uomo, come detto pi\u00f9 sopra, era estremamente colto e proveniente da un vecchio ceppo di borghesia padana: con questa operazione sua intenzione era cogliere le suggestioni che sorgevano in primo luogo nel ceto imprenditoriale del Nord contro gli indirizzi prevalenti nel partito cattolico (si discuteva allora il problema dell'Eni e della privativa da affidare ad esso nelle ricerche petrolifere sul territorio nazionale), che avevano determinato un'inversione di rotta nella Confindustria con il succedere di Alighiero De Michelis alla Presidenza di Angelo Costa, in un arroventarsi di iniziative di chiaro segno politico per la difesa politica e sociale delle prerogative degli operatori economici privati.\nIl liberismo di Malagodi aveva questo segno peculiare, che non poteva dirsi proprio della tradizione 'ideologica' liberale: sposare integralmente la causa dell'imprenditoria privata che storicamente non era mai stata conforme ad una prassi liberista, ma fin dalle origini del processo di industrializzazione era stata 'commista' alla protezione statale, in forme diverse, rispetto a cui le parziali riforme del periodo degasperiano avevano rappresentato non la negazione del liberismo ma un mutamento di segno dell'antico protezionismo e che naturalmente le prospettive di apertura a sinistra rendevano pi\u00f9 concrete. Parte della stessa pubblicistica liberale sottolineava del resto queste contraddizioni, da posizioni che rimanevano liberiste - anzi einaudiane - come segnatamente faceva, per esempio, Ernesto Rossi in vari suoi scritti ma in particolare in 'I padroni del vapore'.\nNel corso della seconda met\u00e0 degli anni Sessanta, con la formazione dei governi di centrosinistra il PLI fu progressivamente marginalizzato nel panorama politico italiano e and\u00f2 incontro a un irreversibile declino elettorale, cui non pose fine nemmeno il ritorno dei liberali nella maggioranza con il secondo governo Andreotti (1972-1973), del quale Malagodi ricopr\u00ec la carica di Ministro del tesoro.\nIn tale veste, per incentivare l'esodo dei superburocrati e lasciare spazio a funzionari pi\u00f9 giovani, Malagodi var\u00f2 una serie di provvedimenti \"ad hoc\", tra i quali le cosiddette \"pensioni d'oro\" Nel 1972 lasci\u00f2 la segreteria politica del partito, ricoperta per quasi un ventennio, ad Agostino Bignardi, e fu eletto presidente. Si dimise dalla presidenza nel 1977, in contrasto con la linea politica impressa dal nuovo segretario Valerio Zanone, meno ostile all'apertura a sinistra.\nSenatore nelle legislature VIII, IX e X, fu presidente del Senato dal 22 aprile al 1\u00ba luglio 1987, eletto allora negli ultimi mesi della IX Legislatura interrotta con un anno di anticipo. Succedette, infatti, alla guida di Palazzo Madama ad Amintore Fanfani, chiamato dopo la caduta del secondo governo Craxi a presiedere un esecutivo di minoranza destinato a gestire gli affari correnti in attesa della costituzione di un nuovo parlamento a seguito delle elezioni.\nCuriosit\u00e0.\nIntervenne nella disputa successiva ad un intervento di Dario Fo a \"Canzonissima\" nel 1962 sulla mafia, affermando in Parlamento che \u201cSi insultava l'onore del popolo siciliano sostenendo l'esistenza di un'organizzazione criminale chiamata mafia.\u201d Certamente, va detto, un'opinione molto diffusa nelle istituzioni e nella cultura dell'Italia di allora, dove il fenomeno mafioso non era ancora stato compreso e accettato per quelle che erano i suoi risvolti sociali storici e politici concreti.\nNel 2014, il Partito Liberale Italiano aveva lanciato una petizione per intitolare a Roma una strada in onore di Giovanni Malagodi."}
{"id": "254969", "revid": "1305772", "url": "https://it.wikipedia.org/wiki?curid=254969", "title": "Jean-Henri Humbert", "text": "\u00c8 stato uno dei botanici pi\u00f9 attivi in Madagascar, che visit\u00f2 in tutto 10 volte. Il suo primo viaggio risale al settembre del 1912 in compagnia di Ren\u00e9 Viguier; in seguito ritorn\u00f2 nel 1924 con Henry Perrier de la B\u00e2thie e nel 1928 con C. F. Swingle.\nI suoi lavori intitolati \"Les Compos\u00e9es de Madagascar\" (\"Le Composite del Madagascar\"), del 1923 e \"Destruction d'une flore insulaire par le feu\" (\"Distruzione di una flora insulare a causa del fuoco\"), del 1927 gli valsero due distinzioni dell'\"Acad\u00e9mie des sciences\".\nSi rese conto dell'importanza di preservare le ricchezze biologiche della grande isola, e si impegn\u00f2 molto per far approvare un decreto del 1927 che pose sotto tutela dieci siti naturalistici del Madagascar.\nTra il 1933 e il 1938 esplor\u00f2 pi\u00f9 volte il Madagascar e l'Africa meridionale.\nNel 1938, succedendo ad Henri Lecompte, divenne il capo del dipartimento di Fanerogamia del \"Mus\u00e9um national d'histoire naturelle\" di Parigi, e responsabile dell'Erbario; coprir\u00e0 questa carica fino al 1957.\nDal 1938 al 1945 fu Presidente della Societ\u00e0 Botanica di Francia.\nDopo la Seconda guerra mondiale, e fino al 1960, effettu\u00f2 altre cinque esplorazioni del Madagascar. Visit\u00f2 inoltre le regioni d'alta montagna dell'Africa orientale, delle Ande, della Grecia e delle isole Canarie.\nNella sua vita ha descritto 551 specie di piante, ed in suo onore 8 generi, appartenenti a 7 famiglie diverse, portano il suo nome (\"Humbertacalia\", \"Humbertina\", \"Humbertia\", \"Humbertochloa\", \"Humbertianthus\", \"Humbertiella\", \"Humbertioturraea\", \"Humbertiodendron\")."}
{"id": "254974", "revid": "1718925", "url": "https://it.wikipedia.org/wiki?curid=254974", "title": "Lingua urdu", "text": "L'urdu o urd\u00f9 (\u0627\u0631\u062f\u0648 \"urd\u016b\"), conosciuto anche con il suo altro nome lashkari (\u0644\u0634\u06a9\u0631\u06cc), \u00e8 una lingua indoeuropea del gruppo delle lingue indoiraniche (o indoarie), sviluppatasi nell'Asia meridionale tra il 1200 e il 1800, al tempo del Sultanato di Delhi e dell'Impero Mogul, con influenze persiane, curde ed arabe.\nLa lingua \"urdu,\" parola di origine turcica il cui significato \u00e8 \"accampamento (imperiale)\", e dalla quale deriva anche la parola italiana \"orda\", \u00e8 attualmente la lingua ufficiale del Pakistan insieme all'inglese e una delle 22 lingue ufficiali riconosciute dall'India. L'hindi e l'inglese sono lingue ufficiali a livello federale. Il numero dei parlanti di nazionalit\u00e0 indiana \u00e8 maggiore di quello dei parlanti di nazionalit\u00e0 pakistana. Al 2021 \u00e8 parlata da 230 milioni di persone in tutto il mondo.\nL'urdu si scrive con l'alfabeto urdu, cio\u00e8 l'alfabeto arabo-persiano dotato di alcune modifiche e aggiunte per riprodurre suoni assenti in arabo.\nStoria.\nLa storia di questa lingua, usata gi\u00e0 nelle sue forme embrionali a livello sia popolare sia letterario nel XIII secolo d.C. in un'area geografica situata all'interno dell'odierno territorio nazionale indiano, \u00e8 molto complessa. Essa va situata all'interno delle vicende politiche e pi\u00f9 genericamente culturali che hanno interessato il subcontinente indiano negli ultimi cinque secoli, che si presentano gi\u00e0 esse stesse come un panorama molto variegato. Sinteticamente, si pu\u00f2 affermare che la lingua ha la sua origine nell'India nord-occidentale diventata dominio musulmano conseguentemente agli attacchi turco-mongoli del XIII secolo; da l\u00ec, essa trova in seguito un ambiente di sviluppo anche nel Deccan (\"daccani urdu\"), che si manterr\u00e0 vivo nel corso del tempo; l'area in cui resta lingua principale nell'uso \u00e8 comunque l'India nord-occidentale.\nIn origine la lingua urdu rappresentava il risultato della composita realt\u00e0 etnica e linguistica che caratterizzava la suddetta area geografica nel periodo sunnominato, quindi costituisce una sorta di lingua franca, quasi una koin\u00e8 dell'India settentrionale e, in seguito alle conquiste dei sovrani della dinastia Moghul, orientale, nella piana gangetica. Per questo motivo a livello lessicale essa si presenta ricca di molteplici apporti, tutti quelli provenienti dalle lingue parlate dalle popolazioni abitanti gli odierni territori compresi tra il medio oriente arabo-persiano e il linguisticamente ricchissimo subcontinente indiano.\nNella storia della letteratura, le opere composte in questa lingua rientrano in parte nell'ambito religioso. Infatti, a partire dal XIII secolo circa, in urdu sono state composte le opere dei maestri sufi, ossia degli appartenenti a quella che viene considerata la branca \"mistica\" dell'Islam. Ma esiste anche una ricchissima tradizione poetica, che in parte si nutre di motivi e stilemi tratti dalla lirica sviluppatasi nella letteratura persiana e continua sino ai nostri giorni. Recitals di poeti, a partire da quelli celeberrimi di Josh Malihabadi, di Agha Hashar Kashmiri e di Muhammad Iqbal, poeta bilingue (urdu-persiano) m. nel 1938 e grande animatore del progetto di creazione del Pakistan, tuttora esercitano un vasto richiamo anche tra la popolazione pi\u00f9 umile.\nDifferenze con l'hindi (grafia e lessico).\nA livello grammaticale, essa non si discosta che per pochissimi tratti dalla struttura della lingua hindi, tanto che per molto tempo, principalmente a partire dai primi decenni del XIX secolo, \u00e8 sussistita un'accesa controversia sulla stessa possibilit\u00e0 di distinguerle. Il risultato di tali confronti \u00e8 che a livello fonetico-grammaticale le due lingue sono praticamente la stessa.\nLa differenza essenziale \u00e8 a livello grafico, poich\u00e9 mentre l'hindi viene scritto usando l'alfabeto devanagari, l'urdu si scrive con un l'alfabeto urdu, cio\u00e8 modifica dell'alfabeto arabo-persiano, con l'aggiunta di qualche ulteriore grafema rappresentante i suoni propri delle lingue indiane. Altra importante differenza \u00e8 a livello lessicale: l'hindi \u00e8 composto per circa l'80% di parole di origine sanscrita, l'urdu invece utilizza lemmi di origine araba e, in seconda battuta, persiana nei settori semantici riguardanti principalmente la religione, terminologie tecniche di vario genere e la letteratura.\nDiffusione nel mondo.\nL'urdu \u00e8 lingua ufficiale e nazionale del Pakistan; \u00e8 anche una delle 22 lingue ufficialmente riconosciute dall'allegato VIII della Costituzione dell'India. \u00c8 lingua ufficiale in alcuni distretti dell'Andhra Pradesh (Anantapur, Guntur, Hyderabad, Kadapa, Kurnool, Medak, Nizamabad e Rangareddy) a Delhi, e nel territorio di Jammu e Kashmir."}
{"id": "254981", "revid": "107399208", "url": "https://it.wikipedia.org/wiki?curid=254981", "title": "Maschera Nera (Editoriale Corno)", "text": "Maschera Nera \u00e8 un personaggio immaginario dei fumetti di genere western creato negli anni sessanta da Max Bunker e dal disegnatore Paolo Piffarerio, qui alla loro prima collaborazione insieme, a cui faranno seguito \"Atomik\", \"El Gringo\", \"Milord\", \"Fouch\u00e9\" e infine \"Alan Ford\", dopo l'abbandono di Magnus.\nStoria editoriale.\nMaschera Nera \u00e8 la prima vera opera scritta da Max Bunker e si inserisce nel filone degli eroi mascherati in epoca western, quali Zorro, Lone Ranger e altri ancora, anche se con un po' pi\u00f9 di humour e di violenza, elementi che in seguito caratterizzeranno gran parte della produzione dell'autore.\nEdita dall'Editoriale Corno con periodicit\u00e0 mensile, la serie originaria \u00e8 iniziata a marzo 1962 per interrompersi a dicembre 1963, dopo soli 22 numeri. Tuttavia una seconda serie mensile di soli 14 numeri venne realizzata dal Gennaio 1964 al Febbraio 1965. Contemporaneamente alla serie mensile vennero prodotti anche una serie di albi settimanali formato Albi della Rosa, di cui non si conosce ancora esattamente il numero, con storie inedite. A marzo del 1977 \u00e8 iniziata la serie cronologica di ristampe che, con titoli diversi e nuove copertine disegnate appositamente da Paolo Piffarerio, disegnatore ufficiale della serie originale, aveva come intento quello di riproporre il personaggio in una nuova collana di fascicoli formato Bonelli che avrebbe dovuto ristampare tutte le serie mensili e settimanali, e in cui almeno all'inizio l'autore grafico interveniva a ridisegnare quegli episodi che all'epoca erano stati disegnati da altri o la cui qualit\u00e0 non era giudicata all'altezza di un prodotto accettabile. Ma ben presto questo buon proposito, forse a causa del successo non eclatante della pubblicazione, venne riposto e si continu\u00f2 con la pura e semplice ristampa dei vecchi episodi fino alla chiusura della testata con il numero 32.\nBiografia del personaggio.\nVerso la fine dell'Ottocento, dopo aver completato gli studi universitari in Inghilterra, il giovane avvocato Ringo Rowandt torna negli Stati Uniti dove l'anziano padre esercita l'attivit\u00e0 di sceriffo in una cittadina del Far West. Dinanzi ai tanti torti e soprusi che incontra nella nuova realt\u00e0 decide di reagire combattendo il male su due fronti e con due diverse identit\u00e0: quello della legge, pi\u00f9 lento e dagli esiti non sempre prevedibili, come avvocato, e quello della giustizia, nelle vesti dell'avventuriero Maschera Nera.\nElenco albi.\nDi seguito sono riportati i numeri, i titoli e le date di uscita di tutti gli albi della 1\u00aa e della 2\u00aa serie e della ristampa cronologica:"}
{"id": "254983", "revid": "126257", "url": "https://it.wikipedia.org/wiki?curid=254983", "title": "Ritorta", "text": ""}
{"id": "254984", "revid": "1505830", "url": "https://it.wikipedia.org/wiki?curid=254984", "title": "Paolo Bonaiuti", "text": "Biografia.\nInizi e carriera giornalistica.\nLaureato in Giurisprudenza, ha insegnato inglese e lavorato come \"copywriter\" nel campo della pubblicit\u00e0. Capo del servizio economico del \"Giorno\" di Milano, dal 1975 \u00e8 inviato speciale, prima per l'economia e la finanza, poi per gli avvenimenti di politica internazionale. Nel 1984 entra al \"Messaggero\" di Roma come inviato e come editorialista, seguendo soprattutto i vertici del G7, gli eventi bellici, firmando inchieste sull'Europa che cambia, dalla caduta del Muro di Berlino a Maastricht. Nel 1992 diventa vicedirettore vicario.\nHa collaborato anche con la BBC, con la Radio della Svizzera Italiana e con altri media stranieri. Molto critico nei confronti di Silvio Berlusconi all'epoca della sua entrata in politica, da vicedirettore de \"Il Messaggero\" il 7 gennaio 1994 scrisse un editoriale al vetriolo sulla \"cacciata\" di Montanelli da \"Il Giornale\", intitolato \"Va in onda la liberaldemocrazia\"..\nCarriera politica.\nDeputato.\nIn precedenza vicino al PSI, nel 1996 intraprende la carriera politica aderendo a Forza Italia e venendo eletto deputato nelle sue liste. Rieletto, sempre con FI, alle Elezioni politiche italiane del 2001, diventa Sottosegretario di Stato alla Presidenza del Consiglio dei ministri, incarico che conserva fino alla primavera del 2006. Rieletto anche nella XV e nella XVI Legislatura, viene nuovamente nominato Sottosegretario di Stato alla Presidenza del Consiglio dei ministri con delega all'editoria il 22 maggio 2008, incarico che mantiene fino al 16 novembre 2011, quando cade il IV Governo Berlusconi.\nSenatore.\nDopo quattro legislature consecutive alla Camera dei deputati, alle elezioni politiche del 2013 viene eletto senatore con Il Popolo della Libert\u00e0 nella circoscrizione Lombardia.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 21 aprile 2014 abbandona Forza Italia ed aderisce al Nuovo Centrodestra di Angelino Alfano.\nIl 18 marzo 2017, con lo scioglimento del Nuovo Centrodestra, confluisce in Alternativa Popolare.\nMorte.\nIl 16 ottobre 2019 Paolo Bonaiuti \u00e8 deceduto in una clinica romana a 79 anni di et\u00e0, dopo una lunga malattia.\nVita privata.\nEra sposato con Daniela Malchiorri, docente di farmacologia all'Universit\u00e0 La Sapienza di Roma."}
{"id": "254989", "revid": "126257", "url": "https://it.wikipedia.org/wiki?curid=254989", "title": "Ritto (araldica)", "text": ""}
{"id": "254990", "revid": "580", "url": "https://it.wikipedia.org/wiki?curid=254990", "title": "Ritrinciato", "text": "Ritrinciato \u00e8 un termine utilizzato in araldica per indicare la croce finita a rombi."}
{"id": "254991", "revid": "110157", "url": "https://it.wikipedia.org/wiki?curid=254991", "title": "Ennetbaden", "text": "Ennetbaden (toponimo tedesco) \u00e8 un comune svizzero di 3\u00a0511 abitanti del Canton Argovia, nel distretto di Baden.\nStoria.\nIl comune di Ennetbaden \u00e8 stato istituito il 1819 per scorporo da quello di Baden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "254992", "revid": "2106837", "url": "https://it.wikipedia.org/wiki?curid=254992", "title": "Leopoldo Gamberini", "text": "\u00c8 stato uno dei pionieri della musicoterapia, materia da lui trattata fin dal primo congresso internazionale di musica e terapia svoltosi a Bologna nel 1974, con particolare riguardo alle connessioni tra musica, medicina e cibernetica, e in rapporto specialmente all'influenza che le frequenze sonore hanno sulle cellule nervose e sui tessuti organici.\nFranco Abbiati, nella sua \"Storia della musica\" lo indica come uno fra i maggiori musicologi del Novecento.\nDirettore del complesso vocale e strumentale de I Madrigalisti di Genova, da lui fondato nel 1958, Gamberini - laureato in Lettere e Medicina - ha compiuto gli studi musicali presso i Conservatori di Genova - sua citt\u00e0 di adozione - e Torino, specializzandosi, oltre che in composizione - nel suono del pianoforte e del violino. Ha seguito i corsi di perfezionamento presso i maestri Liebermann e Markevich a Salisburgo e all'Accademia Musicale Chigiana di Siena. Presso la Scuola di Paleografia Musicale di Cremona e al Conservatorio Benedetto Marcello di Venezia ha approfondito i propri studi in musicologia.\nLibero docente in Storia della teoria musicale e titolare della cattedra di Storia della musica presso la facolt\u00e0 di Lettere all'Universit\u00e0 di Genova, ha fra l'altro ricoperto importanti cariche alla facolt\u00e0 di Magistero dell'Universit\u00e0 di Siena.\nGamberini \u00e8 stato inoltre fondatore del Laboratorio di Fonologia presso la facolt\u00e0 di Fisica dell'Universit\u00e0 di Genova e socio fondatore della Societ\u00e0 Italiana di Musicologia, nonch\u00e9 membro onorario dell'Associazione \"Le Royaume de la Musique\" di Parigi.\nCome compositore \u00e8 autore di numerose musiche di scena per lavori teatrali classici e moderni, fra cui la Cantata scenica \"Anna Frank\" per soprano, coro e orchestra e suoni elettronici. Questo suo lavoro \u00e8 stato presentato per la prima volta all'Opera di Stato di Berlino e ripreso nel 1998 all'Auditorium della Radio Televisione di Minsk (Bielorussia); infine \u00e8 stato nuovamente rappresentato al Conservatorio Giuseppe Verdi di Milano il 12 marzo 2000, giorno del suo settantottesimo compleanno.\nSempre come autore, ha firmato anche oratori, sinfonie, musica corale e musica da camera. Degna di segnalazione, in particolare, la composizione (nel 1988) di una cantata scenica - rappresentata due anni dopo in prima mondiale al teatro Carlo Felice (Genova) - dal titolo \"Cristoforo Colombo, 12 ottobre 1492\", scritta per voce di baritono, coro ed orchestra. Tale cantata scenica, realizzata con il ricorso all'elettronica attraverso i computer della facolt\u00e0 di Ingegneria dell'universit\u00e0 genovese, \u00e8 stata ripresa, in forma di concerto, per le manifestazioni colombiane del 1992.\nOltre al complesso polifonico e strumentale de I Madrigalisti di Genova con cui ha ottenuto i pi\u00f9 alti riconoscimenti, fra cui le medaglie d'oro del governo belga (nel 1970) e del governo francese nel 1972 e 1974, Gamberini ha fondato e diretto la \"Johann Christian Bach Orchestra\", assieme alla quale ha inciso sia musiche dello stesso Bach che di compositori genovesi le cui partiture non erano praticamente mai state pubblicate.\nCome ricercatore ha scoperto, studiato ed eseguito musiche antiche greche, del periodo medioevale e del Rinascimento, oltre che di musica barocca, che ha inciso per la \"Angelicum\" e la \"Ars Nova\"; ha inoltre sviluppato in numerosi studi teorici l'interesse per la musica greca, ebraica, gregoriana, fino alla musica contemporanea.\nAll'attivo di Gamberini, infine, la trascrizione e recensione di manoscritti del XVI e del XVIII secolo tratti dalla Biblioteca del Conservatorio Niccol\u00f2 Paganini di Genova.\nCome autore di testi didattici Gamberini ha pubblicato fra l'altro:\nA testimonianza dell'estrema duttilit\u00e0 e attenzione posta da Gamberini in rapporto al coniugare la musica in generale e quella antica in particolare con i pi\u00f9 moderni strumenti forniti dall'elettronica, vale la pena di riportare quanto ebbe a dichiarare nel novembre del 1989 al \"Giornale della musica\" di Torino:\n\u00c8 scomparso nel 2012 all'et\u00e0 di 90 anni."}
{"id": "254995", "revid": "126257", "url": "https://it.wikipedia.org/wiki?curid=254995", "title": "Rivoltato", "text": ""}
{"id": "254997", "revid": "126257", "url": "https://it.wikipedia.org/wiki?curid=254997", "title": "Roccioso", "text": ""}
{"id": "254999", "revid": "1516566", "url": "https://it.wikipedia.org/wiki?curid=254999", "title": "Rocco (araldica)", "text": "Rocco \u00e8 un termine utilizzato in araldica per indicare la \"torre\" degli scacchi, e ha una figura convenzionale di due corna sopra un piede."}
{"id": "255002", "revid": "1516566", "url": "https://it.wikipedia.org/wiki?curid=255002", "title": "Rombeggiato", "text": "Rombeggiato \u00e8 un termine utilizzato in araldica per indicare un campo o pezza, ripieno di rombi, accollati ed appuntati, ai quali si possono dare le varie direzioni araldiche.\n\u00c8 spesso usato anche il termine losangato. I rombi, o le losanghe, possono essere sia di forma appuntita che quadrata. Per blasonare correttamente un losangato occorre precisare se le losanghe (o rombi) sono allungate nel senso della fascia, del palo, della banda o della sbarra; per indicarne la quantit\u00e0 \u00e8 utile precisare il numero di trinciature e tagliature necessarie per ottenerlo."}
{"id": "255003", "revid": "1504506", "url": "https://it.wikipedia.org/wiki?curid=255003", "title": "Test di McNemar", "text": "Il Test di McNemar \u00e8 un test non parametrico che si applica a tabelle di frequenza 2 x 2. \nViene generalmente impiegato per verificare l'esistenza di differenze in dati dicotomici (presenza/assenza; positivo/negativo) prima e dopo un certo cambio o evento o trattamento (ovvero per valutare l'efficacia di quel trattamento), qualora siano disponibili dati sotto forma di frequenze. Il test vuole determinare se le frequenze marginali di riga e colonna sono uguali.\nPer la stessa analisi si pu\u00f2 utilizzare il test binomiale, ma il Test di McNemar \u00e8 pi\u00f9 agevole e snello.\nDescrizione del test.\nConsideriamo ad esempio il caso di formula_1 persone che vengono classificate positive e negative prima di un trattamento, poi vengono trattate e successivamente ri-classificate in positive e negative (cos\u00ec da vedere quelle che sono passate da positive a negative, e viceversa.\nSe prima del trattamento avevo:\ne, dopo il trattamento:\nallora posso costruire la seguente tabella 2 x 2:\nLe celle possono essere identificate dalle lettere: \"a, b, c\" e \"d\".\nI totali di riga e colonna vengono detti frequenze marginali.\nIl totale delle frequenze viene indicato con formula_2.\nIl Test di McNemar verifica l'ipotesi:\nQuesto accade quando:\novvero quando:\nLa statistica test di McNemar \u00e8 la seguente:\nSotto l'ipotesi formula_3, formula_9 \u00e8 una Chi quadrato con 1 grado di libert\u00e0. La formula \u00e8 bene venga corretta con la correzione di continuit\u00e0 di Yates, in quanto il Chi quadrato \u00e8 una distribuzione continua, mentre quella campionaria \u00e8 discreta. E, soprattutto quando le frequenze sono piccole, l'approssimazione pu\u00f2 essere scarsa.\nSi rifiuta l'ipotesi formula_3 (ovvero le frequenze marginali non sono omogenee), se il formula_9 \u00e8 significativo (ovvero se il valore p \u00e8 formula_13). \nPer frequenze basse formula_14 \u00e8 opportuno usare il test binomiale.\nEsempio.\nNei laboratori di microbiologia viene impiegato per confrontare due metodi qualitativi (generalmente un metodo di riferimento, ed un metodo nuovo) attraverso prove su campioni a valore noto (contaminati sperimentalmente in laboratorio).\nDapprima formula_2 campioni vengono contaminati artificialmente, in modo che risultino positivi o negativi con il metodo di riferimento. Dopodich\u00e9 vengono esaminati con il metodo nuovo. I casi discordanti sono i seguenti:\nPossiamo allora scrivere i dati con la seguente tabella:\ndove N=PP+FP+FN+NN=numerosit\u00e0 dei campioni.\nIl test di McNemar vuole testare l'ipotesi che:\ne\nentrambe le condizioni si riassumono con l'ipotesi:\nL'espressione per il test di McNemar \u00e8 la seguente:\nPer valori alti di formula_9 il metodo nuovo non risulta idoneo, ovvero la differenza fra falsi positivi e falsi negativi \u00e8 troppo pronunciata e dunque non \u00e8 dovuta al caso.\nN.b. nei laboratori di microbiologia viene applicato solo quando formula_19. "}
{"id": "255004", "revid": "7", "url": "https://it.wikipedia.org/wiki?curid=255004", "title": "I madrigalisti di Genova", "text": ""}
{"id": "255011", "revid": "111373", "url": "https://it.wikipedia.org/wiki?curid=255011", "title": "Niederweningen", "text": "Niederweningen (toponimo tedesco) \u00e8 un comune svizzero di 2\u00a0930 abitanti del Canton Zurigo, nel distretto di Dielsdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nNiederweningen \u00e8 servito dalle stazioni di Niederweningen e di Niederweningen Dorf sulla ferrovia Oberglatt-Niederweningen (linea S15 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "255012", "revid": "110157", "url": "https://it.wikipedia.org/wiki?curid=255012", "title": "Editrice Nord", "text": "Editrice Nord \u00e8 una casa editrice italiana di Milano. Fondata nel 1970, fa parte dal 2005 del gruppo editoriale Mauri Spagnol.\nStoria.\nNel 1970 viene fondata da Gianfranco Viviani con l'obiettivo di avvicinare i lettori di lingua italiana alla fantascienza e al fantasy, due generi letterari all'epoca quasi assenti nelle librerie.\nViviani si mette in proprio dopo aver lavorato alla Mursia, si avvale della consulenza di Renato Prinzhofer per selezionare i primi romanzi da pubblicare, e, dal 1971, affida la direzione delle collane principali a Riccardo Valla. Valla tiene contatti tra la Nord e l'Agenzia Letteraria Internazionale di Erich Linder, e numerose agenzie e autori internazionali del mondo anglofono, firma numerose traduzioni e prefazioni, e spesso rivede le traduzioni affidate ad altri collaboratori.\nNell'aprile del 2002 la casa \u00e8 stata acquisita dal Gruppo Longanesi di Stefano Mauri, modificando sia l'ambito editoriale - la cui gestione viene affidata a Stefano Res - sia l'aspetto finanziario e commerciale affidato a Marco Tar\u00f2, con un progetto editoriale tendente a riflettere la progressiva sfumatura nella caratterizzazione dei generi, come la narrativa di tipo avventuroso con il giallo, l'horror con l'azione, il fantastico con il noir. Entrano cos\u00ec a far parte del catalogo alcuni popolari autori contemporanei come Frank Sch\u00e4tzing, Laurell K. Hamilton, Susana Fortes, James Rollins, Steve Berry, Glenn Cooper.\nNell'ottobre 2005 la Casa Editrice Nord \u00e8 entrata a far parte del Gruppo editoriale Mauri Spagnol (GeMS), la nuova holding editoriale nata dall'accordo tra le famiglie Mauri e Spagnol, controllata da Messaggerie Italiane, dalla famiglia Spagnol e da Andrea Micheli, che include oltre alla Casa Editrice Nord le altre sigle: Longanesi, Garzanti, Vallardi, Guanda, Corbaccio, TEA, Salani, Ponte alle Grazie.\nNello stesso anno l'ex direttore e fondatore Gianfranco Viviani entra a far parte della Delos Books."}
{"id": "255015", "revid": "110157", "url": "https://it.wikipedia.org/wiki?curid=255015", "title": "Oberehrendingen", "text": "Oberehrendingen (toponimo tedesco) \u00e8 una frazione di 2\u00a0018 abitanti del comune svizzero di Ehrendingen, nel Canton Argovia (distretto di Baden).\nStoria.\nGi\u00e0 comune autonomo istituito nel 1825 con la divisione del comune di Ehrendingen nei nuovi comuni di Oberehrendingen e Unterehrendingen, nel 2006 \u00e8 stato nuovamente aggregato a Unterehrendingen per ricostituire il comune di Ehrendingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "255017", "revid": "1609015", "url": "https://it.wikipedia.org/wiki?curid=255017", "title": "National Gallery of Scotland", "text": "La National Gallery of Scotland (in italiano \"Galleria Nazionale di Scozia\") \u00e8 una galleria d'arte di Edimburgo, la capitale della Scozia. La costruzione che ospita la galleria \u00e8 un edificio in stile neoclassico del 1859, anno in cui fu inaugurato il museo, e fu progettata da William Henry Playfair.\nLa vasta ed importante collezione di opere di grande prestigio fanno del National Gallery di Edimburgo una delle pi\u00f9 importanti gallerie d'arte della Gran Bretagna.\nCollezione.\nIl museo, che si fond\u00f2 inizialmente sulle opere della Royal Institution attiva dagli inizi dell'Ottocento, si \u00e8 andato arricchendo progressivamente fino ad assumere le caratteristiche di una delle pi\u00f9 belle 'piccole collezioni' del mondo, come \u00e8 stato definito, in quanto numericamente non eccessiva come altre gallerie nazionali (come Londra ad esempio), ma comunque ricca di eccezionali capolavori della pittura occidentale.\nSono tre i momenti della sua storia che hanno soprattutto segnato il suo accrescimento. Nel 1946 ha ricevuto, in \"prestito permanente\" dai duchi di Sutherland, riconfermato nel 2009 per altri 21 anni, le opere della famosa collezione Bridgewater, gi\u00e0 a Londra, che comprende tre opere di Raffaello, cinque di Tiziano, un autoritratto di Rembrandt, e otto dipinti di Poussin, tra cui la famosa seconda serie dei \"Sette Sacramenti\". L'origine di tale galleria si fa risalire a quella gi\u00e0 famosissima del duca d'Orl\u00e9ans, reggente di Francia all'inizio del secolo XVIII, venduta poi a Londra nel 1798 e in parte comprata dal duca di Bridgwater.\nNel 1961 la pinacoteca ha avuto in dono la collezione Maitland di impressionisti francesi. Negli ultimi 25 anni, infine, sotto la direzione specialmente di Thymothy Clifford, direttore fino al 2005, la Galleria si \u00e8 arricchita di capolavori tra gli altri di Botticelli, Guercino, Guido Reni, Gian Lorenzo Bernini e specialmente della seconda versione delle Tre Grazie di Antonio Canova, gi\u00e0 del Duca di Bedford, acquistata insieme al Victoria and Albert Museum di Londra nel 1994.\nSono inoltre di propriet\u00e0 della galleria opere di Vitale da Bologna, Bernardo Daddi, Andrea del Sarto, Tintoretto, Veronese, Ludovico Carracci, Domenichino Claude Lorrain, Rembrandt, Pittoni, Rubens, Van Dyck, Steen, Vermeer, Joshua Reynolds, Thomas Gainsborough, John Crome, Chardin, Watteau, Boucher, Greuze, Velazquez, Zurbaran, Adam Elsheimer, Lorenzo Lotto, Jacopo Bassano, e tra gli impressionisti Vincent van Gogh, Claude Monet, Gauguin. Oltre a queste, La collezione di dipinti di autori scozzesi \u00e8, ovviamente, la pi\u00f9 ricca del mondo."}
{"id": "255018", "revid": "648716", "url": "https://it.wikipedia.org/wiki?curid=255018", "title": "Perryville (processore)", "text": "Perryville avrebbe dovuto essere un processore Intel, destinato alla fascia economica sia del mercato mobile che di quello desktop e basato sull'architettura Intel Core Microarchitecture che era atteso alla fine del 2007, ma dopo i primi annunci risalenti alla fine del 2005, Intel non ha pi\u00f9 rilasciato informazioni in merito a tale progetto che alla luce dei fatti \u00e8 stato accantonato, probabilmente pi\u00f9 per ragioni commerciali che tecniche.\nCaratteristiche tecniche.\nDoveva trattarsi di una versione ridotta del core Penryn, dotato di 2 MB di cache L2 e formato da 1 solo core a differenza del \"fratello maggiore\" Penryn che era invece un processore dual core. Essendo una versione ridotta di Penryn, doveva essere prodotto a 45 nm e integrare le principali caratteristiche comuni a tutti i processori appartenenti all'architettura \"Core\", vale a dire istruzioni MMX, SSE, SSE2, SSE3, EM64T, XD-bit e probabilmente SSE4, sebbene questo non fosse mai stato confermato ufficialmente. Non venne mai confermato nemmeno il supporto alla tecnologia SpeedStep mentre per quella di virtualizzazione Vanderpool, la sua integrazione era parsa fin dall'inizio molto improbabile data la fascia di mercato, cui era destinato.\nAbbandono del progetto.\nLa cessazione dello sviluppo di Perryville non venne mai comunicata ufficialmente, semplicemente esso non venne pi\u00f9 menzionato da parte di Intel.\nA quel tempo, anche un altro processore di fascia molto economica venne annunciato e poi non vide mai l'arrivo sul mercato, si trattava del progetto Millville; esso era pensato solo per l'ambito desktop e non mobile, ma doveva essere realizzato a partire dal core Conroe, costruito a 65 nm. Dato che anche questo progetto non vide mai la luce, \u00e8 probabile che tale sospensione abbia poi influito negativamente anche sul proseguro del progetto Perryville.\nAltri \"Conroe\" economici arrivati sul mercato.\nDopo il lancio di Conroe, Intel present\u00f2 anche altre 2 versioni ridotte del processore, chiamate Allendale (che era in sostanza un Conroe con solo 2 MB di cache L2) e Conroe-L che and\u00f2 a costituire la fascia bassa di mercato pensata per il progetto Millville, grazie ai processori Pentium Dual Core, Celeron (serie xxx) e successivamente, i primi Celeron Dual Core."}
{"id": "255019", "revid": "1347902", "url": "https://it.wikipedia.org/wiki?curid=255019", "title": "Fronte Nazionale", "text": "Il termine Fronte nazionale pu\u00f2 riferirsi a diverse formazioni politiche:"}
{"id": "255020", "revid": "110157", "url": "https://it.wikipedia.org/wiki?curid=255020", "title": "Unterehrendingen", "text": "Unterehrendingen (toponimo tedesco) \u00e8 una frazione di 1\u00a0657 abitanti del comune svizzero di Ehrendingen, nel Canton Argovia (distretto di Baden).\nStoria.\nGi\u00e0 comune autonomo istituito nel 1825 con la divisione del comune di Ehrendingen nei nuovi comuni di Oberehrendingen e Unterehrendingen e che comprendava anche la frazione di Tiefenwaag, nel 2006 \u00e8 stato nuovamente aggregato a Unterehrendingen per ricostituire il comune di Ehrendingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "255024", "revid": "1442080", "url": "https://it.wikipedia.org/wiki?curid=255024", "title": "Yorkfield", "text": "Yorkfield \u00e8 il successore del core Kentsfield alla base dei processori Intel Core 2 Extreme, a partire dal 12 novembre 2007, e Core 2 Quad, dal 10 marzo 2008.\nIn realt\u00e0 i modelli commercializzati come Core 2 Quad sarebbero dovuti arrivare il 20 gennaio, ma alcuni problemi di stabilit\u00e0 operativa dei primi esemplari hanno poi fatto slittare la data di uscita di un paio di mesi.\nI primi progetti.\nSecondo le prime indiscrezioni trapelate a fine 2005 sembrava che Yorkfield avrebbe dovuto essere un chip multi core, formato da ben 8 core previsto tra il 2008 e il 2009 utilizzando il processo produttivo a 45 nm e dotato di una cache L2 complessiva di ben 12 MB. Per ottenere questo si sarebbe trattato di 4 core Wolfdale (chip dual core a Die Monolitico) collegati insieme con l'approccio a Die Quadruplo in tutto simile a quello introdotto da Presler.\nA fine settembre 2006 nuove informazioni descrivevano invece Yorkfield come una CPU a soli 4 core, sempre a 45\u00a0nm, attesa per\u00f2 nel corso del terzo trimestre 2007. La vera novit\u00e0 rispetto al suo predecessore avrebbe dovuto risiedere nella tecnica di realizzazione: era previsto infatti che Yorkfield venisse realizzato secondo l'approccio a Die Monolitico in cui i 4 core sarebbero stati prodotti tutti insieme consentendo di rendere la cache L2 condivisa tra tutti i core e non solo per due core come avviene nel predecessore Kentsfield.\nProgetto definitivo.\nCaratteristiche tecniche.\nProcesso produttivo.\nCon il passare del tempo si \u00e8 avuto la conferma che l'approccio di Yorkfield sarebbe rimasto molto pi\u00f9 conservativo rispetto a quanto ipotizzato all'inizio. Seguendo la strategia gi\u00e0 utilizzata per il predecessore Kentsfield, che viene realizzato unendo 2 core dual core a 65\u00a0nm Conroe, anche Yorkfield viene prodotto unendo 2 core dual core, che per\u00f2 sono i nuovi Wolfdale a 45\u00a0nm.\nL'approccio per realizzare una CPU del genere \u00e8 quello a Die Doppio e di conseguenza la cache L2 \u00e8 condivisa tra due soli core, ma la dimensione aumenta fino a 6 MB per ciascuna coppia di core, per un totale di 12 MB di cache L2.\nIl nuovo quantitativo di cache L2 e le altre migliorie introdotte nell'architettura Core grazie a tutta la nuova famiglia di CPU a 45\u00a0nm, hanno aumentato di circa il 33% il numero di transistor di Yorkfield rispetto a Kentsfield, portandolo da 582 milioni a ben 820 milioni, ma grazie al nuovo processo produttivo, la superficie totale \u00e8 diminuita del 25% passando da 286\u00a0mm\u00b2 a soli 214\u00a0mm\u00b2, consentendo quindi di migliorare ulteriormente la resa produttiva.\nIl bus \u00e8, almeno inizialmente, quello a 1333\u00a0MHz abbinato al chipset Bearlake, arrivato sul mercato a met\u00e0 2007 con i Core 2 Duo serie E6x50. Tale caratteristica tecnica dovrebbe portare un interessante beneficio prestazionale rispetto alle soluzioni quad core abbinate a BUS da 1066\u00a0MHz. Potrebbero esistere comunque alcune versioni, pi\u00f9 conservative, con il tradizionale BUS a 1066\u00a0MHz, mentre successivamente \u00e8 quasi certo anche il debutto di versioni con BUS a 1600\u00a0MHz, in abbinamento ad una particolare variante (X48) del chipset Bearlake.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nYorkfield incorpora quasi tutte le tecnologie sviluppate da Intel nel corso degli anni, a partire dalle ormai scontate MMX, SSE, SSE2 ed SSE3, fino ad arrivare a XD-bit, EM64T, Vanderpool e SpeedStep. Essendo basato sull'ultima evoluzione dell'architettura Core, sono state implementate anche le nuove istruzioni SSE4 per aumentare le prestazioni in ambito multimediale. Pi\u00f9 precisamente sono state implementate solo 47 delle 54 istruzioni previste dal set SSE4 vero e proprio e per questo motivo Intel indica le nuove istruzioni inserite nelle evoluzioni a 45\u00a0nm dell'architettura Core, come SSE4.1 (dove.1 indica la prima versione); l'intero set delle istruzioni, indicato come SSE4.2 verr\u00e0 incorporato solo nella futura architettura Nehalem, successiva alla Core.\nNon \u00e8 stata invece implementata la tecnologia Hyper-Threading ormai abbandonata da Intel nelle nuove architetture.\nEfficienza sempre maggiore.\nLa differenza principale di Yorkfield rispetto al suo predecessore risiede, come detto, nel nuovo processo produttivo, che oltre ad essere maggiormente miniaturizzato, \u00e8 basato su nuove tecniche di realizzazione, introdotte da Intel proprio con il nuovo processo a 45 nm (per maggiori approfondimenti su tali innovazioni si veda la relativa voce). Tali innovazioni hanno permesso di ottenere un processore molto pi\u00f9 efficiente dal punto di vista del consumo energetico, soprattutto quando si trova a funzionare nella cosiddetta modalit\u00e0 \"idle\", ovvero quando il processore non \u00e8 occupato in nessuna elaborazione e quindi la tecnologia SpeedStep abbassa il voltaggio a 0,998 V e il moltiplicatore al minimo valore consentito, vale a dire 6x. Tale impostazione, quando applicata ad un BUS a 1333\u00a0MHz, come nel caso di Yorkfield, porta il clock della CPU a 2\u00a0GHz e la cosa, per certi versi sorprendente, \u00e8 che in tale modalit\u00e0 un processore Yorkfield consuma solo 3,79\u00a0W.\nTale valore, tanto ridotto rispetto a tutte le altre CPU in commercio, \u00e8 stato reso possibile dal nuovo materiale utilizzato per la realizzazione dei transistor a 45\u00a0nm che effettivamente abbassa notevolmente il proprio consumo energetico a valori tali che il processore di punta di Intel \u00e8 pi\u00f9 \"parsimonioso\" in termini energetici di qualsiasi processore AMD, anche di fascia bassa, ovvero single core.\nUn'altra caratteristica che contribuisce a migliorare l'efficienza complessiva di un sistema basato sui nuovi prodotti a 45\u00a0nm di Intel, \u00e8 la capacit\u00e0 di queste CPU di segnalare alla motherboard lo stato di idle, in modo che quest'ultima possa a sua volta spegnere delle componenti per consumare meno energia.\nA pieno carico, il consumo massimo \u00e8 contenuto in soli 73\u00a0W, valore pi\u00f9 basso di circa il 40% rispetto al predecessore, mentre la temperatura raggiunta \u00e8 di soli 55\u00b0, circa 12\u00b0 in meno rispetto a un modello Kentsfield di pari frequenza.\nAlcuni problemi di giovent\u00f9.\nLe versioni commercializzate come Core 2 Quad erano previste per gennaio 2008, ma a fine 2007 Intel aveva annunciato di averne rimandato il lancio per motivi prettamente commerciali, finalizzati a non compromettere le vendite degli ancora ottimi processori a 65\u00a0nm. L'opinione comune era quindi quella che dato che i processori Phenom presentati dalla rivale AMD, avevano deluso le aspettative riguardo alle prestazioni, Intel si trovava nella posizione di non aver bisogno di giocare subito le sue carte e potesse quindi mantenere lo scettro delle prestazioni pur con prodotti \"vecchi\" di un anno. A met\u00e0 gennaio 2008 per\u00f2, il produttore ha dovuto riconoscere che il problema che l'ha spinto a rimandare il lancio di tali versioni \u00e8 in realt\u00e0 di natura tecnica: pare infatti che la stabilit\u00e0 dei nuovi processori durante i test di durata a frequenze elevate sia tutt'altro che impeccabile. Si tratterebbe di un problema che non affligge i modelli di Yorkfield gi\u00e0 in commercio, che sono basati su un differente stepping. Lo stepping risolutivo che ha poi permesso la commercializzazione dei Core 2 Quad \u00e8 il C1.\nPrestazioni a confronto con Kentsfield.\nAd aprile 2007 Intel aveva messo a confronto un processore quad core Core 2 Extreme QX6800 (basato su core Kentsfield e funzionante a 2,93\u00a0GHz, con BUS a 1066\u00a0MHz e 8 MB di cache L2) con 2 versioni dei nuovi processori a 3,33\u00a0GHz e BUS a 1333\u00a0MHz. Le differenze tra le due versioni consistevano nel fatto che una era una CPU Penryn dual core con 6 MB di cache L2, mentre l'altra era una versione Yorkfield quad core con 12\u00a0MB di cache L2: la versione top di gamma di Yorkfield \u00e8 risultata pi\u00f9 veloce del 15% nell'elaborazione delle immagini, il 25% pi\u00f9 veloce nelle applicazioni di rendering 3D, pi\u00f9 del 40% nell'esecuzione di videogiochi e oltre il 40% nella codifica video ottimizzata con il nuovo insieme di istruzioni SSE4.\nA settembre 2007 Intel ha eseguito un test ancor pi\u00f9 significativo, mettendo a confronto un Core 2 Extreme QX6850 basato su core Kentsfield, funzionante a 3\u00a0GHz con BUS a 1333\u00a0MHz e 8\u00a0MB di cache L2 con un modello analogo (QX9650) basato per\u00f2 su Yorkfield, stesso clock e BUS ma cache L2 da 12\u00a0MB e ovviamente le migliorie introdotte nell'architettura con i progetti a 45\u00a0nm. Il risultato ha dimostrato come Yorkfield, sia pi\u00f9 veloce in tutti i campi di applicazione, di seguito i dettagli:\nAnche il confronto con la concorrenza, al momento, \u00e8 spietato: il modello di punta di AMD, l'Athlon 64 X2\u00a06400+ \u00e8 mediamente pi\u00f9 lento del 45% rispetto a Yorkfield. \u00c8 vero che si tratta di una CPU dual core, ma rimane comunque il prodotto pi\u00f9 potente della concorrenza, quindi nella fascia alta, al momento, non vi \u00e8 lotta.\nTest di overclock.\nA fine settembre 2007, sono stati annunciati i risultati in overclock del modello a 3\u00a0GHz di Yorkfield che \u00e8 poi arrivato il 12 novembre. Sono state effettuate 2 prove, con raffreddamento ad aria e ad azoto liquido. Nel primo caso \u00e8 stato possibile portare la CPU fino a 4,14\u00a0GHz \"semplicemente\" aumentando il BUS fino a 1840\u00a0MHz; nel secondo caso, molto pi\u00f9 estremo, il massimo clock a cui il processore rimaneva stabile \u00e8 stato di 5,6\u00a0GHz, grazie per\u00f2 ad un BUS a 1600\u00a0MHz e al moltiplicatore impostato su un valore di 14x, invece dei 9x nominali.\nGrazie a questa ultima configurazione \u00e8 stato possibile stabilire nuovi record nei principali benchmark:\nPoco pi\u00f9 di un mese dopo \u00e8 stato possibile raggiungere i 10\u00a0GHz, portando il BUS a 2000\u00a0MHz e il moltiplicatore a 18x; anche in questo caso il raffreddamento era quello ad azoto liquido.\nAlcuni test hanno voluto verificare se esistessero differenze prestazionali, a parit\u00e0 di clock, tra un sistema Yorkfield overcloccato mediante il semplice moltiplicatore oppure attraverso l'aumento della frequenza di BUS. Sono stati cos\u00ec impiegati 2 esemplari di Yorkfield, funzionanti a 3\u00a0GHz e sono stati entrambi overcloccati a 4\u00a0GHz. Di seguito le impostazioni di ciascun processore:\nIl secondo metodo di overclock, agendo esclusivamente sulla frequenza di BUS, va ad influenzare tutto il sistema overcloccando anche la RAM e i vari BUS della scheda madre, di conseguenza dovrebbe teoricamente offrire maggiori prestazioni, dato che l'aumento di potenza viene distribuito in maniera omogenea a tutto il sistema e non solo al processore. L'architettura Core per\u00f2 \u00e8 stata progettata per accedere alla memoria il meno possibile e la presenza di una cache L2 tanto grande, addirittura da 12 MB (2x6\u00a0MB) non fa che contribuire a ridurre la dipendenza del processore dalla RAM. Per questo motivo aumentare la velocit\u00e0 del northbridge (che contiene il controller di memoria) del 25% fino a 400\u00a0MHz (1600 QDR) non apporta grandi miglioramenti, se non nell'ordine dello 0,5%.\nPrezzi dei vari modelli al lancio.\nI processori Yorfield vengono identificati dal processor number della serie Q9xx0 per i Core 2 Quad e QX9xx0 per i Core 2 Extreme. Al momento sono gi\u00e0 state presentate tutte le versioni previste di Core 2 Quad che al momento del lancio avevano i seguenti prezzi:\nA marzo 2008 sono arrivati altri 2 modelli commercializzati come Core 2 Extreme. Il primo \u00e8 impiegabile ufficialmente solo con il modello X48 del chipset Bearlake, l'unico in grado di supportare ufficialmente la frequenza di bus di 1600\u00a0MHz:\nIl secondo \u00e8 una variante del precedente, specifica per l'utilizzo nei sistemi basati sulla piattaforma Intel V8 Skulltrail e quindi sul socket 771 (utilizzato anche dagli Xeon) al posto del tradizionale 775:\nA giugno 2008 si \u00e8 saputo che Intel aveva intenzione di proporre nel corso del terzo trimestre 2008, anche versioni economiche delle sue CPU quad core in modo da contrastare pi\u00f9 efficacemente l'arrivo sul mercato del primo processore a 3 core, sviluppato dalla rivale AMD e conosciuto come Phenom X3. I nuovi processori appartengono alla nuova serie Q8xx0 e il primo modello \u00e8 stato il seguente:\nLa cache L2 pari a soli 4 MB, abbinata alla tecnologia produttiva a 45\u00a0nm, ha permesso di ottenere un die di questi processori dalla superficie limitata, a tutto vantaggio della contrazione nei costi di produzione; queste caratteristiche giustificano il livello di prezzo molto ridotto per una CPU con architettura quad core.\nSuccessivamente, a fine novembre 2008, \u00e8 arrivato anche un modello leggermente pi\u00f9 potente:\ne contemporaneamente il prezzo del Q8200 \u00e8 sceso a 193 $. L'uscita del modello Q8300 dovrebbe accelerare l'abbandono del precedente core Kentsfield, ancora in produzione soprattutto nel modello Q6600.\nAd agosto 2008 infine \u00e8 arrivato anche il seguente modello:\nLe caratteristiche tecniche sono praticamente le stesse (a parte il consumo massimo) del modello Core 2 Extreme QX9650 presentato un anno prima, eccetto che per il moltiplicatore che \u00e8 sbloccato solo nella serie Extreme. Al momento del lancio del Q9650, il modello immediatamente inferiore, il Q9550 \u00e8 passato da 530 $ a 316 $. Il Q9450 e il Q9300 invece usciranno velocemente di produzione e il primo verr\u00e0 rimpiazzato dal seguente modello, identico, a parte la dotazione di cache L2, dimezzata, e presentato anch'esso ad agosto:\nIl 18 gennaio 2009 sono arrivati anche 3 nuovi modelli, o meglio, nuove versioni a basso consumo di processori gi\u00e0 presenti nel listino Intel; si differenziano dai modelli tradizionali per l'aggiunta della lettera \"s\" come suffisso del processo number e hanno un costo superiore di circa 50 $:\nMentre il 22 aprile 2009 anche 2 versioni, caratterizzata dal diverso consumo, dello stesso modello:\nYorkfield anche sui server monoprocessore.\nAl pari di quanto fatto anche con il predecessore Kentsfield, Intel continua ad utilizzare il core pensato per l'ambito desktop, in questo caso Yorkfield, anche nel settore dei server monoprocessore basati su Xeon UP (unique processor), creando la nuova piattaforma Garlow. Si tratta in sostanza di usare le stesse versioni di processore destinate normalmente al mercato desktop in sistemi pensati per l'ambito server, quindi abbinati a particolari motherboard e memorie RAM con particolari requisiti di affidabilit\u00e0 e prestazioni. \u00c8 un modo per creare soluzioni con gli stessi requisiti di un server, senza la necessit\u00e0 di implementare le costose soluzioni biprocessore Xeon DP.\nDi seguito i modelli arrivati durante il primo trimestre 2008:\ne qui quelli arrivati un anno dopo:\nOvviamente l'arrivo di questi ultimi 2 modelli ha causato un ribasso dei prezzi dei modelli precedenti.\nIn questo caso il Socket rimarr\u00e0 comunque il 775, utilizzato anche nei desktop e non il 771, storicamente utilizzato negli Xeon bi e multiprocessore. Si tratta a tutti gli effetti di una rimarchiatura dei processori Core 2 Quad, dato che tutte le caratteristiche dei nuovi processori Xeon UP, prezzo compreso, sono esattamente le stesse delle controparti destinate al settore desktop.\nModelli arrivati sul mercato.\nLa tabella seguente mostra i modelli di Core 2 Extreme, Core 2 Quad e Xeon UP, basati su core Yorkfield, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quelle complete contenute nelle pagine del Core 2 Extreme, Core 2 Quad e Xeon.\nIl successore.\nIntel non ha ancora lasciato trapelare nulla riguardo al successore di Yorkfield, ma non \u00e8 escluso che, al pari di quanto avverr\u00e0 per la controparte dual core Wolfdale, il successore comune possa essere Bloomfield, primo processore a 4 core realizzato secondo l'approccio a Die Monolitico e basato sulla futura architettura Nehalem, successiva alla Intel Core."}
{"id": "255025", "revid": "110157", "url": "https://it.wikipedia.org/wiki?curid=255025", "title": "Freienwil", "text": "Freienwil (toponimo tedesco) \u00e8 un comune svizzero di 1\u00a0039 abitanti del Canton Argovia, nel distretto di Baden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "255026", "revid": "287204", "url": "https://it.wikipedia.org/wiki?curid=255026", "title": "Lingua Urdu", "text": ""}
{"id": "255029", "revid": "1305772", "url": "https://it.wikipedia.org/wiki?curid=255029", "title": "Enemy Mine", "text": ""}
{"id": "255030", "revid": "599013", "url": "https://it.wikipedia.org/wiki?curid=255030", "title": "Il mio nemico", "text": ""}
{"id": "255033", "revid": "1921867", "url": "https://it.wikipedia.org/wiki?curid=255033", "title": "Van Halen (album)", "text": "Van Halen \u00e8 il primo album in studio del gruppo musicale statunitense Van Halen, pubblicato il 10 febbraio 1978 dalla Warner Bros. Records.\nL'album inizialmente si ferm\u00f2 al 19\u00ba posto della Billboard 200, tuttavia continu\u00f2 a vendere in maniera costante negli anni successivi con l'aumentare della popolarit\u00e0 della band, fino ad ottenere la certificazione di disco di diamante dalla RIAA nel 1996 per le oltre dieci milioni di copie vendute negli Stati Uniti.\nLa rivista \"Rolling Stone\" l'ha inserito al 410\u00ba posto della sua lista dei 500 migliori album nel 2003 e al 27\u00ba posto tra i migliori album di debutto nel 2013.\nAntefatti.\nNel 1976, i Van Halen cominciarono a registrare le prime demo per il loro album di debutto. Nonostante avessero lavorato per tutto l'anno con Gene Simmons, queste demo non arrivarono nelle mani di alcuna casa discografica fino all'anno successivo. Il chitarrista Eddie van Halen non era molto convinto della qualit\u00e0 del materiale, poich\u00e9 non l'aveva potuto registrare con il suo equipaggiamento personale. Simmons dovette partire in tour con i Kiss dopo aver registrato le demo, ma promise ai Van Halen che avrebbe trovato loro un contratto discografico non appena tornato dai suoi impegni.\nDopo aver registrato le demo, i Van Halen vennero ingaggiati per alcuni concerti. Durante una serata tutto esaurito nella loro citt\u00e0 natale, Pasadena, il gruppo venne notato dal futuro manager Marshall Berle. Lui e l'imprenditore musicale Kim Fowley abbinarono i Van Halen con la band punk rock Venus and the Razorblades per un concerto al famoso locale Whisky a Go Go. Dopo essere stati ben accolti da Berle, la band attir\u00f2 l'attenzione di Mo Ostin e Ted Templeman della Warner Bros. Records. I due rimasero impressionati da un concerto del gruppo al The Starwood e decisero di fargli firmare il loro primo contratto discografico. Le registrazioni dell'album di debutto cominciarono nell'ottobre 1977 e durarono solo tre settimane. Grazie al lavoro del produttore Ted Templeman, la band riusc\u00ec a catturare un suono molto vicino a quello \"live\".\nDescrizione.\nIl debutto dei Van Halen \u00e8 considerato una delle pietre miliari dell'hard rock statunitense. Ci\u00f2 che colpisce maggiormente \u00e8 l'abilit\u00e0 chitarristica di Eddie van Halen, che influenzer\u00e0 gran parte dei musicisti rock degli anni a venire. Il suo stile si basa sull'utilizzo di tecniche come il tapping e un sapiente uso degli armonici artificiali e delle distorsioni. Tuttavia non risulta mai un virtuosismo fine a se stesso, ma sempre al servizio della melodia e di ritornelli particolarmente orecchiabili. Lo strumentale \"Eruption\" \u00e8 considerato uno degli assoli pi\u00f9 importanti di tutti i tempi.\nNel 1994, \"Guitarist Magazine\" l'ha classificato come il 2\u00ba album dalle chitarre pi\u00f9 influenti di tutti i tempi."}
{"id": "255036", "revid": "110157", "url": "https://it.wikipedia.org/wiki?curid=255036", "title": "Lengnau (Argovia)", "text": "Lengnau (toponimo tedesco) \u00e8 un comune svizzero di 2\u00a0747 abitanti del Canton Argovia, nel distretto di Zurzach.\nStoria.\nDal 1776 fino alle riforme costituzionali del 1866 e del 1874 Lengnau e la vicina Endingen furono le uniche localit\u00e0 della Confederazione dove potevano stabilirsi ebrei, risultando cos\u00ec per due secoli i centri principali dell'ebraismo in Svizzera.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nReligione.\nLa comunit\u00e0 ebraica di Lengnau, che contava 525 membri nel 1850, si \u00e8 progressivamente ridotta tra la fine del XIX e l'inizio del XX secolo; da allora il comune \u00e8 prevalentemente cristiano, a maggioranza cattolica.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. I comuni patriziali di Lengnau, cristiano, e di Neu-Lengnau, ebraico (fondato nel 1879), furono unificati nel 1983."}
{"id": "255039", "revid": "287204", "url": "https://it.wikipedia.org/wiki?curid=255039", "title": "Lengnau", "text": ""}
{"id": "255040", "revid": "1649409", "url": "https://it.wikipedia.org/wiki?curid=255040", "title": "Hu Jintao", "text": "\u00c8 stato il Quarto Segretario generale del Partito Comunista Cinese, eletto al termine del XIV Congresso Nazionale, nonch\u00e9 Presidente della Repubblica Popolare Cinese e Presidente della Commissione Militare Centrale dello Stato e del partito.\nBiografia.\nHu Jintao nacque nel 1942 a Taizhou, nella provincia dello Jiangsu.\nI suoi antenati erano originari di Jixi, nella provincia dello Anhui ove risiedettero finch\u00e9 suo nonno non si trasfer\u00ec a Jiangyan. Hu si dimostr\u00f2 uno studente talentuoso, eccellendo in materie quali il canto e la danza. \u00c8 stato un attivista della \"Lega della Giovent\u00f9 Comunista\", considerata l'ala riformista del Partito Comunista Cinese, della quale divenne il maggior esponente.\nSi un\u00ec al Partito Comunista Cinese prima della Rivoluzione culturale cinese, quand'era ancora studente all'Universit\u00e0 Tsinghua di Pechino. Si laure\u00f2 con lode in Ingegneria idraulica nel 1964. Dopo la laurea, H\u00fa divenne assistente universitario, ove lavor\u00f2 dal 1965 al 1968. Durante la rivoluzione culturale cinese del 1966, il padre fu torturato e mor\u00ec a Jiangyan.\nDurante la rivoluzione culturale.\nNel 1966 esplodeva la Rivoluzione culturale. Fra le innumerevoli vittime minori, stritolate dalla campagna contro i \"borghesi\", vi fu un certo Hu Jingzi della cittadina di Taizhou, in provincia di Jiansu. Colpevole solo di possedere un piccolo negozio di t\u00e8, fu espropriato della sua modesta impresa e costretto a diventare un impiegato dello Stato. Per aver osato criticare qualche estremista locale, Hu Jingzhi fu poi accusato di peculato, trascinato in piazza per subire uno dei famigerati processi pubblici delle Guardie rosse e infine incarcerato. Venne liberato solo dopo la fine della Rivoluzione culturale, nel 1978. Mor\u00ec subito dopo per gli stenti patiti in prigione. Aveva solo 50 anni. Hu Jingzhi era il padre dell'ex presidente della Cina.\nHu Jintao aveva iniziato a fare carriera nei primi gradini della gerarchia comunista quando la notizia della morte del padre lo raggiunse nella regione del Qinghai (il Far West della Cina, in senso letterale), dove era stato mandato a dirigere il partito locale. Si precipit\u00f2 a Taizhou per ottenere dai suoi compagni la riabilitazione ufficiale del padre, ma non la ottenne.\nUn aneddoto narra che Deng Pufang, figlio maggiore di Deng Xiaoping ed anch'esso studente all'Universit\u00e0 Tsinghua, fu perseguitato durante la rivoluzione culturale. Catturato e rinchiuso, si accorse che la sua cella era piena di materiale radioattivo e capendo che se fosse rimasto rinchiuso in quel posto sarebbe morto, tent\u00f2 la fuga saltando da una finestra. A causa della caduta rimase per\u00f2 paralizzato ed impossibilitato a muoversi. H\u00fa vide la scena e port\u00f2 Deng Pufang ad un vicino ospedale ove poterono salvargli la vita (anche se rimase comunque paralizzato). Questa notizia colp\u00ec molto Deng Xiaoping, che successivamente si prodig\u00f2 per far avere a H\u00fa una promozione.\nCarriera politica.\nSostenuto sia da Qiao Shi che da Hu Yaobang, appena quarantaduenne fu nominato segretario del partito della provincia di Guizhou, e lo rimase fino al 1988, quando fu mandato a ricoprire la stessa carica nella Regione Autonoma del Tibet, in cui dall'anno precedente erano iniziate le manifestazioni indipendentiste. Impose immediatamente il pugno di ferro in quella zona, seguendo le indicazioni del governo centrale che chiedeva di stroncare ogni protesta; il 5 e 6 marzo 1989 la polizia fece fuoco sui dimostranti tibetani e dal 7 marzo venne istituita la legge marziale.\nDa parte della leadership cinese e di Deng Xiaoping venne molto apprezzata la decisione di H\u00fa d'inviare da Lhasa un telegramma al Comitato Centrale del Partito ove esprimeva il suo incondizionato appoggio all'intervento armato contro i manifestanti di piazza Tien An Men.\nNel gennaio del 1989 mor\u00ec il Panchen Lama, da molti considerato la seconda autorit\u00e0 spirituale del buddismo tibetano dopo il Dalai Lama. Quella morte scaten\u00f2 due mesi di disordini in Tibet. Hu, che aveva appena assunto il comando della regione e la frequentava poco, non era certo preparato a capire gli umori della popolazione. La sua reazione fu durissima: legge marziale e repressione poliziesca.\nLa repressione tibetana intanto continuava e Hu accusava il Dalai Lama di \"favorire l'insorgere di idee indipendentiste all'interno dell'opinione pubblica, con il sostegno delle forze reazionarie internazionali\". La sua linea intransigente gli valse la fiducia dell'\"ala dura\" del Partito e, mentre Zhao Ziyang e Hu Yaobang continuavano a perdere prestigio, accusati di \"debolezza\", nell'ottobre 1990 H\u00fa J\u01d0nt\u0101o fu nominato Primo Segretario del Distretto Militare del Partito Comunista in Tibet.\nNel 1992 fu richiamato a Pechino da Deng Xiaoping ed eletto membro del Politburo, massimo organo decisionale cinese. La sua carriera politica continu\u00f2, nel 1999 divenne vicepresidente della Repubblica Popolare Cinese, il 15 novembre 2002 viene eletto Segretario generale del Partito Comunista Cinese ed infine, il 15 marzo 2003 divenne Presidente della Repubblica Popolare Cinese e nel 2004 della Commissione Militare Centrale del Partito poi nel 2005 della Commissione Militare Centrale dello Stato.\nLa leadership.\nQuando ha assunto la direzione del partito, al sedicesimo congresso nazionale del partito comunista della Cina, Hu Jintao \u00e8 sembrato avere un atteggiamento pi\u00f9 egalitario del suo predecessore. Hu ed il suo primo ministro Wen Jiabao hanno puntato a realizzare una societ\u00e0 pi\u00f9 armoniosa, cercando di diminuire le disuguaglianze e di puntare sul benessere. Hanno scommesso sui settori della popolazione cinese che non hanno partecipato alla riforma economica ed hanno effettuato nelle province con l'obiettivo dichiarato di capire meglio le zone pi\u00f9 povere della Cina. Hu e Wen inoltre hanno tentato di far uscire la Cina da una politica di \"sviluppo economico a tutti i costi\" e favorendo una politica economica pi\u00f9 equilibrata tenendo conto di fattori quali la diseguaglianza sociale e i danni ambientali, compreso l'uso del \"prodotto interno lordo verde\"\nUna delle maggiori crisi che ha dovuto affrontare Hu durante il suo mandato \u00e8 legata allo scoppio dell'epidemia di SARS nel 2003. A seguito di forti critiche alla Cina da parte dell'Organizzazione Mondiale della Sanit\u00e0 per aver inizialmente cercato di nasconderla e per aver risposto poi con debolezza e lentezza alla crisi, Hu e Wen hanno deciso di prendere le misure necessarie per aumentare la sicurezza e il monitoraggio della situazione, segnalando i casi alle organizzazioni internazionali della salute.\nMolti osservatori internazionali parlano di Hu come di un politico molto liberale, rispetto ai suoi predecessori. Ha introdotto infatti molte novit\u00e0 nella politica interna, mirando a eliminare (almeno in parte) gli enormi privilegi della classe dirigente cinese. Nonostante alcune aperture, rispetto alla politica estera non sembra ancora molto disponibile a concederne. Ad esempio, con la \"dichiarazione del 17 maggio\" ha espresso chiaramente la sua volont\u00e0 di non rinunciare all'obiettivo di considerare l'unificazione della Cina con Taiwan come uno dei pi\u00f9 importanti del suo mandato, a costo di \"utilizzare anche la forza\" se Taiwan si dichiarasse indipendente.\nIl Plenum del partito nell'ottobre del 2004 rilancia il modello socialista e Hu, assunti pieni poteri, dichiara che: \"La democrazia liberista occidentale non \u00e8 fatta per la Cina\" e che: \"I fatti hanno provato che il socialismo con caratteristiche cinesi \u00e8 la strada corretta per condurre il paese verso la prosperit\u00e0 e assicurare il benessere ai cittadini\".\nUna classifica stilata nel 2010 dalla rivista Forbes lo collocava al 1\u00ba posto nella lista degli uomini pi\u00f9 potenti al mondo di quell'anno.\nCome capo di Stato della Cina ha aperto le Olimpiadi del 2008."}
{"id": "255041", "revid": "1883384", "url": "https://it.wikipedia.org/wiki?curid=255041", "title": "Principi di Newton", "text": ""}
{"id": "255042", "revid": "1543377", "url": "https://it.wikipedia.org/wiki?curid=255042", "title": "Naguib Sawiris", "text": "Biografia.\nDi fede cristiana, membro del Partito dei Liberi Egiziani e magnate del settore delle telecomunicazioni, ha saputo trasformare la sua azienda, Orascom Telecom Holding (OTH), in uno degli operatori leader a livello mondiale. Attualmente Sawiris riveste la carica di Presidente Esecutivo della OTH e della Weather Investments.\nLa OTH si \u00e8 affermata a livello globale tra i principali player nel settore delle telecomunicazioni. Fondata per lanciare il primo operatore mobile egiziano Mobinil, l'azienda ha progressivamente ampliato il proprio raggio d'azione ed \u00e8 oggi presente in 12 paesi. Sawiris deve il suo successo iniziale soprattutto all'aver operato in mercati in grande crescita o in aree geografiche che nessun'altra azienda aveva osato avvicinare. Se la strategia iniziale della OTH prevedeva di puntare ai mercati a bassa penetrazione ed elevata popolazione, ora l'obiettivo \u00e8 di conquistare mercati pi\u00f9 sviluppati come dimostra il lancio di \u201cWind Mobile\u201d in Canada nel dicembre 2009. Sawiris ha operato anche in Corea del Nord, dove nel 2008 ha lanciato il primo operatore mobile \u201cKoryolink\u201d.\nCarriera.\nSin dal 1979, anno in cui inizi\u00f2 a lavorare nell'azienda di famiglia, Naguib Sawiris ha contribuito alla crescita e alla diversificazione di Orascom, fino a farla diventare uno dei maggiori e pi\u00f9 eterogenei gruppi egiziani, il gruppo privato che conta il maggior numero di dipendenti nel paese e vanta la pi\u00f9 elevata capitalizzazione di mercato della borsa del Cairo e Alessandria. A Naguib Sawiris si deve la realizzazione e lo sviluppo dei settori ferroviario, information technology e telecomunicazioni di Orascom. Il successo ottenuto attraverso questi ed altri settori di attivit\u00e0 ha spinto il management aziendale a scindere Orascom in diverse aziende operative: Orascom Telecom (OT), , Orascom Hotels &amp; Developmente . Orascom Telecom Holding S.A.E. (OTH) fu fondata alla fine del 1997 e da allora \u00e8 sempre stata guidata dallo stesso Naguib Sawiris in qualit\u00e0 di presidente.\nAgli inizi del 2005 Naguib Sawiris fond\u00f2 la Weather Investment, guidandola all'acquisizione della quota di controllo di Wind Telecomunicazioni in Italia, di cui fu nominato Presidente a fine estate dello stesso anno. A quasi un anno da questo passo la Weather Investments acquis\u00ec la greca Tim Hellas, che assunse la nuova denominazione \u201cWind Hellas\u201d. Nel novembre 2006 Wind Telecommunications emise il maggiore bond PIK mai emesso in Europa, utilizzandone gli introiti per concludere l'acquisizione di Wind da ENEL, un'operazione che port\u00f2 la famiglia Sawiris a detenere il 98% del capitale di Weather.\nIn Italia Naguib Sawiris, oltre a Wind (poi venduta a Vimpelcom), ha acquisito Italiaonline (di cui fanno parte i portali Libero e Virgilio) e Seat Pagine Gialle.\nNel 2013 acquisisce una quota del 30% di Quinta Communications, la capogruppo del finanziere e produttore tunisino Tarak Ben Ammar cedendogli OnTv; Quinta controlla Prima TV per mezzo della quale nell\u2019ottobre 2019 i due imprenditori si alleano con Wind Tre per dare vita a una rete nazionale di ripetitori (pi\u00f9 di 1000) cosicch\u00e9 le emittenti interessate possano trasmettere con la nuova tecnologia del digitale terrestre DVBT-2 e in alta definizione; il Ministero dello Sviluppo Economico d\u00e0 l'ok all'intesa e assegna a loro la rete nazionale di ripetitori numero 11 operativa a partire dal 30 giugno 2022. \nNell'ottobre 2015 ha investito nel settore editoria nel 53% del pacchetto di maggioranza dell'emittente Euronews e EuronewsNBC trasferendo la sede a Lione.\nPremi e riconoscimenti.\nNel gennaio 2003, in virt\u00f9 del suo ruolo a livello regionale nel settore delle telecomunicazioni, Orascom Telecom rappresentata da Naguib Sawiris \u00e8 stata nominata Membro del consiglio di amministrazione della GSM Association, un riconoscimento della posizione del gruppo tra i dieci maggiori operatori per numero di utenti. Naguib Sawiris ha inoltre ricevuto numerose lauree ad honorem, premi del settore delle telecomunicazioni e riconoscimenti, tra cui la \u201cLegion d'honneur\u201c (la pi\u00f9 alta onorificenza conferita dalla Francia per servizi degni di merito resi al paese), e il prestigioso \u201cSitara-e-Quaid-e-Azam\u201d (conferito nel 2006 dal Generale Pervez Musharref per i servizi resi al popolo pakistano nel settore delle telecomunicazioni, degli investimenti e dell'assistenza sociale).\nAssociazioni.\nA livello internazionale e regionale, Naguib Sawiris \u00e8 membro dei seguenti Consigli e Comitati:\n- Membro del comitato di consulenza internazionale del Consiglio di Amministrazione della NYSE (IAC) dal novembre 2005 \u2013 Membro dell'International Advisory Board della National Bank of Kuwait \u2013 Presidente della Camera di Commercio tedesco-araba nel 2008-2009 \u2013 Membro del Supreme Council of Sciences and Technology creato per decreto presidenziale del Presidente egiziano Hosni Mubarak. Il Consiglio include numerosi scienziati, tra cui il premio Nobel Ahmed Zewail, Faruq el-Baz e Magdi Ya'qub - Co-Presidente dell'Egyptian Italian Business Council \u2013 Membro del Board of Trustees e del Consiglio di Amministrazione della Arab Thought Foundation \u2013 Membro del Board of Trustees dell'Universit\u00e0 francese del Cairo \u2013 Membro dell'Egyptian Council for Foreign Affairs \u2013 Membro della Consumer Rights Protection Association d'Egitto \u2013 Presidente del Consiglio di amministrazione di Endeavor - Presidente del Ban of Political Use of Religion.\nFormazione.\nNaguib Sawiris ha conseguito una laurea in Ingegneria Meccanica e un Master in amministrazione tecnica presso il Politecnico Federale di Zurigo (ETHZ) in Svizzera, oltre a un diploma della Scuola Evangelica Tedesca del Cairo.\nVita privata.\nNaguib Sawiris ha due fratelli minori, Nassif e Samih, che ricoprono incarichi all'interno del gruppo Orascom, fondato dal padre Onsi. Vive al Cairo, \u00e8 sposato e ha quattro figli. Parla arabo, inglese, tedesco e francese. \u00c8 un noto tifoso romanista."}
{"id": "255043", "revid": "53251", "url": "https://it.wikipedia.org/wiki?curid=255043", "title": "Sconvolgimento (matematica)", "text": ""}
{"id": "255044", "revid": "1632387", "url": "https://it.wikipedia.org/wiki?curid=255044", "title": "Intervallo di confidenza", "text": "In statistica, quando si stima un parametro, \u00e8 spesso insufficiente individuare un singolo valore. \u00c8 opportuno allora accompagnare la stima con un intervallo di valori probabili per quel parametro, definito intervallo di confidenza (o intervallo di fiducia, o intervallo fiduciario). Va osservato che l'espressione \"intervallo di confidenza\", ormai entrata irreversibilmente nell'uso italiano, \u00e8 una traduzione approssimativa dell'espressione inglese \"confidence interval\", nella quale per\u00f2 \"confidence\" sta per \"fiducia\".\nSe formula_1 e formula_2 sono variabili casuali con distribuzioni di probabilit\u00e0 che dipendono da qualche parametro formula_3 e formula_4 (dove formula_5 \u00e8 un numero tra 0 e 1), allora l'intervallo casuale formula_6, calcolato sul campione osservato, \u00e8 un intervallo di confidenza al formula_7 per formula_8. I valori estremi dell'intervallo di confidenza si chiamano \"limiti di confidenza\".\nA questo intervallo di confidenza si associa quindi un valore di probabilit\u00e0 cumulativa che caratterizza, indirettamente in termini di probabilit\u00e0, la sua ampiezza rispetto ai valori massimi assumibili dalla variabile aleatoria. Cio\u00e8 il valore di probabilit\u00e0 cumulativa indica la probabilit\u00e0 che l'evento casuale descritto dalla variabile aleatoria cada all'interno di suddetto intervallo di confidenza, graficamente pari all'area sottesa dalla curva di distribuzione di probabilit\u00e0 della variabile aleatoria nell'intervallo considerato.\n\u00c8 bene non confondere l'intervallo di confidenza con la probabilit\u00e0. Perci\u00f2 l'espressione \"vi \u00e8 un livello di confidenza del 95% che formula_9 sia nell'intervallo\", non indica la probabilit\u00e0 che formula_9 cada nell'intervallo, in quanto formula_9 non \u00e8 una variabile aleatoria, ma indica che nel 95% dei casi in cui questa tecnica viene adottata, questa produce un intervallo che contiene il valore vero di formula_9.\nIntroduzione.\nSi ipotizzi di voler calcolare l'et\u00e0 media degli abitanti di un luogo. Supponiamo che non si conosca l'et\u00e0 per ogni singolo abitante. Viene allora estratto un campione casuale di abitanti di cui \u00e8 possibile sapere l'et\u00e0, e dal campione si tenta di inferire (\"predire\") l'et\u00e0 media per tutta la popolazione residente e la variabilit\u00e0 di tale dato.\nQuesto pu\u00f2 essere fatto in vari modi, ad esempio calcolando l'et\u00e0 media delle persone presenti nel campione e ipotizzando che questo valore coincida con l'et\u00e0 media di tutta la popolazione, inclusa quella non scelta nel campione. In questo caso si \u00e8 fatta una \"stima puntuale\".\nIn alternativa, partendo dalle et\u00e0 delle persone nel campione si pu\u00f2 calcolare un intervallo di valori entro il quale si ritenga ci sia il valore della media di tutta la popolazione e, se la procedura \u00e8 fatta in modo rigoroso e statisticamente corretto, \u00e8 possibile stabilire un valore di \"confidenza\" di quanto sia \"credibile\" che l'intervallo ottenuto contenga effettivamente il valore cercato. In questo caso si \u00e8 fatta una \"stima per intervalli\" e l'intervallo ottenuto \u00e8 detto \"intervallo di confidenza\".\nRiassumendo: la stima puntuale fornisce un valore singolo che varia a seconda del campione, e difficilmente coincide con il valore vero della popolazione; la stima per intervalli fornisce un insieme di valori (intervallo) che con una certa \"confidenza\" contiene il valore vero della popolazione.\nSe formula_13 \u00e8 una variabile aleatoria di media formula_9 e varianza formula_15 con formula_16 si indica la variabile campionaria corrispondente che ha media aritmetica degli formula_17 dati osservati nel campione\ne deviazione standard\nIl livello di confidenza \u00e8 fissato dal ricercatore. Il valore scelto pi\u00f9 di frequente \u00e8 95%. Tuttavia, meno di frequente, viene scelto anche un livello di confidenza del 90%, oppure del 99%.\nSe il valore di formula_20 non differisce molto dalla variabilit\u00e0 formula_21 della popolazione, pu\u00f2 essere assunto come suo stimatore (ad esempio con un numero di soggetti osservati e replicazioni complessivamente maggiore di 60; in alternativa si ipotizza una distribuzione t di Student caratterizzata da una maggiore dispersione rispetto alla normale standard). In questa prima ipotesi, l'intervallo di confidenza per la media formula_9 (\"vera media\", della popolazione) al 99% (al livello formula_23), \u00e8 dato da:\nAl 95% \u00e8 dato da:\nPrima della diffusione dei computer si cercava di utilizzare l\u2019approssimazione normale ogni qualvolta possibile. Adesso non \u00e8 pi\u00f9 strettamente necessario, e nella formula possono essere utilizzati percentili di altre distribuzioni, facendo riferimento a campioni di dimensione pi\u00f9 ridotta).\nDalle formule risulta che i due intervalli di confidenza possono essere scritti in funzione dei \"soli dati campionari\" formula_26.\nOltre a diminuire con il livello di confidenza, l'ampiezza dell'intervallo dipende dall'errore della stima formula_27 e diminuisce se:\nQualora la popolazione non segua il modello gaussiano, se il campione \u00e8 grande a sufficienza, la variabile campionaria tende a seguire comunque una legge normale (teorema centrale del limite). In altre parole, le due formule precedenti per l'intervallo di confidenza si possono usare anche nel caso in cui non \u00e8 nota la sua legge di probabilit\u00e0.\nIl livello di confidenza o copertura \u00e8 il complemento a uno del livello di significativit\u00e0 formula_29: ad esempio, un intervallo di confidenza al formula_30 corrisponde a un livello di significativit\u00e0 di formula_31.\nInterpretazioni errate.\nGli intervalli di confidenza sono spesso confusi con altri concetti della statistica, e talora oggetto di errate interpretazioni anche da parte di ricercatori professionisti. Alcuni errori comuni:\nImpostazione di Neyman.\nGli intervalli di confidenza furono introdotti da Jerzy Neyman in un articolo pubblicato nel 1937.\nC'\u00e8 un metodo agevole per il calcolo degli intervalli di confidenza attraverso il test di verifica d'ipotesi (secondo l'impostazione di Neyman).\nUn intervallo di confidenza al 95% si pu\u00f2 quindi ricavare da un test di verifica d'ipotesi di significativit\u00e0 5%."}
{"id": "255045", "revid": "1687513", "url": "https://it.wikipedia.org/wiki?curid=255045", "title": "Global Telecom", "text": "Global Telecom Holding S.A.E. (in precedenza Orascom Telecom Holding S.A.E.) (GTH) \u00e8 una societ\u00e0 di telecomunicazioni nata in Egitto e presente con i suoi servizi GSM in diversi mercati in Medio Oriente, Africa, Asia, America settentrionale ed Europa.\nStoria.\nNel 1997, Orascom Telecom Holding (OTH) \u00e8 stata costituita come entit\u00e0 separata per consolidare gli interessi nel settore delle telecomunicazioni e della tecnologia del gruppo Orascom, fondato nel 1976 dalla famiglia dell'imprenditore egiziano Naguib Sawiris. Ha avviato l'attivit\u00e0 creando il primo operatore di telefonia mobile egiziano, Mobinil, nel 1998.\nIl 15 aprile 2011 il gruppo di telefonia russo-norvegese VimpelCom ha acquistato, attraverso Wind Telecom, il 51,7 % di Orascom e il 100 % di Wind Telecomunicazioni (WIND Italia) e Wind Hellas, diventando il sesto operatore di telefonia mobile al mondo per numero di clienti. Orascom Telecom Holding \u00e8 stata rinominata in Global Telecom Holding nel 2013. \nPresenza globale.\nGli operatori di Global Telecom sono:\nGestisce inoltre per conto del governo del Libano l'operatore libanese Alfa.\nPartecipazioni passate.\nDal 2003, Orascom era presente anche in Iraq con l'operatore di telefonia mobile Iraqna. La sussidiaria \u00e8 stata ceduta nel 2007 a Zain e ribattezzata Zain Iraq.\nAltri settori.\nGlobal Telecom \u00e8 presente a Bruxelles, in Belgio, attraverso delle sussidiarie che lavorano nello sviluppo della tecnologia WiMAX.\nGlobal Telecom ha altre aziende non-GSM tra cui Arpu+, Ring, e Mena Cables.\nWind Telecom.\nWind Telecom (precedentemente Weather Investments) \u00e8 la holding che controlla la maggioranza di Global Telecom. Deteneva anche Wind Telecomunicazioni in Italia e Wind Hellas in Grecia."}
{"id": "255047", "revid": "834", "url": "https://it.wikipedia.org/wiki?curid=255047", "title": "Dialetto friulano", "text": ""}
{"id": "255048", "revid": "1573940", "url": "https://it.wikipedia.org/wiki?curid=255048", "title": "Cercopithecus mitis", "text": "Il cercopiteco dal diadema (\"Cercopithecus mitis\" ) \u00e8 un primate della famiglia Cercopithecidae.\nDescrizione.\n\u00c8 una delle specie di maggiori dimensioni del suo genere: la lunghezza del corpo pu\u00f2 variare tra i 40 e 70 cm, quella della coda tra 70 e 100 cm, il peso tra 6 e 12 kg. Come per gli altri cercopitechi, vi \u00e8 un notevole dimorfismo sessuale, con il maschio pi\u00f9 grande della femmina. Il colore del dorso \u00e8 grigio, marrone o olivastro, a seconda delle sottospecie, mentre il lato ventrale \u00e8 pi\u00f9 chiaro e le zampe sono quasi nere. Il nome comune \u00e8 dovuto ad una chiazza chiara presente sulla fronte.\nDistribuzione e habitat.\nLa specie \u00e8 presente in zone dell'Africa centrale a ovest della Rift valley, in alcune regioni del Sudan e dell'Etiopia, nel bacino del Congo, nell'Angola settentrionale e nello Zambia nord-occidentale.\nGli habitat sono diversi ma sempre caratterizzati dalla presenza di alberi e dalla vicinanza dell'acqua.\nBiologia.\nConducono vita arboricola ed hanno attivit\u00e0 diurna. Vivono in gruppi territoriali, formati da 10 a 40 individui.\nSi nutrono soprattutto di frutta, ma la dieta comprende anche semi e altri vegetali e occasionalmente vermi e altri piccoli animali.\nL'accoppiamento pu\u00f2 avvenire in qualsiasi periodo dell'anno. \nSottospecie.\nSono note le seguenti sottospecie"}
{"id": "255053", "revid": "767487", "url": "https://it.wikipedia.org/wiki?curid=255053", "title": "Duoplasmatron", "text": "I duoplasmatron sono cannoni ionici inventati da Manfred von Ardenne. L'emissivit\u00e0 elettronica \u00e8 basata sul catodo a filamento caldo che per effetto Edison emette elettroni all'interno della camera di ionizzazione della testa ionica in modo simile a quanto avviene nelle comuni lampadine a incandescenza. Un gas nobile, di solito Argon, \u00e8 introdotto in quantit\u00e0 di pochi SCCM nella camera e viene ionizzato grazie all'interazione dei suoi atomi con gli elettroni emessi dal filamento formando una nube di plasma.\nIl plasma passa nella camera di accelerazione e viene accelerato dal campo elettrico formato fra griglie di grafite ed emesso dall'apertura della testa ionica ad alta velocit\u00e0, formando un fascio ionico dal caratteristico colore viola azzurro.\nI cannoni duoplasmatron vengono impiegati in vari processi per la deposizione di semiconduttori, metalli ed isolanti in una variante che viene comunemente chiamata sputtering e per la propulsione di sonde spaziali (\"ion beam propulsion\").\nVengono anche impiegati come sorgente del fascio primario nella spettrometria di massa di ioni secondari."}
{"id": "255054", "revid": "33689", "url": "https://it.wikipedia.org/wiki?curid=255054", "title": "SCCM", "text": "SCCM \u00e8 la sigla in lingua inglese di \"Standard Cubic Centimeters per Minute\" (ovvero centimetro cubo standard al minuto) e rappresenta un'unit\u00e0 di misura del flusso. Nell'SI l'unit\u00e0 standard \u00e8 il metro cubo al secondo, tuttavia SCCM \u00e8 molto usata in ambito ingegneristico e tecnico, in particolare nei flussometri."}
{"id": "255062", "revid": "124068753", "url": "https://it.wikipedia.org/wiki?curid=255062", "title": "Rapporti tra il Partito Comunista Italiano e il Partito Socialista Italiano", "text": "I rapporti tra il Partito Comunista Italiano (PCI) e il Partito Socialista Italiano (PSI), i due principali partiti della sinistra italiana fino al loro scioglimento negli anni novanta, conobbero tanto fasi di intensa collaborazione quanto momenti di acuto conflitto politico.\nGli anni della collaborazione: il socialcomunismo.\nAffermazione.\nNella storia politica italiana, il termine \"socialcomunismo\" \u00e8 stato usato per indicare la stretta collaborazione manifestatasi nei primi anni del secondo dopoguerra, in Parlamento e nel paese, fra il PSI e il PCI e poi della collaborazione tra quest'ultimo e il PSIUP.\nLa politica dei due partiti si svilupp\u00f2, in un primo tempo, sulla base di un patto di unit\u00e0 d'azione che, sottoscritto nel 1934 a Parigi per la comune lotta contro il fascismo, venne rinnovato dapprima nelle fasi iniziali della Resistenza, il 28 settembre 1943, e poi nel dopoguerra, il 25 ottobre 1946. Durante la Resistenza i rapporti tra i due partiti furono intensi al punto che in Emilia-Romagna i loro organi di stampa, l'\"Avanti!\" socialista e \"L'Unit\u00e0\" comunista, furono pubblicati in versione congiunta \"Avanti - L'Unit\u00e0\".\nMolti furono i livelli e i settori nei quali tale collaborazione si svilupp\u00f2:\nCrisi.\nLa stretta collaborazione tra i due partiti cominci\u00f2 ad incrinarsi seriamente dal 1956. Tre furono i fatti che accentuarono il progressivo distacco del PSI dal PCI:\nCon il 1957 l'esperienza del socialcomunismo ebbe termine: il PSI, nei suoi organi e nei suoi esponenti autonomisti ormai proclamava l'accettazione della democrazia come metodo e sistema politico, il rifiuto del frontismo e l'impossibilit\u00e0 di un'alleanza generale con il PCI per la conquista del potere a livello nazionale.\nA questo segu\u00ec il pratico affossamento del \"Patto di consultazione\", l'abbandono dell'associazione dei \"Partigiani della pace\" e l'ammissione della possibilit\u00e0 e di un interesse ad avvicinarsi ai partiti liberali.\nTutto ci\u00f2 avvenne non senza contrasti con la minoranza dei cosiddetti \"carristi\" (cos\u00ec chiamati perch\u00e9 favorevoli ai carri armati delle truppe sovietiche in Ungheria), che in quegli anni rappresentava circa il 40% del Comitato centrale del PSI e i cui componenti, in gran parte, uscirono dal PSI nel 1964 per dar vita a una formazione che riprese il nome assunto dal partito negli anni della Resistenza: Partito Socialista Italiano di Unit\u00e0 Proletaria.\nMa il progressivo divergere delle strategie del PSI da quelle del PCI era ormai irreversibile e avrebbe portato ai governi di centro-sinistra negli anni ottanta (basati sull'alleanza del PSI con la Democrazia Cristiana, il PRI , il PSDI), il PLI ed alla riunificazione, poi fallita, fra socialisti e socialdemocratici.\nNel 1964 si svilupp\u00f2 un dibattito sul tema dell'unificazione delle forze di sinistra in un unico partito. La discussione, avviata da Giorgio Amendola sulla rivista comunista \"Rinascita\" con una serie di articoli che suscitarono notevole clamore, non condusse tuttavia ad alcun risultato politico tangibile."}
{"id": "255063", "revid": "1226", "url": "https://it.wikipedia.org/wiki?curid=255063", "title": "Vittime di Stalin", "text": ""}
{"id": "255064", "revid": "2169852", "url": "https://it.wikipedia.org/wiki?curid=255064", "title": "Siepe", "text": "La siepe \u00e8 una struttura lineare, costituita prevalentemente da specie vegetali arboree ed arbustive.\nNonostante sia del tutto artificiale, e che per questo motivo richieda l'intervento umano per conservarsi, costituisce un ecosistema di grande valore, soprattutto quando inserita in contesti territoriali molto degradati dal punto di vista biologico (aree destinate all'agricoltura intensiva, zone industriali, ambiente urbano, margini di infrastrutture, margini di corsi d'acqua artificializzati). La sua architettura inoltre le consente un'altissima produttivit\u00e0 biologica (alta efficienza nella trasformazione dell'energia in biomassa).\nLa struttura della siepe.\nArchitettura della siepe.\nL'architettura della siepe ha la particolarit\u00e0 - grazie alla sua conformazione lineare - di ricevere la luce non solo dall'alto, ma anche dai lati, fino al livello del terreno. Sono dei \"muri verdi\", nei quali i germogli e le foglie si sviluppano sia verso l'alto, che lateralmente; possono pertanto convivere, nella siepe, sia le specie arboree (capaci di crescita verso l'alto) che tutte le specie arbustive (che sfruttano l'illuminazione laterale, che la siepe riceve fino a livello del suolo). Questa particolarit\u00e0 \u00e8 la causa della elevata biodiversit\u00e0 potenziale della siepe e della alta produttivit\u00e0 biologica.\nIl vigore vegetativo delle siepi \u00e8 tale che spesso la densit\u00e0 dei fusti e dei rami (specie se sono presenti specie spinose) la rende impenetrabile sia all'uomo, che a molti animali. Da qui, uno degli usi tradizionali delle siepi come confini delle propriet\u00e0 e \"recinzioni viventi e produttive\".\nAnaloghi naturali o spontanei delle siepi.\nIn natura, i popolamenti vegetali arboreo-arbustivi si organizzano in modo da coprire superfici di varia ampiezza, i boschi, e non tendono a disporsi in allineamenti. Il limite naturale del bosco \u00e8 in genere graduale, e ne costituisce il mantello: una zona marginale in cui il bosco diventa progressivamente meno alto e meno fitto, con notevoli cambiamenti sia della sua struttura, che della sua composizione floristica. Tuttavia, in alcuni, il bosco trova un limite netto ed invalicabile al suo sviluppo, sia per ostacoli naturali (come uno specchio d'acqua, o un precipizio) che per effetto dell'azione dell'uomo (un'area coltivata, una strada). In questo caso, il margine del bosco \u00e8 netto ed assume l'aspetto di un \"muro verde\" verticale. \nSe immaginiamo di restringere progressivamente il bosco, ad un certo punto questo si ridurr\u00e0 ad una striscia sottile delimitata da due margini piuttosto vicini fra loro; questa struttura prende il nome di fascia boscata. Se lo stringiamo ancora, alla fine l'area boschiva centrale sparir\u00e0 e i due margini opposti si toccheranno: abbiamo ottenuto una siepe. La siepe pu\u00f2 essere quindi immaginata come un analogo di due margini naturali di un bosco fusi fra di loro; una struttura \"limite\" del bosco, quando la larghezza del bosco tende a zero.\nValore ecologico della siepe.\nGli ambienti di transizione, detti ecotono, sono generalmente caratterizzati da elevato grado di biodiversit\u00e0, perch\u00e9 costituiscono l'habitat, sia specie specializzate per l'ambiente ecotonale, che specie normalmente ospitate da entrambi gli ambienti di cui l'ecotono costituisce il limite. In alcuni casi la presenza delle specie \u00e8 accidentale; in altri, l'ambiente ecotonale \u00e8 sede specifica di particolari fasi dello sviluppo degli individui. Ad esempio, l'ecotono costituito dalla costa marina (limite fra la terraferma e il mare) \u00e8 habitat elettivo di specie quali i molluschi della fascia di marea, ma \u00e8 anche frequentato da predatori terrestri e marini (come presenza occasionale) o da specie di alto mare nel momento della riproduzione (ad esempio, le testuggini marine).\nLa siepe, ecotono fra gli spazi aperti e il bosco, ha analoga produttivit\u00e0 e valore ecologico. In parte, mantiene il suo valore ecologico intrinseco anche quando la sua composizione floristica \u00e8 estremamente semplificata (siepi artificiali monospecifiche o la sua architettura \u00e8 fortemente innaturale (siepi potate geometricamente), come dimostra il fatto che comunque sono sede di frequente nidificazione di uccelli e riparo per altri piccoli animali. \nOrigine delle siepi.\nLe siepi, in quanto struttura inesistente in natura, derivano da effetti (attivi o passivi) dell'attivit\u00e0 umana.\nVi sono sostanzialmente tre modalit\u00e0 di formazione di una siepe:\nEvoluzione naturale delle siepi.\nLasciate indisturbate, sospendendo cio\u00e8 ogni intervento di manutenzione, le siepi tendono a trasformarsi in aree boscate con due meccanismi:\nInterventi di manutenzione delle siepi.\nLa sopravvivenza della siepe come tale richiede un intervento umano adeguato a contrastarne l'evoluzione naturale. \nLe siepi nell'ambiente agricolo.\nLa diffusione dell'agricoltura intensiva, basato sull'impiego di macchine sempre pi\u00f9 potenti e veloci e su grandi quantit\u00e0 di sostanze chimiche, ha aumentato notevolmente la produttivit\u00e0 delle campagne. Il paesaggio delle pianure \u00e8 stato radicalmente modificato, nel senso di una drastica semplificazione. Le dimensioni degli appezzamenti sono enormemente aumentate, e ogni discontinuit\u00e0 \u00e8 stata rimossa; perfino i fossi e i canali di irrigazione e di scolo sono stati sostituiti da canalizzazioni interrate. Con il passare del tempo, questo modello di agricoltura sta mostrando alcuni limiti: non si tratta, infatti, solo dell'impoverimento biologico della campagna, con riduzione o scomparsa di gran parte della biodiversit\u00e0 animale e vegetale, e del degrado del paesaggio, per quanto riguarda la sua godibilit\u00e0 dal punto di vista estetico; si tratta dell'emergere di seri problemi di ecologia funzionale, che si ripercuotono direttamente sulla salute delle popolazioni residenti e sulla stessa produttivit\u00e0 agricola. Eccone un elenco parziale.\nNuove, moderne forme di agricoltura (agricoltura biologica; agricoltura biodinamica; lotta integrata) richiedono necessariamente che la biodiversit\u00e0 delle campagne sia conservata o ricostituita; le siepi e i corsi d'acqua naturali sono due elementi essenziali in questo contesto, e la loro ricostituzione \u00e8 incentivata da direttive della Comunit\u00e0 Europea.\nIn alcuni paesi europei, sono gi\u00e0 in atto da molti anni iniziative di riordino fondiario che, esattamente all'opposto di quello attuato usualmente in Italia, si propone l'obiettivo di ripristinare il paesaggio tradizionale, e di riattivarne i meccanismi ecologici naturali anche mediante la realizzazione di siepi.\nIn Italia, un \"progetto siepe\" per la ricostituzione delle siepi agresti \u00e8 stato predisposto ed attuato dalla regione Veneto, per iniziativa della sua Azienda Foreste."}
{"id": "255066", "revid": "1745361", "url": "https://it.wikipedia.org/wiki?curid=255066", "title": "Civilt\u00e0 occidentale", "text": "Con civilt\u00e0 occidentale (anche Occidente o societ\u00e0 occidentale) si intende, a seconda dei periodi storici, la civilt\u00e0 relativa a un'area geografica e culturale comprendente grosso modo l'Europa e, in senso pi\u00f9 esteso, tutti quei paesi europei ed extraeuropei che oggi presentano tratti culturali, economici, commerciali o politici comuni, riconducibili al mondo e soprattutto ai principi filosofici del mondo greco-romano-cristiano-illuministico.\nStoria.\nSi pu\u00f2 dire che la nascita del senso di \"Occidente\" \u00e8 determinata dalla contrapposizione con l'Oriente. \nGi\u00e0 nel mito greco di Belo e dei suoi figli Egitto e Danao si pu\u00f2 leggere questo rapporto-scontro che assume dimensioni storiche con Erodoto che evidenzia, per la prima volta nella letteratura storica antica, a proposito della guerra della Grecia contro i Persiani, l'immagine di un \"Oriente schiavo\" contrapposto ai valori di libert\u00e0 occidentali dei quali la Grecia si ritiene portatrice. \nStoricamente la contrapposizione and\u00f2 evolvendosi, rispetto a un Oriente variamente definito: i greci erano occidentali rispetto a Troia e ai persiani, i romani rispetto agli egizi, i franchi rispetto ai bizantini, gli europei occidentali rispetto agli slavi posti a oriente, il Cristianesimo rispetto all'Islam, l'occidente basato sull'economia di mercato rispetto all'oriente social-comunista, l'Europa rispetto a un'Asia per nulla omogenea comprendente culture ortodosse, islamiche, del subcontinente indiano, cinesi, giapponesi.\nAgli inizi dell'evo moderno si designava come Oriente il territorio sottoposto nel XVI secolo all'Islam i cui confini erano segnati l\u00e0 dove era arrivata la conquista mongola \u00ab\"lungo la linea ideale che congiunge la foce del Dnestr con il golfo di Riga e che segna i limiti storici della Russia verso ovest. A oriente di questa linea non si ebbe poi la feconda esperienza dell\u2019Umanesimo e del Rinascimento, n\u00e9 il travaglio religioso messo in moto dalla Riforma, n\u00e9 il formarsi di una borghesia, cos\u00ec che la diversit\u00e0 culturale rispetto alla restante parte dell\u2019Europa rimase per secoli determinante.\"\u00bb\nIl concetto di Occidente, vissuto in contrapposizione al relativo concetto di Oriente, storicamente, si form\u00f2 definitivamente in coincidenza con la cacciata dei turchi dall'Europa.\nNel corso dell\"800, in seguito al Romanticismo, ai risorgimenti nazionali e alla lotta contro l'Impero Ottomano, si cominci\u00f2 a individuare l'origine lontana della cultura occidentale nella Grecia antica e nella Roma imperiale, ma fu in seguito ai principi illuministici portati dalle truppe e dai governi napoleonici in quasi tutta Europa che i concetti fondanti della civilt\u00e0 occidentale ebbero una vera diffusione.\nLungo il '900, la contrapposizione fu tra l'Occidente europeo da una parte, basato sull'economia di mercato, sulla democrazia parlamentare e sull'alleanza con il mondo anglosassone (colonie inglesi e USA compresi) e latino-americano, e, dall'altra, l'Oriente europeo e l'Asia orientale (Unione Sovietica e Cina in testa), basato in gran parte su modelli statalisti, fondati sul socialismo comunista. In questo periodo, per \"Occidente\" si intende l'insieme dei paesi dell'Europa occidentale, gli Stati Uniti d'America e il Canada, pi\u00f9 alcuni paesi extraeuropei che presentano forti affinit\u00e0 con i primi: Australia, Nuova Zelanda e Giappone, sebbene quest'ultimo continui a mantenere ancora numerosi usi tradizionali.\nSuccessivamente al crollo dei regimi comunisti avvenuto nei paesi dell'Europa orientale, intorno al 1989, anche questi ultimi vengono inclusi nel concetto di Occidente e l'Oriente resta confinato nel continente asiatico.\nDescrizione.\nI due Occidenti.\nIl termine \"Occidente\" oggi individua una vasta area politica e culturale che comprende gran parte dell'Europa e delle Americhe e, in senso pi\u00f9 allargato, Stati con caratteristiche simili in Oceania, in Africa e in Asia sudorientale (Australia, Nuova Zelanda, Sudafrica e Filippine). Almeno dal punto di vista economico e sociale, il termine comprende anche paesi asiatici come Giappone, Corea del Sud e Taiwan, che dal 1945 sono fedeli alleati della guida dell'Occidente, identificabile negli Stati Uniti d'America in forza della loro supremazia economica, militare e politica.\nIn questa visione ci\u00f2 che accomuna tali Stati \u00e8: stato di diritto, riconosciuta tolleranza per le minoranze, parit\u00e0 tra i sessi, liberismo economico e liberalismo politico, talora socialismo democratico, multipartitismo, libert\u00e0 di espressione, di movimento e di organizzazione sindacale. Per la gran parte, da un punto di vista religioso, prevale nell'area la matrice cristiana. \u00c8 proprio tale ultimo punto che individua una spaccatura tra i due versanti atlantici dell'Occidente, America ed Europa: se nella prima i principi cristiani e massoni sono parte fondante dello stato , in Europa la divisione tra Stato e religione \u00e8 essenziale caratteristica per una ottimale laicit\u00e0, pur essendoci, in alcune nazioni, commistioni fra potere religioso e politico tramite riconoscimenti vari alle confessioni pi\u00f9 diffuse (come i Patti Lateranensi in Italia).\nStoricamente, questa visione afferma di essere erede della democrazia e del pensiero razionalista nati in alcune parti della Grecia antica e ripresi nel Settecento dall'Illuminismo, dalla Rivoluzione americana e dalla Rivoluzione francese; degli ideali di universalit\u00e0 propri dell'Impero romano e, secondo alcuni, nella visione religiosa monoteistica propria del Giudaismo e del Cristianesimo, religioni (pur se divise in diverse confessioni) proprie di tutto l'Occidente, alle quali dall'inizio del secondo millennio ha iniziato ad opporsi, culturalmente e anche militarmente, l'Islam, religione ufficiale di tutto il Nordafrica, dei paesi arabi del Medio Oriente ed anche di buona parte dell'Asia meridionale.\nCultura arabofona.\nNella cultura arabofona, il termine che designa l'occidente geografico \u00e8 Maghreb, ma esso si riferisce al solo Nordafrica islamico, arabo e berbero e non ha alcun significato ideologico. Per indicare l'occidente astronomico si usa il termine \"gharb\".\nIl contrasto con l'Islam \u00e8, quindi, apparso fondamentale per una modernizzazione del concetto di Occidente. Secondo il filosofo Dariush Shayegan, iraniano e islamico, autore del saggio \"La lumi\u00e8re vient de l'Occident\":\nCritiche all'Occidente e al concetto di Occidente.\nIl concetto di Occidente \u00e8 stato denunciato come arbitrario ed ideologico, una costruzione storica e sociale priva di un effettivo riscontro reale. L'esempio pi\u00f9 noto \u00e8 forse quello di Edward Said che, nel saggio \"Orientalismo\", descrive fondamentalmente l'Occidente come la creazione di una identit\u00e0 opposta ad un'altra vaga identit\u00e0 \"orientale\", volta a legittimare i domini imperialisti e coloniali.\nPer i critici, \u00e8 una prova di ci\u00f2 la mancanza di una effettiva unit\u00e0 etnica o culturale del cosiddetto Occidente, l'estrema difficolt\u00e0 a cogliere gli aspetti accomunanti della composizione della cultura occidentale e la variabilit\u00e0 che nel tempo ha accompagnato la composizione della stessa presunta identit\u00e0 occidentale.\nSecondo questa visione, quindi, da un punto di vista politico, l'Occidente \u00e8 solamente un costrutto volto a diffondere (e difendere) la concezione economica liberista, essendone apparentemente l'unica caratteristica realmente unificante. A riprova di ci\u00f2, nazioni distanti geograficamente e culturalmente come il Giappone o la Russia sono state considerate nel tempo appartenenti all'uno o all'altro campo, quello \"orientale\" o \"occidentale\", in base alla forma di teoria economica adottata. \nComplementare a questa visione \u00e8 una scuola di pensiero che identifica primariamente l'Occidente come la sfera geopolitica in cui maggiormente marcata \u00e8 l'influenza politica, militare e strategica degli Stati Uniti, e ritiene l'appartenenza dell'Europa al campo occidentale giustificabile principalmente su questi presupposti e non su un saldo retroterra culturale. \"Occidentali\" sotto il profilo geopolitico ma non storico, culturale e ideologico sarebbero, in questo contesto, Paesi come Turchia, Ungheria e Germania.\nAll'interno dello stesso Occidente esistono movimenti e pensatori che si autodefiniscono esplicitamente \"antioccidentali\": accusano l'Occidente di essere una cultura aggressiva e intollerante verso le altre culture, e dannosa verso l'ambiente naturale a causa dell'industrializzazione e del consumismo. Tra i maggiori esponenti di queste correnti di pensiero si segnalano filosofi come Alain de Benoist, sociologi come Noam Chomsky e storici come Franco Cardini."}
{"id": "255068", "revid": "123107752", "url": "https://it.wikipedia.org/wiki?curid=255068", "title": "Ryo Saeba", "text": " \u00e8 un personaggio dei manga \"City Hunter\" ed \"Angel Heart\". \u00c8 anche conosciuto come Hunter, nome datogli nelle prime due stagioni della versione italiana dell'anime. \u00c8 il protagonista di City Hunter. \nCaratterizzazione.\n\u00c8 un individuo alto e dal fisico scultoreo che di solito si vede con una giacca azzurra sopra una t-shirt rossa con maniche arrotolate e pantaloni neri, anche se potrebbe assumere un aspetto diverso quando necessario. Ha i capelli neri leggermente arruffati che arrivano al collo e bei lineamenti.\n\u00c8 apparentemente sciocco, ridicolo e pigro per la maggior parte del tempo (al di fuori del suo lavoro), ma quando necessario (di solito in una situazione pericolosa) si dimostra serio e vigile. Non riesce mai a conquistare le ragazze a causa dei suoi temuti atteggiamenti da maniaco (nel manga \u00e8 soprannominato sukebe, che vuol dire \"allupato\"). Infatti Ryo \u00e8 un pervertito estremamente lascivo ed impazzisce alla vista di un paio di mutandine o di un reggiseno. Fosse per lui accetterebbe solo incarichi da donne bellissime, ma la sua assistente Kaori Makimura non \u00e8 mai d'accordo. Quando, inevitabilmente, nel caso \u00e8 coinvolta una donna stupenda, lei fa di tutto per impedire a Ryo di provarci, dando vita a sketch esilaranti. Nonostante la sua fama di \"cascamorto\", in realt\u00e0 Ryo ama solo Kaori ed \u00e8 sempre pronto a rischiare la vita per proteggerla, ma non glielo vuole dichiarare. Il motivo per cui non le rivela mai il suo affetto \u00e8 la paura di non saper proteggerla dai criminali, i quali venendo a conoscenza del suo sentimento, potrebbero mettere la vita della ragazza in serio rischio. Quando non lavora, lo si pu\u00f2 trovare spesso a civettare con giovani donne casuali per le strade di Tokyo e nei bar e club. Il suo costante donnaiolo porta spesso a violente ripercussioni da parte di Kaori che lo portano a essere punito (di solito a martellate). Mangia quasi di tutto (\u00e8 anche un grande mangiatore) e gli piacciono i giochi di tiro al bersaglio. Se necessario, ha facile accesso a un poligono di tiro situato sotto il suo complesso di appartamenti o nascosto nel caff\u00e8 di Umibozu dove pu\u00f2 esercitare la sua precisione e/o sfogarsi.\nRyo \u00e8 un eccezionale tiratore (la sua arma \u00e8 la rivoltella Colt Python 357 Magnum), un esperto nel combattimento corpo a corpo e un eccellente guidatore (guida una Mini Cooper rossa o una Honda Civic blu, a volte scambiata con una Fiat Panda verde di Kaori). Ha una volont\u00e0 indomabile, dei riflessi prontissimi e un udito molto sviluppato (riesce a sentire il suono di un'arma anche a grandi distanze).\nRyo in \"City Hunter\".\nIl suo passato \u00e8 avvolto nel mistero, egli stesso non conosce le sue origini e nemmeno la sua vera et\u00e0. Sa solo che, da bambino, \u00e8 sopravvissuto a un incidente aereo nell'America Centrale in cui morirono i suoi genitori; qui \u00e8 cresciuto come guerrigliero da Kaibara (Kaibara \u00e8 il padre adottivo di Ryo o, meglio, \u00e8 l'uomo che Ryo considera come suo padre).\nQuando sopravvisse all'incidente aereo in America Centrale, Ryo si affezion\u00f2 a due persone in particolare: il padre di Mary e Kaibara, che lui chiamava pap\u00e0. Fu Kaibara a dare a Ryo il nome Saeba e sempre per lui perse una gamba salvandolo da una mina. In seguito, col protrarsi della guerra, Kaibara impazz\u00ec e spinto dall'ossessione di terminare la guerra cominci\u00f2 a studiare metodi per affrontare le battaglie pi\u00f9 facilmente: cos\u00ec sintetizz\u00f2 un nuovo tipo di droga capace di rendere gli uomini invincibili, la Polvere degli Angeli. Kaibara test\u00f2 la potentissima droga proprio sul suo pupillo, Ryo, e gli effetti furono devastanti: sete di sangue inestinguibile e forti crisi d'astinenza.\nInteressante \u00e8 dire che l'autore, Tsukasa Hojo, ci lascia su questa vicenda nel dubbio, infatti non si sa se Kaibara volle concedere l'utilizzo della droga a Ryo per aiutare \"suo figlio\" a lenire le sofferenze di una guerra interminabile o per puro e semplice sadismo. Comunque i due si persero di vista subito dopo la fine della guerra e Kaibara fond\u00f2 un'associazione criminale spietata, la Union Teope, specializzata in qualsiasi tipo di crimine ma soprattutto sullo smercio della Polvere degli Angeli. Kaibara vuol vedere un giorno Ryo a capo della sua organizzazione, ma il suo sogno malsano resta una chimera, infatti la Union Teope \u00e8 responsabile della morte dell'amico-collega di Ryo, Makimura, e anche il mandante di una missione suicida affidata a Mick Angel: uccidere proprio Ryo Saeba. Ryo si \u00e8 poi trasferito negli Stati Uniti intraprendendo la sua professione attuale e infine nel quartiere di Shinjuku a Tokyo, in Giappone.\nRyo in \"Angel Heart\".\nRyo sta invecchiando e non \u00e8 pi\u00f9 infallibile come una volta, anche se resta il migliore sulla piazza. Dopo la morte di Kaori \u00e8 molto cambiato, al punto da abbandonare la vita da giustiziere per annegare il dolore nell'alcool e, naturalmente, sedurre quante pi\u00f9 donne possibili. Tuttavia, quando scopre che il cuore di Kaori \u00e8 stato trapiantato in una giovane killer, indirettamente spinto da Kaori, decide di prendersene cura.\nPoteri e abilit\u00e0.\nRyo \u00e8 allenato quasi al massimo livello fisico e mentale. Ha una forza incredibile e riflessi estremamente rapidi nel combattimento corpo a corpo. Ha la capacit\u00e0 di pianificare molti passi avanti rispetto ai suoi rivali e quindi non pu\u00f2 quasi mai essere superato in astuzia. Tiratore altamente qualificato, Ryo non manca quasi mai il bersaglio ed \u00e8 noto soprattutto per aver eseguito il \"tiro a un foro\": una serie di colpi che colpiscono ripetutamente nello stesso punto esatto del bersaglio.\nNonostante non possegga veri e propri super poteri, in alcuni casi, anche per via della sua natura fittizia, mostra abilit\u00e0 praticamente sovrumane. In primis la sua mira, per la quale \u00e8 conosciutissimo. Riesce addirittura a sparare sei colpi in successione a una distanza di quindici metri centrando sempre lo stesso identico punto (One Hole Shot), e a colpire sezioni microscopiche, come per esempio la fibbia di una cintura, oltretutto facendo passare il proiettile per un parco gremito di persone.\nSuperlativo il primo capitolo del manga in cui Ryo, ingaggiato dalla fidanzata, una dottoressa, di un pugile ucciso prima di un incontro importantissimo, la quale, malata di cancro, gli offre la sua stessa vita nominandolo beneficiario della sua assicurazione sulla vita (a incarico compiuto, per\u00f2, Ryo straccia l'assicurazione della donna chiedendole in cambio di starle vicino per il tempo che le rimane da vivere) spara nell'orecchio del pugile assassino durante l'incontro da lui stesso truccato (monologo di Ryo dal fumetto: \"Pallottola nitro-express calibro 500 sparata alla distanza di cento su un oggetto di una tonnellata, lo fa spostare di mezzo metro. Per\u00f2 io l'ho fatta modificare apposta per te, Inagaki! Questo \u00e8 un proiettile speciale in oro! Bel regalino, non \u00e8 vero? La tua morte sar\u00e0 perfetta per un pugile miserabile quale sei! Te la sparer\u00f2 in un orecchio! La pallottola ti rimarr\u00e0 dentro al cranio senza trapassartelo! Proprio quello che ci vuole per un figlio di puttana come te!\"). In aggiunta, pu\u00f2 deflettere lame durante il volo, o mirare attraverso un treno in corsa.\nI suoi riflessi sono eccezionali, pu\u00f2 infatti colpire pi\u00f9 persone assieme prima che esse riescano ad estrarre un'arma, e una volta sconfisse un killer professionista in rapidit\u00e0, pur dovendo anche ricaricare. Ha una sorta di sesto senso, o semplicemente quelli pi\u00f9 convenzionali molto affinati (non \u00e8 possibile prenderlo alle spalle, e sente anche a decine di metri il rumore di un proiettile che viene caricato in canna), che gli consente di sparare con precisione chirurgica anche attraverso i muri, poich\u00e9 avverte la posizione precisa delle persone pur senza vederle. Oltre a questo, \u00e8 sostanzialmente un vero e proprio esperto di armi da fuoco, e lo si \u00e8 visto usare di tutto, dai bazooka, alle comuni pistole, ai fucili automatici e non; sa come usarle, smontarle e averne cura con la massima efficienza. Si destreggia anche con i coltelli, che sovente lancia senza mai sbagliare un colpo. \nAlto 1,91 m per 77 kg, ha un fisico che gli consente di eseguire le pi\u00f9 estreme acrobazie e contorsioni, come quando schiv\u00f2 una serie di trappole mortali in corsa, o quando si dimostr\u00f2 capace di piegare la schiena all'indietro fino a raggiungere la testa con i piedi, e camminare con le mani. Piroette e capriole sono il minimo per lui, in grado anche di saltare da tetto in tetto e arrampicarsi senza problemi, a testimoniarlo la sua muscolatura quasi greca, ed \u00e8 anche d'incredibile rapidit\u00e0. Nel corpo a corpo \u00e8 praticamente imbattibile, e solo pochissimi, come il killer Professor, sono stati abbastanza abili da impensierirlo. Generalmente pu\u00f2 mettere fuori combattimento una dozzina di persone assieme senza difficolt\u00e0.\nPossiede grande intuito e memoria, tant'\u00e8 che \u00e8 sempre un passo avanti agli altri nell'anticipare mosse e trucchi atti a imbrogliarlo, ci\u00f2 lo rende uno stratega abilissimo. La sua furbizia si rif\u00e0 anche nell'inganno verso e proprio, per esempio nel travestimento. Pi\u00f9 volte \u00e8 riuscito a convincere gang di delinquenti o suoi avversari di professione di essere un postino, un loro alleato o a confondersi tra la folla. A questo, si aggiunge anche la sua abilit\u00e0 nell'imitazione delle voci, cos\u00ec accurata da poterle simulare in modo praticamente perfetto. Inoltre, siccome \u00e8 stato un mercenario fin da bambino, sa esattamente come comportarsi nell'ambiente militare e conosce le tattiche di sopravvivenza.\nIn mano sua, qualsiasi auto riesce a trasformarsi in un metodo sicuro per sfuggire, data la sua grande destrezza al volante.\nHa un carattere che, per quanto scherzoso, non gli permette mai di arrendersi o cedere alla paura.\nCuriosit\u00e0.\nIn occasione della prima apparizione di Saeko Nogami, c'\u00e8 una citazione dal famosissimo film \"Casablanca\": infatti vengono mostrati Ryo e Saeko che con rancore si lasciano dopo essersi baciati un'ultima volta proprio a Casablanca; in tale occasione Ryo \u00e8 vestito in modo molto simile a Humphrey Bogart e Saeko somiglia moltissimo a Ingrid Bergman, i due protagonisti del film.\nAccoglienza.\nRyo ha ricevuto il premio Anime Grand Prix della rivista \"Animage\" come miglior personaggio maschile del 1988 arrivando al secondo posto. Nel 1989, 1990 e 1991 \u00e8 invece arrivato al primo posto. Nel 1992 \u00e8 arrivato al sesto posto.\nInfluenza culturale.\nNel 2012 \u00e8 apparso assieme a Kaori e Umibozu in un video per il musicista virtuale \"Mana\"."}
{"id": "255069", "revid": "118831128", "url": "https://it.wikipedia.org/wiki?curid=255069", "title": "Tsukasa H\u014dj\u014d", "text": "\u00c8 fra i mangaka che meno si \u00e8 lasciato influenzare dal mercato internazionale e dai gusti delle nuove generazioni occidentali. A questo proposito, \u00e8 stato tra i primi autori nipponici ad opporsi all'occidentalizzazione dei manga. Eppure, nonostante la sua stretta aderenza ai canoni giapponesi, il suo stile di disegno e di narrazione rimangono \"occidentali\" in senso classico, cio\u00e8 caratterizzati da elevato realismo. Fanno eccezione le frequenti scene umoristiche in cui descrive situazioni surreali, facendo ricorso ad espressioni esasperate, al limite del super deformed.\nLe sue opere sono orientate soprattutto ad un pubblico adulto, pi\u00f9 che per i vaghi riferimenti sessuali o i fatti sanguinosi, per la profondit\u00e0 delle situazioni che spesso analizzano l'animo umano nei suoi lati pi\u00f9 complessi e meno visibili. L'aggiunta di una buona dose di umorismo aiuta sempre ad alleggerire ed a rendere godibile la lettura.\nUn'altra caratteristica peculiare di H\u014dj\u014d \u00e8 quella di inserire di frequente piccoli cameo di personaggi di sue opere precedenti, o far ricorrere luoghi e caratteristiche: ne sono classici esempi il bar \"Cat's Eye\", presente sia in \"Occhi di gatto\", sia in \"City Hunter\" e in \"Angel Heart\", ed il locale \"Nekomanma\", che compare sia in \"City Hunter\" che in \"F. Compo\".\nH\u014dj\u014d \u00e8 stato il mentore di Takehiko Inoue, il creatore di \"Slam Dunk\" e \"Vagabond\", che ha fatto parte del suo staff durante la realizzazione di \"City Hunter\". Inoltre \u00e8 amico di lunga data di Tetsuo Hara, creatore assieme a Buronson di \"Ken il Guerriero\". H\u014dj\u014d ha lavorato sul character design di Reina, un nuovo personaggio femminile introdotto nel film di animazione \"Ken il guerriero - La leggenda di Hokuto\" uscito in Giappone nel 2006."}
{"id": "255072", "revid": "205250", "url": "https://it.wikipedia.org/wiki?curid=255072", "title": "Giovanni Carlo Anselmetti", "text": "Biografia.\nLaureato in ingegneria elettrotecnica, nel 1950 divent\u00f2 direttore e nel 1953 presidente dell'azienda siderurgica Cogne; fu poi direttore e (dal 1959) delle Officine Savigliano. Fu inoltre presidente del Consorzio elettrico del Buthier dal 1950 al 1962 e docente di Elettrotecnica al Politecnico di Torino, nonch\u00e9 amministratore delegato della Societ\u00e0 italiana per il traforo del Monte Bianco sino al 1962.\nNel 1964 fu nominato Cavaliere del lavoro.\nEletto consigliere comunale nella Democrazia Cristiana, fu prima assessore e poi sindaco di Torino dal 1962 al giorno della morte, avvenuta nel 1964. A capo di un'alleanza di centro-sinistra, si prefisse di completare il programma avviato due anni prima da Peyron. Sollecit\u00f2 quindi la costruzione dell'autostrada Torino-Piacenza (iniziata nel 1964).\nDovette affrontare soprattutto la questione urbanistica e la domanda di servizi suscitata dalla forte immigrazione (tra il 1951 e il 1961 Torino era passata da 719.000 a 1.026.000 abitanti), ma incontr\u00f2 difficolt\u00e0 nel fare approvare il piano regolatore intercomunale, che aveva riproposto con il nome di \"Grande Torino\" sul modello della \"Grande Londra\", per la difesa delle autonomie locali portata avanti dall'opposizione e dalla sinistra democristiana. Decise poi di lasciare in sospeso la realizzazione della metropolitana, nonostante i progetti fossero pronti, perch\u00e9 la riteneva troppo onerosa.\nNel 1963 gli fu conferita la Medaglia d'oro dei benemeriti della scuola, della cultura e dell'arte.\nLa sua citt\u00e0 gli ha intitolato una via nel quartiere Mirafiori Sud, nei pressi dello stabilimento Fiat.\nBibliografia.\nAA. VV., \"Storia di Torino\", \"Vol. 9, Gli anni della Repubblica\", a cura di Nicola Tranfaglia, Giulio Einaudi Editore, Torino, 1999, pp. 121-122"}
{"id": "255073", "revid": "4507", "url": "https://it.wikipedia.org/wiki?curid=255073", "title": "Giancarlo Anselmetti", "text": ""}
{"id": "255078", "revid": "2175", "url": "https://it.wikipedia.org/wiki?curid=255078", "title": "Bastide-Clairence", "text": ""}
{"id": "255079", "revid": "106456", "url": "https://it.wikipedia.org/wiki?curid=255079", "title": "Bourdettes", "text": "Bourdettes \u00e8 un comune francese di 387 abitanti situato nel dipartimento dei Pirenei Atlantici nella regione della Nuova Aquitania."}
{"id": "255082", "revid": "110157", "url": "https://it.wikipedia.org/wiki?curid=255082", "title": "Garris", "text": "Garris, in lingua basca \"Garruze\", \u00e8 un comune francese di 297 abitanti situato nel dipartimento dei Pirenei Atlantici nella regione della Nuova Aquitania."}
{"id": "255084", "revid": "6923", "url": "https://it.wikipedia.org/wiki?curid=255084", "title": "Associazione internazionale degli esorcisti", "text": "L'Associazione internazionale esorcisti \u00e8 stata fondata nel 1990 da in gruppo di sei sacerdoti, trai quali padre Ren\u00e9 Chenesseau (sacerdote ed esorcista francese), padre Gabriele Amorth S.S.P. (sacerdote ed esorcista nella Diocesi di Roma) e da padre Jeremy Davies (laureato in Lettere ad Oxford e poi medico missionario-esorcista in Guyana, Nigeria e Ghana).\nNe fanno parte i preti esorcisti incaricati dal vescovo della diocesi di appartenenza. La maggior parte sono italiani.\nDal 1990 al 2000 il presidente dell'Associazione \u00e8 stato padre Gabriele Amorth S.S.P., nel 2000 venne eletto come suo successore padre Giancarlo Gramolazzo F.D.P., riconfermato nel luglio 2008. Dopo il decesso di padre Giancarlo Gramolazzo nel 2010, prese la carica di presidente ad interim, padre Cipriano De Meo, O.F.M. Cap., originario di San Severo nella provincia di Foggia. \nIl 2 luglio 2014, l'Associazione fu riconosciuta dal card. Ratzinger e da papa Bergoglio, a seguito di un decreto della Congregazione per il clero approvato il 13 giugno.\nAttuale presidente dell'Associazione \u00e8 padre Francesco Bamonte, esorcista della diocesi di Roma e religioso dei Servi del Cuore Immacolato di Maria.\nSono oltre 400 gli esorcisti soci dell'Aie nel mondo, ai quali si aggiungono 124 ausiliari.\nL'Associazione ha sede a Roma e organizza degli incontri annuali: un anno si svolgono a livello nazionale, l'anno dopo a livello internazionale. Gli incontri hanno finalit\u00e0 d'aggiornamento ma anche di coordinamento riguardo all'attivit\u00e0 degli esorcisti.\nDal 2016 l'AIE, ha istituito un \"corso teorico e pratico sul ministero dell'esorcistato per i sacerdoti\"."}
{"id": "255085", "revid": "2175", "url": "https://it.wikipedia.org/wiki?curid=255085", "title": "H\u00f4pital-d'Orion", "text": ""}
{"id": "255086", "revid": "2175", "url": "https://it.wikipedia.org/wiki?curid=255086", "title": "H\u00f4pital-Saint-Blaise", "text": ""}
{"id": "255090", "revid": "228587", "url": "https://it.wikipedia.org/wiki?curid=255090", "title": "Nay", "text": ""}
{"id": "255093", "revid": "767487", "url": "https://it.wikipedia.org/wiki?curid=255093", "title": "Programmi KDE", "text": "Questa \u00e8 una lista di programmi sviluppati dalla comunit\u00e0 KDE e suddivisi per categorie. Le categorie che vengono utilizzate sono quasi le stesse usate nella comunit\u00e0 KDE.\nEdutainment.\n\"Per una lista completa, vedi\" kdeedu - KDE Edutainment Project\nGiochi.\n\"Per una lista completa, si veda\" Kdegames - KDE Games\nUfficio.\n\"Si veda anche:\" KOffice - Office Suite"}
{"id": "255096", "revid": "2070951", "url": "https://it.wikipedia.org/wiki?curid=255096", "title": "Ousse", "text": "Ousse \u00e8 un comune francese di 1.511 abitanti situato nel dipartimento dei Pirenei Atlantici nella regione della Nuova Aquitania."}
{"id": "255097", "revid": "599013", "url": "https://it.wikipedia.org/wiki?curid=255097", "title": "Saint-Etienne-de-Ba\u00efgorry", "text": ""}
{"id": "255098", "revid": "287204", "url": "https://it.wikipedia.org/wiki?curid=255098", "title": "Sauguis-Saint-Etienne", "text": ""}
{"id": "255099", "revid": "287204", "url": "https://it.wikipedia.org/wiki?curid=255099", "title": "Sendets", "text": "Esistono pi\u00f9 comuni francesi con questo nome"}
{"id": "255119", "revid": "767487", "url": "https://it.wikipedia.org/wiki?curid=255119", "title": "Lista di applicazioni di KDE", "text": ""}
{"id": "255122", "revid": "38756605", "url": "https://it.wikipedia.org/wiki?curid=255122", "title": "Browser web", "text": ""}
{"id": "255123", "revid": "767487", "url": "https://it.wikipedia.org/wiki?curid=255123", "title": "Sendets (Pirenei Atlantici)", "text": "Sendets \u00e8 un comune francese di 872 abitanti situato nel dipartimento dei Pirenei Atlantici nella regione della Nuova Aquitania."}
{"id": "255127", "revid": "1442080", "url": "https://it.wikipedia.org/wiki?curid=255127", "title": "Antonio Aiazzi", "text": "Biografia.\nSoprannominato \"il Marchese\", fa parte dei Litfiba dal 1980 al 1990; poi dal 1990 al 1997 continua l'attivit\u00e0 di musicista come compositore e collaboratore del gruppo.\nParallelamente all'attivit\u00e0 con i Litfiba, nel periodo tra gli anni ottanta e novanta, ha fondato con Gianni Maroccolo e Francesco Magnelli il gruppo dei Beau Geste, dedito in particolare alla composizione di colonne sonore per spettacoli teatrali, pubblicando due dischi per la Materiali Sonori. La sua passione per questo tipo di musica continua nel tempo, da \"L'Eneide\" del gruppo teatrale Kripton a fiction (\"Solo x te\") e opere cinematografiche, \"L'Amico Arabo\", \"Voci d'Europa\" di Corso Salani per il cinema e una lunga collaborazione con il regista Massimo Luconi per il teatro. Dal 1989 al 1996 suona la tastiera nella sigla di \"Italia 1 film\", ciclo di film in onda su Italia 1.\nProduttore discografico e \"session man\", ha suonato con diversi artisti (Negrita, Paolo Belli, Angela Baraldi) e in numerosi lavori usciti per l'etichetta indipendente IRA di Firenze. Collaborazione nel 1996 con \u201cTempo Reale\u201d del maestro Luciano Berio, per il disco \u201cMondi Sommersi\u201d dei Litfiba.\nDal 1996 al 2001 ha collaborato con il comune di Prato, nell'ambito della progettazione musicale e per i giovani, tra questi Banco Rock un progetto di tutoraggio artistico e di formazione musicale per le giovani band musicali, realizzato nelle scuole superiori di Prato con produttori professionisti (10 edizioni). \u00c8 stato responsabile artistico di Officina Giovani-Prato dal 1998 al 2001 spazio dedicato alle attivit\u00e0 artistiche giovanili (musica, teatro, danza, pittura/scultura).\n1997 creazione evento \u201cSarajevo anno zero\u201c , composizione e rappresentazione dell'opera musicale dei Beau Geste \u201cAnno Zero\u201c, unico live della band con Gianni Maroccolo e Francesco Magnelli.\n1999/2001 \u2013 Direttore Artistico del centro Officina Giovani del comune di Prato (formazione, direzione eventi) per giovani artisti e tecnici.\n2000/2002 - Coordinatore di AMT (Antenna Musicale Toscana) finanziato da Regione Toscana, per la progettazione e i finanziamenti nella musica extracolta. Progetto di formazione Leonardo \u201c IT MUSIC PLACEMENT \u201c (tirocini all'estero sui bandi di formazione della comunit\u00e0 EU) sui formati digitali Audio/Video.\nNel 2003 fa ritorno nei rinnovati Litfiba realizzando la colonna sonora di Tomb Raider Larasong e il disco in studio essere o sembrare del 2005.\nNel 2005 collabora al progetto IG (Ivana Gatti \u2013 Gianni Maroccolo)\nDal 2007 si occupa principalmente di editoria giochi da tavolo, con la Rebus Project poi Giochi Briosi pubblicando i giochi: \"I Toscanacci\", \"L'Italia &amp; gli Italiani\", \"I Romanacci\", \"Vita di Ges\u00f9\", \"Venezia &amp; i Veneti\", \"Milano\", titoli usciti per l'editore Giochi Uniti, dedicandosi al settore marketing e distributivo. Segue sempre progetti formativi su band musicali e compone colonne sonore.\nIl 1\u00ba giugno 2012 Antonio Aiazzi torna sul palco con i Litfiba dopo circa 6 anni, in occasione dell'esibizione della band al Nelson Mandela Forum, riunendo cos\u00ec tutti i superstiti della formazione originale degli anni '80, in ricordo di Ringo De Palma, batterista storico della band, prematuramente scomparso proprio il 1\u00ba giugno del 1990.\nIl 2 agosto si esibisce al festival di Radicondoli (SI), in una prima assoluta, progetto nato dalla collaborazione con due fotografi, Luigi Rinaldelli e Micaela Rostan. Poi replicata in piazza della Signoria-Logge dei Lanzi a Firenze.\nIl 30-31 gennaio 2013, Antonio Aiazzi si \u00e8 esibito coi Litfiba nella formazione originale, in due concerti celebrativi della cosiddetta \"Trilogia del potere\", comprendente i dischi che gli stessi Litfiba produssero tra il 1983 e il 1989. I due spettacoli si sono tenuti presso la discoteca rock milanese Alcatraz. Da queste due esibizioni, verr\u00e0 tratto un cd live in uscita nel marzo 2013 e un tour di date in varie citt\u00e0 italiane. Il successo delle due prime date, porta alla creazione di un tour vero e proprio a marzo e aprile con una ripresa estiva in tutto 17 date. Poi nel 2014 questa formazione stessa formazione sar\u00e0 headliner del Trafic Festival in piazza San Carlo a Torino (presenti 40/50.000 persone) e a Castelsardo per il 31 dicembre.\nA maggio 2014 viene presentata la nuova Eneide di Krypton (un nuovo canto) al teatro studio di Scandicci (FI). Dopo 30 anni la riproposizione di questo disco cult dei Litfiba. Nel 2015 questo spettacolo \u00e8 in tour, con rappresentazioni a Opera di Firenze e Teatro Argentina (Roma) e altre date in Italia.\nDal 2014 riprende la progettazione e creazione di eventi culturali/musicali per centri commerciali,\" La fiera della musica \" , in questo contenitore vengono proposti anche percorsi formativi e di informazione musicale.\nDal 2016 torna a suonare con il progetto di Gianni Maroccolo per portare in live, NEAP (nulla \u00e8 andato perso), tratto in gran parte dal disco di Maroccolo con Claudio Rocchi Vdb23/Nulla \u00e8 andato perso, al live parteciperanno anche Andrea Chimenti, Simone Filippi ( \u00dcstmam\u00f2 ) e Beppe Brotto. Il 4 marzo 2017 esce per la Contempo Records il disco triplo vinile live del concerto NEAP.\nNel 2016 collabora nuovamente con i Litfiba, suonando le tastiere nell'album \"Eut\u00f2pia\".\nIl 24 novembre 2017 esce il primo disco solista di Antonio Aiazzi - Linea Gialla che nasce dai suoni della strada per poi sperimentare la musica in un mondo elettronico (Piano-music, electronics e field-recordings). Uscito per la Contempo Records.\nA febbraio 2021 con Gianni Maroccolo viene realizzato il disco Mephisto Ballade per Ala Bianca / Contempo Records . Le prime uscite del Live Mephisto Ballade a Roma Europa Festival . \nSerata all'Arena di Verona, in omaggio a Franco Battiato. Con Gianni Maroccolo, Andrea Chimenti e Beppe Brotto . Uscita disco dicembre 2021\nDiscografia.\nCon i Beau Geste.\nSolista:"}
{"id": "255132", "revid": "4711", "url": "https://it.wikipedia.org/wiki?curid=255132", "title": "Battaglia di Arnhem", "text": ""}
{"id": "255139", "revid": "287204", "url": "https://it.wikipedia.org/wiki?curid=255139", "title": "Tsukasa Hojo", "text": ""}
{"id": "255146", "revid": "2017743", "url": "https://it.wikipedia.org/wiki?curid=255146", "title": "Valore p", "text": "In statistica inferenziale, in particolare nei test di verifica d'ipotesi, il valore \"p (o valore di probabilit\u00e0; pi\u00f9 comunemente detto p\"-value) \u00e8 la probabilit\u00e0, per una ipotesi supposta vera (ipotesi nulla), di ottenere risultati ugualmente o meno compatibili, di quelli osservati durante il test, con la suddetta ipotesi. In altri termini, il valore \"p\" aiuta a capire se la differenza tra il risultato osservato e quello ipotizzato \u00e8 dovuta alla casualit\u00e0 introdotta dal campionamento, oppure se tale differenza \u00e8 statisticamente significativa, cio\u00e8 difficilmente spiegabile mediante la casualit\u00e0 dovuta al campionamento. L'utilizzo del valore \"p\" nei test di ipotesi \u00e8 comune in molti campi di ricerca come fisica, economia, finanza, scienze politiche, psicologia, biologia, criminologia e sociologia. Talvolta viene anche chiamato livello di significativit\u00e0 osservato. \nLivello di significativit\u00e0.\nQuando si effettua un test d'ipotesi si fissa un'ipotesi nulla e un valore soglia \u03b1 (per convenzione di solito 0,05) che indica il livello di significativit\u00e0 del test. Calcolato il \"p\"-value relativo ai dati osservati \u00e8 possibile comportarsi come segue:\nTuttavia se valore \"p\" \u2248 \u03b1, cio\u00e8 \u00e8 vicino al valore soglia, \u00e8 necessaria attenzione. Il valore \"p\" viene utilizzato per fornire maggiori informazioni su un test rispetto all'accettazione o al rifiuto per un certo livello di significativit\u00e0. Per questo le analisi statistiche devono sempre riportare il valore del \"p\"-value osservato permettendo ai lettori di trarre le proprie conclusioni.\nPer condurre un test statistico \u00e8 importante fissare il livello di significativit\u00e0 (indicato di solito con la lettera greca \u03b1, alfa) prima di calcolare il valore \"p\". Se il valore \"p\" venisse calcolato per primo, lo sperimentatore saprebbe quali valori per quel livello di significativit\u00e0 conducono ad accettare o rigettare l'ipotesi nulla, e potrebbe scegliere il livello in funzione del risultato desiderato.\nDefinizione.\nSia formula_1 l'ipotesi che il valore formula_2 dei dati osservati sia estratto da una certa variabile aleatoria formula_3 nota. Il \"p\"-value \u00e8 definito come la probabilit\u00e0, supposta l'ipotesi formula_1, di ottenere un risultato (dai dati osservati) uguale o \"pi\u00f9 estremo\" di quello effettivamente osservato. Cosa si intende con \"pi\u00f9 estremo\" precisamente, dipende dal tipo di test che si intende effettuare. Se il test \u00e8 bilaterale allora i risultati pi\u00f9 estremi sono i valori di formula_3 per cui formula_6 oppure formula_7. Se il test \u00e8 unilaterale destro allora i risultati pi\u00f9 estremi sono i valori di formula_3 per cui formula_9. Se il test \u00e8 unilaterale sinistro allora i risultati pi\u00f9 estremi sono i valori di formula_3 per cui formula_6. Quindi il \"p\"-value \u00e8 dato da:\nPi\u00f9 il valore del \"p\"-value \u00e8 piccolo, pi\u00f9 \u00e8 grande la significativit\u00e0 poich\u00e9 il risultato ci dice che l'ipotesi formula_1 considerata non spiega adeguatamente i dati osservati, cio\u00e8 \u00e8 poco credibile che il valore osservato sia stato effettivamente estratto dalla variabile aleatoria formula_3.\nEsempio.\nSia, ad esempio, 0,03 il valore \"p\" di un test. Il test condotto con un livello di significativit\u00e0 di 0,05 induce allora a rifiutare l'ipotesi nulla, mentre lo stesso test condotto con un rischio di errore di 0,02 induce a non rifiutare l'ipotesi nulla. La conclusione \"il valore \"p\" \u00e8 0,03\" contiene pi\u00f9 informazioni delle sole \"ipotesi rifiutata con significativit\u00e0 0,05\" o \"non rifiutata con significativit\u00e0 0,02\".\nErrori comuni.\nCi sono diversi errori comuni riguardanti l'uso del \"p\"-value."}
{"id": "255148", "revid": "125218738", "url": "https://it.wikipedia.org/wiki?curid=255148", "title": "Russell Crowe", "text": "\u00c8 noto soprattutto per avere interpretato il ruolo del generale Massimo Decimo Meridio ne \"Il gladiatore\" di Ridley Scott, ruolo che gli ha dato molta popolarit\u00e0 a livello internazionale e gli ha consentito di aggiudicarsi il Premio Oscar come miglior attore protagonista nel 2001. Ha interpretato inoltre il matematico John Nash in \"A Beautiful Mind\" di Ron Howard, grazie al quale ha ottenuto un BAFTA, un Golden Globe e la sua terza candidatura all'Oscar, il capitano Jack Aubrey in \"Master &amp; Commander - Sfida ai confini del mare\" di Peter Weir, il pugile James J. Braddock in \"Cinderella Man - Una ragione per lottare\", sempre di Ron Howard.\nTra gli altri ruoli pi\u00f9 noti vi sono Hando in \"Skinheads\", il dottor Jeffrey Wigand in \"Insider - Dietro la verit\u00e0\" di Michael Mann (che nel 1999 gli ha fruttato la sua prima candidatura all'Oscar), Robin Hood nell'omonimo film del 2010 (diretto ancora da Ridley Scott) e l'ispettore Javert in \"Les Mis\u00e9rables\" di Tom Hooper, adattamento cinematografico dell'omonimo musical di Claude-Michel Sch\u00f6nberg (a sua volta tratto dal romanzo di Victor Hugo). Nel 2020 si \u00e8 aggiudicato per la seconda volta il Golden Globe per la sua interpretazione di Roger Ailes nella miniserie \"The Loudest Voice - Sesso e potere\".\n\u00c8 stato iscritto fra le celebrit\u00e0 della Hollywood Walk of Fame: la sua stella ha il numero .\nCarriera.\nDopo avere partecipato a numerose serie televisive e \"soap opera\" come \"Neighbours\" ottiene la parte di protagonista in alcuni film australiani tra cui \"Skinheads\", nel 1992, per il quale ottiene il premio come miglior attore protagonista dall'Australian Film Institute, e considerato il suo vero esordio cinematografico, oltre che suo primo film importante. \"Skinheads\" ebbe un notevole successo di critica. Nel 1993 affianc\u00f2 Charlotte Rampling nel film \"Un piccolo grande eroe\". Nel 1995 Sharon Stone, in veste di produttrice e protagonista del western \"Pronti a morire\" lo chiama per interpretare una parte in questo film. Nonostante il \"cast\", composto da stelle del cinema (oltre alla Stone e Crowe, Gene Hackman, Leonardo DiCaprio e la regia di Sam Raimi) il film si rivela un insuccesso sia dal punto di vista del botteghino che da quello della critica. Nello stesso anno partecipa ad altri due film, \"Miss Magic\" e \"Fino alla fine\". Seguono altri insuccessi fin quando, nel 1997, l'interpretazione dell'agente Bud White in \"L.A. Confidential\" lo lancia tra le stelle di Hollywood. Nello stesso anno interpreter\u00e0 altri due film, ovvero \"Paradiso di fuoco\" e \"Breaking Up - Lasciarsi\".\nDopo avere interpretato John Biebe accanto a Burt Reynolds in \"Mistery, Alaska\" Crowe ottiene grandi consensi. Il primo \u00e8 per \"Insider - Dietro la verit\u00e0\" di Michael Mann (1999), nel quale interpreta il dottor Jeffrey Wigand; qui Crowe viene candidato sia al premio Golden Globe che all'Oscar come miglior attore protagonista, ma risulta battuto prima da Denzel Washington (in \"Hurricane - Il grido dell'innocenza\") poi da Kevin Spacey (per \"American Beauty\"). Ma \u00e8 l'anno dopo che la vera fama travolge l'attore, quando interpreta Massimo Decimo Meridio ne \"Il gladiatore\" di Ridley Scott del 2000 (da qui comincer\u00e0 quel sodalizio con il regista che dura tutt'oggi), grazie al quale vince l'Oscar al miglior attore.\nNel tempo libero Russell Crowe \u00e8 anche un apprezzato cantante, e con la sua \"band\" si \u00e8 esibito, tra l'altro, al Festival di Sanremo 2001. Nel 2010 si \u00e8 esibito in Piazza di Spagna, a Roma, assieme agli attori co-protagonisti di \"Robin Hood\", Alan Doyle, \"frontman\" della band canadese Great Big Sea e suo grande amico, Scott Grimes e Kevin Durand.\nL'anno successivo \u00e8 nel film di Ron Howard \"A Beautiful Mind\": qui Crowe interpreta un ruolo diverso da quelli in cui il pubblico \u00e8 abituato a vederlo, con il professore di matematica John Nash, affetto da una grave forma di schizofrenia. Per la sua interpretazione, Crowe conquista il Golden Globe e il BAFTA Award come miglior attore protagonista, arrivando perci\u00f2 la notte degli Oscar super favorito; tuttavia i giurati dell'Academy gli preferiscono Denzel Washington per \"Training Day\".\nA questo punto si prende una piccola pausa e torna sullo schermo due anni dopo nel nuovo film di Peter Weir: \"Master &amp; Commander - Sfida ai confini del mare\", un film di avventura, storico, drammatico e di guerra dove Crowe interpreta il capitano Jack Aubrey e viene nominato ai Golden Globe. Due anni dopo, nel 2005, \u00e8 protagonista di \"Cinderella Man - Una ragione per lottare\" di Ron Howard; qui riceve la sua quinta candidatura ai Golden Globe. Poi nel 2006 \u00e8 protagonista di \"Un'ottima annata - A Good Year\" di Ridley Scott.\nNel 2007 \u00e8 protagonista con Christian Bale del \"remake\" del film \"Quel treno per Yuma\" e con Denzel Washington in \"American Gangster\" di Ridley Scott. Interpreta poi \"Nessuna verit\u00e0\", nuovamente di Ridley Scott, dove Crowe interpreta un \"boss\" della CIA, dividendo lo schermo con Leonardo DiCaprio. Nel 2008 Crowe \u00e8 voce narrante nel film documentario \"Bra Boys\", scritto e diretto da Sunny Abberton. Nel 2009 \u00e8 tra i protagonisti, assieme a Ben Affleck, Rachel McAdams e Helen Mirren, del \"thriller\" politico \"State of Play\", mentre nel 2010 torna ancora una volta a collaborare con Ridley Scott in \"Robin Hood\".\nNel 2012 interpreta il ruolo dell'ispettore Javert nel film musicale \"Les Mis\u00e9rables\", in cui recita assieme all'amico Hugh Jackman. Sempre nel 2012 si sono svolte le riprese dell'adattamento cinematografico del racconto biblico del diluvio universale, progetto del regista Darren Aronofsky, dove Crowe interpreta il protagonista No\u00e8. L'uscita del \"colossal\" biblico, intitolato \"Noah\" e prodotto da Paramount Pictures e New Regency Productions, \u00e8 avvenuta nella primavera del 2014.\nNel 2013 interpreta Jor-El, padre kryptoniano di Superman, interpretato da Henry Cavill, nel film \"L'uomo d'acciaio\". Il film \u00e8 stato diretto da Zack Snyder e nel \"cast\" sono presenti anche Amy Adams, Kevin Costner e Diane Lane. L'anno successivo prende parte al film \"Storia d'inverno\" accanto a Colin Farrell. Nel 2014 debutta alla regia con il film \"The Water Diviner\", dove interpreta anche il ruolo del protagonista, un uomo che, dopo la prima guerra mondiale, si reca in Turchia dalla nativa Australia per cercare i suoi figli dispersi.\nNel 2015 esce nelle sale \"Padri e figlie\", dove l'attore recita a fianco di Amanda Seyfried. Il film narra del rapporto tra un padre e sua figlia nell'arco di 25 anni. Nel 2016 \u00e8 protagonista, insieme a Ryan Gosling, della commedia d'azione \"The Nice Guys\", diretta da Shane Black; nello stesso anno prende parte a \"La mummia\", \"reboot\" del film sulla mummia, dove interpreta il Dr. Henry Jekyll. Nel 2020, a seguito della sua interpretazione nella miniserie \"The Loudest Voice\" della controversa figura di Roger Ailes, ex amministratore delegato di Fox News, molto apprezzata da parte della critica, riceve il Golden Globe come miglior attore in una miniserie o film televisivo.\nVita privata.\nIl 7 aprile 2003 ha sposato la cantante australiana Danielle Spencer. Dal loro matrimonio sono nati due figli: Charles Spencer Crowe (nato il 21 dicembre 2003) e Tennyson Spencer Crowe (nato il 7 luglio 2006). Dopo essersi separati nel 2012, nell'aprile 2018 la coppia divorzia.\nNel 2005 a New York Crowe fu arrestato per aggressione dopo avere colpito in faccia, con un telefono, un impiegato dell'albergo dove alloggiava.\nDoppiatori italiani.\nNelle versioni in italiano dei suoi film, Russell Crowe \u00e8 stato doppiato da:\nDa doppiatore \u00e8 sostituito da:\nIn \"L.A. Confidential\" la scelta di Luca Ward \u00e8 stata fatta dallo stesso Crowe, mentre in \"American Gangster\" la scelta di Fabrizio Pucci \u00e8 stata fatta dal regista Ridley Scott assieme al montatore italiano Pietro Scalia."}
{"id": "255151", "revid": "74801", "url": "https://it.wikipedia.org/wiki?curid=255151", "title": "Contea di Duval (Florida)", "text": "La contea di Duval \u00e8 una contea situata nello stato USA della Florida. Secondo il censimento del 2000, la popolazione \u00e8 di abitanti. Il suo capoluogo di contea \u00e8 Jacksonville, Florida.\nStoria.\nLa Duval County fu creata nel 1822. Le fu dato il nome di William Pope DuVal, governatore territoriale della Florida dal 1822 al 1834. Quando la Duval County fu creata, lo stesso giorno della Jackson County, copriva un'ampia area, dal fiume Suwannee ad ovest alla linea percorsa da Jacksonville fino alla bocca del fiume Suwannee ad est. Il 1\u00ba ottobre 1968, il governo della Duval County si un\u00ec con il governo della Citt\u00e0 di Jacksonville, nonostante le citt\u00e0 della Duval County, Atlantic Beach, Baldwin, Jacksonville Beach e Neptune Beach non siano incluse nei limiti costitutivi di Jacksonville. All'inizio degli anni novanta queste tre citt\u00e0 marittime provarono a formare la Ocean County, ma l'idea alla fine fu abbandonata.\nGeografia fisica.\nSecondo lo United States Census Bureau, la contea ha un'area totale di (). () sono di terra e () d'acqua. L'area totale \u00e8 del 15,74% d'acqua. La topografia \u00e8 generalmente pianura costiera, comunque attraverso la contea c'\u00e8 una predominanza di dolci colline. Le colline ripide si trovano ad Arlington.\nSociet\u00e0.\nEvoluzione demografica.\nSecondo il censimento del 2000, ci sono abitanti, persone che vivono nella stessa casa e 201.688 famiglie residenti nella contea. La densit\u00e0 di popolazione \u00e8 di /km\u00b2 (389/mi\u00b2). Ci sono unit\u00e0 abitative per una densit\u00e0 media di 426/km\u00b2 (165/mi\u00b2). La composizione razziale della contea \u00e8 del 65,8% bianchi, 27,83% afroamericani, 0,33% nativi americani, 2,71% asiatici, 0,06% Isolani del Pacifico, 1,31% di altre razze e 1,96% di due o pi\u00f9 razze. Il 4,1% della popolazione \u00e8 ispanica o latina di qualsiasi razza.\nCi sono persone che vivono nella stessa casa di cui il 33,3% ha bambini al di sotto dei 18 anni che vivono con loro, 46,5% sono coppie sposate che vivono insieme, 15,6% hanno un capofamiglia femmina senza marito presente e il 33,6% non sono considerate famiglie. Il 26,5% di tutte le persone che vivono nella stessa casa \u00e8 composto da singoli individui e il 7,8% \u00e8 composto da persone che vivono da sole e hanno dai 65 anni in su. La misura media di una casa in cui vivono pi\u00f9 persone \u00e8 2,51 e la misura media di una famiglia \u00e8 3,06.\nNella contea la popolazione \u00e8 distribuita con il 26,3% al di sotto dei 18 anni, 9,6% dai 18 ai 24, 32,4% dai 25 ai 44, 21,2% dai 45 ai 64 e 10,5% dai 65 anni in su. L'et\u00e0 media \u00e8 di 34 anni. Per ogni 100 femmine ci sono 94,2 maschi. Per ogni 100 femmine dai 18 anni in su ci sono 90,9 maschi.\nIl reddito medio per un gruppo di persone che vivono nella stessa casa nella contea \u00e8 di e il reddito medio per una famiglia \u00e8 di . I maschi hanno un reddito medio di contro i per le femmine. Il reddito pro capite per la contea \u00e8 di . L'11,9% della popolazione e il 9,2% delle famiglie sono al di sotto del livello di povert\u00e0. Tra la popolazione totale, 16,4% di quelli al di sotto dei 18 anni e 11,6% di quelli dai 65 anni in su vivono al di sotto del livello di povert\u00e0."}
{"id": "255157", "revid": "1652635", "url": "https://it.wikipedia.org/wiki?curid=255157", "title": "Test di Rorschach", "text": "In psicologia e psichiatria, il test di Rorschach (pr. ), cos\u00ec chiamato dal nome del suo creatore Hermann Rorschach (1884-1922), \u00e8 un noto test psicologico proiettivo utilizzato per l'indagine della personalit\u00e0.\nIn particolare, fornisce dati utili per quanto riguarda il funzionamento del pensiero, l'esame di realt\u00e0, il disagio affettivo e la capacit\u00e0 di rappresentazione corretta di s\u00e9 e degli altri nelle relazioni.\nStoria.\nL'utilizzo dell'interpretazione di \"disegni ambigui\" per valutare la personalit\u00e0 di un individuo \u00e8 un'idea che risale a Leonardo da Vinci e Botticelli. L'interpretazione di macchie di inchiostro era parte integrante di un gioco del tardo diciannovesimo secolo. Quello di Rorschach fu, per\u00f2, il primo approccio sistematico di questo genere.\n\u00c8 possibile che l'uso di macchie d'inchiostro da parte di Rorschach sia stato ispirato dal medico tedesco Justinus Kerner, che, nel 1857, pubblic\u00f2 un popolare libro di poesie, ognuna delle quali ispirata a una macchia d'inchiostro creata accidentalmente. Anche lo psicologo francese Alfred Binet ha compiuto esperimenti con macchie di inchiostro utilizzate come test di creativit\u00e0.\nDopo aver studiato 300 pazienti e 100 soggetti di controllo, nel 1921 Rorschach scrisse il libro \"Psychodiagnostik\", destinato a formare la base del test, ma mor\u00ec l'anno successivo, a soli 38 anni. Pur essendo stato vicepresidente della 'Societ\u00e0 Svizzera di Psicoanalisi', Rorschach ebbe problemi a far pubblicare il libro, e quando infine ci riusc\u00ec, non godette inizialmente di molta attenzione. Walter Morgenthaler produsse nel 1932 una seconda edizione, mentre la prima traduzione in lingua inglese avvenne solo nel 1942, con il titolo \"Psychodiagnostics: A Diagnostic Test Based on Perception\".\nIl metodo di valutazione dei risultati del test creato inizialmente da Rorschach fu migliorato dopo la sua morte da Samuel Beck, Bruno Klopfer e altri. John Exner riun\u00ec in seguito alcuni di questi sviluppi nel \"comprehensive system\" (sistema comprensivo), anche in un tentativo di dare ai punteggi un rigore statistico. Il sistema di Exner rimane molto popolare negli Stati Uniti, mentre in Europa si considera spesso il libro di Ewald Bohm, pi\u00f9 vicino al sistema originario di Rorschach, come riferimento standard.\nDescrizione del test.\nIl test si compone essenzialmente di 10 tavole, su ciascuna delle quali \u00e8 riportata una macchia d'inchiostro simmetrica: 5 monocromatiche, 2 bicolori e 3 colorate. La scelta delle tavole, il loro ordine di presentazione, e le loro caratteristiche formali e contenutistiche richiesero molti anni di ricerche e tentativi da parte di Hermann Rorschach. Le tavole vengono sottoposte all'attenzione del soggetto una alla volta e, per ciascuna e senza limiti di tempo imposto, gli viene chiesto di esprimere tutto ci\u00f2 cui, secondo lui, la tavola somiglia.\nPur non esistendo risposte giuste o sbagliate, esse sono normate da un ponderoso elenco standardizzato che, secondo i sostenitori del test, ne renderebbe la valutazione attendibile. Dall'interpretazione delle risposte date a ciascuna tavola \u00e8 possibile \u2013 a seconda del tipo di siglatura e di approccio teorico interpretativo\u00a0\u2013 delineare un profilo per attitudini, un profilo di personalit\u00e0 (Sfera dell'Intelligenza, dell'Affettivit\u00e0 e del Contatto Sociale) e identificare eventuali nodi problematici del soggetto. \u00c8 un test molto usato in ambito clinico, e laddove sia necessario esplorare le dinamiche interpersonali.\nAl contempo, la definizione stessa di \"test\" risulta non essere totalmente adeguata, in quanto come test psicologico presenta scarsissime propriet\u00e0 psicometriche. Molti studiosi ritengono che il termine pi\u00f9 corretto sarebbe quello di \"Reattivo di Rorschach\", in quanto si vanno a indagare le risposte soggettive di fronte a stimoli nuovi e ambigui.\nStoricamente sono stati proposti diversi sistemi di classificazione e analisi per ovviare a queste carenze psicometriche. In particolare, negli Stati Uniti a partire dalla fine degli anni settanta \u00e8 stato dato inizio a ricerche di validazione sempre pi\u00f9 ampie e strutturate, che hanno condotto all'articolazione di nuovi sistemi di \"siglatura\" (ovvero di strutturazione e inquadramento categoriale delle risposte qualitative fornite dal soggetto). Solitamente non \u00e8 categorizzato tra i test psicometrici oggettivi. Pertanto questo strumento viene sempre utilizzato tenendo presente questi limiti; \u00e8 considerato invece ideale per elicitare delle risposte attraverso l'uso di stimoli ambigui.\nAttualmente esistono due grandi gruppi di scuole di \"siglatura\": quella europea e quella americana (Metodo Exner). Il \"Sistema Comprensivo di Exner\" ha rappresentato un ampio tentativo di ricondurre il test di Rorschach nell'alveo dell'assessment psicologico di matrice psicometrica, cercando di integrarne le istanze proiettive con una vasta base di dati statistici. \u00c8 attualmente il metodo pi\u00f9 diffuso in ambito anglosassone. Approccio diverso \u00e8 quello europeo tradizionale che, seppur sempre fondato sui dati normativi statistici calcolati per le popolazioni di riferimento, prevede un maggior spazio per gli aspetti interpretativi e psicodinamici. In particolare, si riconosce una tradizione psicoanalitica e fenomenologica (radicata soprattutto in Francia: il cosiddetto \"Metodo Chabert\"), e una detta \"Svizzero-Italiana\" (Metodo \"\"Bohm/Loosli-Uster/Passi-Tognazzo\").\nIndipendentemente dall'approccio utilizzato, il Rorschach deve essere sempre applicato con grande attenzione e consapevolezza, e data la sua delicatezza e complessit\u00e0 interpretativa sarebbe consigliabile, per il professionista che intenda usarlo, ottenere preventivamente un'adeguata qualificazione ed esperienza d'uso.\nL'interpretazione del test di Rorschach non si basa solo sul \"contenuto\" della risposta inteso come \"che cosa\" la persona vede nella macchia d'inchiostro. In effetti, il contenuto rappresenta una parte relativamente limitata di un insieme di variabili pi\u00f9 ampio che viene impiegato per interpretare i dati: per esempio, il tempo impiegato dal soggetto per fornire una risposta a una tavola \u00e8 significativo (un tempo lungo pu\u00f2 indicare \"shock\"), cos\u00ec come lo sono gli eventuali commenti accessori alla risposta vera e propria.\nIn particolare, le informazioni sulle \"determinanti\" (gli aspetti generali della macchia d'inchiostro che hanno portato alla risposta, come la forma e il colore) e la \"posizione\" (quali dettagli della macchia hanno portato alla risposta) sono spesso considerate pi\u00f9 importanti del contenuto, pur esistendo indicazioni contrastanti al riguardo. L\"originalit\u00e0\" pu\u00f2 essere inoltre considerata un'ulteriore categoria di base.\nIl contenuto.\nIl contenuto \u00e8 etichettato \"umano\", \"naturale\", \"animale\", \"astratto\", eccetera, oltre ad essere classificato per frequenza statistica (originalit\u00e0).\nAlcuni autori ritengono che, pi\u00f9 di tutte le altre componenti del test, il contenuto pu\u00f2 essere controllato in maniera cosciente dal soggetto, e pu\u00f2 scaturire dai fattori pi\u00f9 disparati, il che rende difficoltoso utilizzare il contenuto, svincolato dal resto, per trarre qualsiasi conclusione sulla personalit\u00e0 del soggetto; con alcuni individui, il contenuto \u00e8 potenzialmente interpretabile in maniera diretta, e a volte \u00e8 possibile ottenere informazioni analizzando tendenze tematiche che si ritrovano nell'intero insieme delle risposte (cosa fattibile solo quando sono state fornite parecchie risposte) ma, in generale, il contenuto non pu\u00f2 essere analizzato fuori dal contesto dell'intero test. Esiste una notevole letteratura scientifica sul Rorschach, o basata sull'uso dello stesso.\nPu\u00f2 essere utile, in determinati contesti clinici ed in base agli specifici obiettivi, affiancare al Rorschach anche un altro test quale un \"inventario della personalit\u00e0\"; ad esempio, la correlazione e il confronto tra test come il Rorschach e il MMPI-2 potrebbe aiutare nel fornire un'immagine abbastanza esaustiva del sistema psichico indagato: il Rorschach ne delinea la personalit\u00e0 profonda, il Minnesota rileva l'espressione di essa.\nPosizione.\nLe risposte sono generalmente fornite sulla base dell'intera immagine o di un dettaglio (la cui scelta pu\u00f2 essere pi\u00f9 o meno comune), oppure sullo spazio negativo intorno o all'interno della macchia d'inchiostro.\nDeterminanti.\nI sistemi di interpretazione e di siglatura includono di norma il concetto di \"determinanti\", fattori che contribuiscono a far stabilire al soggetto la somiglianza tra la tavola e il contenuto identificativo; essi possono essere rappresentativi di alcune attitudini percettuali di base, mostrando aspetti del modo in cui il soggetto percepisce il mondo. L'opera originale di Rorschach utilizzava solo \"forma\", \"colore\" e \"movimento\" come determinanti; attualmente, un'altra determinante basilare \u00e8 considerata il \"chiaroscuro\".\nLa forma \u00e8 la determinante pi\u00f9 comune, e presenta una connessione con i processi intellettuali; le risposte al colore forniscono spesso informazioni sulla vita emozionale. Il chiaroscuro e il movimento hanno storicamente avuto interpretazioni e definizioni ambigue: in origine Rorschach non considerava per niente il chiaroscuro (che non era proprio presente nelle tavole, in quanto risultato del processo di stampa), e considerava solo il movimento in senso letterale, mentre altri gli attribuiscono il significato pi\u00f9 ampio di qualcosa che secondo il soggetto \"succede\" nella tavola.\nPi\u00f9 di una determinante pu\u00f2 contribuire alla formazione della percezione del soggetto, e la fusione di due determinanti viene registrata, pur tenendo in debito conto quale delle due ha fornito un contributo primario (ad esempio, \"forma-colore\" implica un controllo pi\u00f9 raffinato degli impulsi rispetto a \"colore-forma\"). In effetti, \u00e8 dalla relazione e dal bilanciamento tra determinanti che si pu\u00f2 meglio inferire la personalit\u00e0.\nLe tavole.\nI professionisti della salute mentale (psicologi e psichiatri) ritengono necessario mantenere riservate le rappresentazioni delle tavole del Test di Rorschach, in modo da rendere spontanee e senza interferenze pregresse le risposte dei soggetti alla loro visione. Il test si basa infatti essenzialmente proprio sulla risposta \"istintiva\" del soggetto alla prima visione delle tavole, e una precedente visualizzazione delle stesse potrebbe quindi inficiarne la validit\u00e0. Queste sono le indicazioni tecnico-professionali ed etico-deontologiche dell'American Psychological Association e dell'Ordine Nazionale degli Psicologi italiani, e sono ritenute indispensabili per preservare l'affidabilit\u00e0 e l'utilit\u00e0 clinica del test.\nQuesta linea di condotta etica \u00e8 stata violata per la prima volta da William Poundstone, con il suo libro \"Big Secrets\" nel 1983, dove descriveva i metodi per la somministrazione del test e forniva la sagoma delle dieci immagini ufficiali. In tempi pi\u00f9 recenti, le immagini sono state pubblicate su internet. Secondo alcune delle principali associazioni scientifiche e istituzionali di ambito psicologico (come la stessa \"American Psychological Association\"), queste divulgazioni pubbliche, compresa quella di Wikipedia, hanno l'effetto di ridurre l'utilit\u00e0 diagnostica di questo test proiettivo verso tutti quegli individui a cui le macchie sono divenute familiari, poich\u00e9 la loro conoscenza compromette irrimediabilmente l'attendibilit\u00e0 dei risultati.\nL\"'International Rorschach Society\" ha reclamato un suo copyright sulle immagini di Rorschach; questa rivendicazione \u00e8 stata oggetto di controversia in quanto le immagini, perlomeno quelle relative alle tavole originali, si trovano in pubblico dominio secondo le norme del diritto d'autore, che si basano sulla data della prima creazione dell'opera e dal tempo trascorso dalla morte dell'autore, avvenuta in questo caso pi\u00f9 di 80 anni fa: Hermann Rorschach mor\u00ec infatti nel 1922, l'anno successivo alla pubblicazione del suo classico volume \"Psychodiagnostik\" (che raccoglie i risultati degli anni di sperimentazione con diversi set di macchie e gli esiti delle ricerche svolte con i suoi pazienti). L'editore svizzero originale delle tavole, \"Hogrefe &amp; Huber\", nel 1994 ha depositato il nome \"Rorschach\" come \"trademark registrato\".\nIl metodo Passi-Tognazzo.\nIl metodo Passi-Tognazzo, detto anche \"metodo svizzero-italiano\", \u00e8 un metodo di interpretazione del Rorschach molto diffuso in Italia, che procede parallelamente su due versanti: quello interpretativo (orientamento psicodinamico) e quello strutturale (statistico). La piena coincidenza dei due versanti su un determinato elemento di personalit\u00e0 lo rende significativo, e fornisce incremento di validit\u00e0 del Test. Il metodo offre la possibilit\u00e0 di utilizzare un approccio interpretativo senza svalutare quello statistico.\n\u00c8 necessario sottolineare che solo psicologi e psichiatri, dopo un'adeguata preparazione, possono somministrare le tavole, raccogliere informazioni e interpretare i risultati del test per avere un risultato sufficientemente attendibile. Di norma l'operatore che somministra il test dovr\u00e0 mostrare le tavole una alla volta in ordine di numerazione crescente, orientate come indicato dalla freccia sul retro delle tavole. L'operatore di norma non pone limiti temporali per ogni singola tavola e i dati che dovr\u00e0 raccogliere durante la somministrazione del test al soggetto sono molteplici. I pi\u00f9 importanti e normalmente analizzati sono:\nLa descrizione del contenuto.\nOgni tavola non ha un preciso contenuto universale valido: essendo un test proiettivo, lo scopo \u00e8 valutare la risposta del soggetto a stimoli ambigui. Pertanto, il soggetto deve descrivere quello che gli sembra di vedere, non essendoci una vera risposta esatta. L'operatore che somministra il test tuttavia terr\u00e0 debitamente conto del contenuto descritto per delineare il profilo del paziente. Alcune descrizioni, secondo i sostenitori del test, potrebbero essere sintomo di patologie.\nLa giustificazione fornita dal soggetto.\nLe motivazioni fornite dal soggetto costituiscono un elemento molto importante di analisi. Innanzitutto, le risposte sono normalmente considerate valide se sono adeguatamente motivate. La giustificazione pu\u00f2 essere fornita sia spontaneamente dal soggetto durante la visione della singola tavola sia in una fase successiva, quando l'operatore mostrer\u00e0 nuovamente tutte le tavole, ricordando al soggetto la descrizione precedentemente fornita. Dalle giustificazioni inoltre \u00e8 possibile notare ulteriori aspetti del soggetto.\nIl tempo utilizzato.\nIl tempo utilizzato per ogni singola tavola \u00e8 un elemento che viene costantemente monitorato. Inoltre, in alcune tavole il tempo di risposta \u00e8 uno dei fattori fondamentali, per esempio nella prima: infatti un tempo eccessivo senza alcuna risposta viene ritenuto come segno shock da parte di alcuni professionisti. L'operatore che somministra il test fa in modo che il soggetto prenda i tempi che ritiene opportuni, al fine di monitorare un dato spontaneo.\nIl linguaggio non verbale.\nData la notevole complessit\u00e0 dell'argomento, si rimanda alle pagine della comunicazione non verbale e del linguaggio del corpo.\nLe rotazioni delle tavole.\nIl comportamento delle mani del soggetto viene monitorato con una particolare attenzione. Viene interpretato positivamente il fatto che il soggetto ruoti le tavole al fine di individuare al meglio le figure all'interno. Nel caso il soggetto copra le tavole con le mani, viene spesso indicato come un sintomo di una patologia.\nIl metodo Exner.\nL\"'Exner scoring system\", conosciuto in lingua inglese anche come \"Rorschach comprehensive system\" (RCS), \u00e8 un metodo che si propone di standardizzare le valutazioni del test di Rorschach tramite metodi statistici. \u00c8 stato sviluppato a partire dagli anni sessanta da John E. Exner. Nel 1969 Exner pubblic\u00f2 \"The Rorschach Systems\", una breve descrizione di quello che sarebbe poi divenuto noto come \"Exner scoring system\", seguito tempo dopo da \"The Rorschach: A Comprehensive system\", uno studio pi\u00f9 completo sul suo metodo. Dopo la morte dell'autore nel 2006, il metodo ha smesso di aggiornarsi secondo quelle che erano le direttive del Rorschach Research Council(RRC) un comitato creato per la validazione delle variabili studiate nel test e per la standardizzazione dello stesso, utile inoltre per l'introduzione di prospettive di studio sempre nuove sul test. Alla morte del padre del Sistema Comprensivo, non essendo presenti direttive dello stesso il sistema comprensivo ha smesso di essere aggiornato. Sulla falsariga della ricerca precedente svolta sul test secondo il paradigma exneriano nel 2011 da parte dell'ex entourage del RRC, nasce il nuovo sistema R-PAS(Rorschach Performance Assessment system)\nIl metodo R-PAS.\nCome riportato in precedenza, alla morte di John E. Exner Jr. le possibilit\u00e0 di aggiornamento del sistema comprensivo (RCS) vennero meno e in risposta a questa necessit\u00e0 di continuo aggiornamento, alla base del RRC nasce la nuova manualistica. 4 dei 5 autori di questo nuovo manuale collaboravano attivamente ed erano presenti nel RRC. Il nuovo modello \u00e8 evidence-based, basa dunque il suo aggiornamento e la sua revisione su quelle che \u00e8 lo stato dell'arte pi\u00f9 attuale. Nel 1999 il test di Rorschach e tutte le modalit\u00e0 di somministrazione ad esso correlate vennero messe in dubbio da un articolo di Garb H.N. che insieme ad altri autori poneva una moratoria sull'utilizzo dello stesso in ambito clinico fino a che non ne fosse stata chiarita la validit\u00e0 dei valori: \"The moratorium should last until we have determined which Rorschach scores are valid and which ones are invalid\". Successivamente nel 2013 si ha un punto di svolta in questa direzione quando J.L. Mihura, con un'imponente opera di meta-analisi dimostra la validit\u00e0 delle variabili del test e riporta quali abbiano pi\u00f9 o meno supporto scientifico. le variabili relative al gruppo avente maggior supporto scientifico formeranno la pagina 1 delle variabili della nuova metodologia, mentre quelle in pagina 2 sono quelle aventi minor validit\u00e0. Successivamente nel 2015 Garb sulla scorta dell'articolo precedentemente citato di J.L. Mihura, si ritrova a ritirare la sua moratoria sull'utilizzo del Test di Rorschach. Questo breve excursus spiega le fondamenta su cui poggia questa nuova metodologia di somministrazione del test di rorschach, negli anni inoltre svariati studi hanno confermato la validit\u00e0 del test : dalle neuroscienze, alle capacit\u00e0 predittive dello stesso. Quando parliamo di validit\u00e0 uno degli aspetti che pi\u00f9 contraddistingue il test di Rorschach \u00e8 la validit\u00e0 concorrente dello stesso; il test rende infatti al meglio nel momento in cui viene utilizzato in un protocollo di assessment multiplo(ad es. MMPI-2 e Rorschach), avendo la peculiarit\u00e0 di essere uno dei pochi test di performance tipica non self-report ad essere anche standardizzato con un campione normativo di riferimento(nel caso del metodo R-PAS).\nL'utilizzo del R-PAS.\nl'R-PAS si pone come primo metodo internazionale per la somministrazione del test di Rorschach e in quanto tale mette in primo piano oltre alla metodologia evidence-based citata in precedenza, la strutturazione di un metodo il pi\u00f9 standardizzato possibile per la somministrazione e l'interpretazione delle tavole.\nIl metodo si suddivide in 3 parti fondamentali:\nNell'insegnamento del metodo viene posta una particolare attenzione alla \"standardizzazione\" anche della fase di chiarificazione, tramite esempi di siglatura mirati al disambiguare i dubbi possibili, al fine di diminuire il pi\u00f9 possibile l'arbitrariet\u00e0 del clinico o ricercatore che sta utilizzando il test.\nIl metodo Klopfer.\n\u201cL'originale reinterpretazione del metodo di Rorschach , tentata da Bruno Klopfer e presentata nel 1942 nell'opera pubblicata assieme a D. M. Kelley con il titolo \u201cThe Rorschach Technique\u201d ha avuto una diffusione, al di l\u00e0 e al di qua dell'Oceano, che pu\u00f2 essere definita, senza tema di esagerazione, enorme ed \u00e8 stata utilizzata direttamente o indirettamente, da gran parte degli studiosi di psicologia\".\nLa tecnica di Klopfer presenta alcune peculiarit\u00e0: \nLa tecnica di Klopfer \u00e8 stata introdotta in Italia da Silvio Graziadio Cusin che ha tradotto e adattato il testo di Bruno Klopfer e Helen Davidson \u201c\"The Rorschach Technique: An Introductory Manual\" \u201c ,1962.\nCritiche e controversie.\nIl test di Rorschach ha ricevuto diverse critiche e la sua attendibilit\u00e0 \u00e8 stata ed \u00e8 tuttora messa in dubbio, sia da psicologi, che da organizzazioni \"scettiche\" come lo CSICOP. In alcuni casi il test \u00e8 stato considerato una pseudoscienza e sono stati fatti paralleli sulla sua esecuzione da parte degli psicologi e le tecniche di cold reading (lettura a freddo).\nIl test si basa sull'idea che valutazioni oggettive sullo stato psicologico dei pazienti possano essere ricavate dalle risposte all'osservazione e interpretazione delle macchie, teoricamente senza senso, presenti sulle tavole. Alcune indagini recenti hanno anche ipotizzato che le macchie non siano interamente casuali e che i pazienti tendano a dare interpretazioni sia delle parti aventi un senso, sia di quelle \"insensate\" del test.\nAltre critiche evidenziano il fatto per cui alcune interpretazioni date dagli psicologi possano in realt\u00e0 essere proiezioni di loro opinioni soggettive. Un altro caso riguarda l'eventualit\u00e0 che in alcuni casi il modo di interpretare le risposte da parte degli esaminatori meno esperti, per esempio la risposta reggiseno, potesse essere valutata come una risposta con valenza sessuale da parte degli psicologi maschi, mentre come \"vestiario\" dalle psicologhe donne. Con sistemi di valutazione come quelli di Exner, Passi Tognazzo, Scuola Romana, parte di queste valutazioni soggettive verrebbero eliminate, prendendo in considerazione:\nSono stati posti dubbi sull'affidabilit\u00e0 inter-rater del sistema di calcolo del punteggio del test, dato che in alcuni casi le valutazioni date da due esaminatori differenti e indipendenti erano diverse tra di loro. A questo proposito, per\u00f2, studi recenti (2002) che prendono in esame un elevato numero di campioni avrebbero dimostrato un buon valore di affidabilit\u00e0.\n\u00c8 stato anche fatto notare che, come per molti altri strumenti psicodiagnostici, la validit\u00e0 del test dipende da molte condizioni di contorno, e dalla preparazione ed esecuzione dello stesso, che deve seguire delle condizioni standardizzate (sempre rispettate dai rorschachisti esperti): come il paziente e l'esaminatore sono posizionati, le eventuali spiegazioni introduttive con cui viene presentato il test, come le risposte del paziente vengono riportate, ecc; lo stesso atteggiamento dell'esaminatore nei confronti del paziente, pi\u00f9 o meno freddo o pi\u00f9 o meno cordiale, tende a modificare i risultati dei test. Per quello che riguarda il suo metodo di interpretazione, Exner ha pubblicato nei suoi lavori, istruzioni molto dettagliate su come eseguire il test, ma alcuni studi critici hanno evidenziato come in diversi casi, relativi all'uso del test in campo giudiziario, queste indicazioni non sempre venissero seguite; tale problema pu\u00f2 comunque essere presente anche nella testistica non proiettiva.\nUso nei processi.\nNel 1945, lo psicologo Gustave Gilbert e lo psichiatra Douglas Kelley, entrambi statunitensi, furono incaricati dalle autorit\u00e0 alleate di redigere dei profili psicologici degli imputati nazisti al processo di Norimberga. Nella fase di raccolta dei dati necessari alla redazione dei profili, Gilbert e Kelley effettuarono anche il test di Rorschach su 21 imputati, tra cui Herman Goering. Tale test, tuttavia, non risulta essere stato utilizzato poi in sede processuale e i suoi risultati furono pubblicati solo successivamente.\nIl test \u00e8 spesso utilizzato, unitamente ad altri reattivi, durante i procedimenti giudiziari e, in Italia, nelle consulenze tecniche d'ufficio e di parte relative all'affidamento di minori figli di genitori in via di separazione o di divorzio. Va sottolineato che, almeno in Italia, le cosiddette \"Perizie\" (CTU) non 'scrivono' una sentenza: essa \u00e8 di competenza del Magistrato dopo l'iter prescritto che prevede sempre il diritto al contraddittorio. I Consulenti del Magistrato forniscono elementi utili a illuminare la situazione che viene loro sottoposta (cosiddetti \"quesiti\"), spetta alle figure competenti per diritto procedere a un giudizio definitivo, quest'ultimo \u00e8 fornito valutando l'intera documentazione acquisita, l'audizione delle parti, eventualmente quella (protetta) dei minori, le consulenze d'ufficio e quelle di parte.\nNegli USA, ove vige, com'\u00e8 noto, un sistema legale-procedurale completamente differente da quello italiano, l'uso durante i processi e a sostegno di decisioni giudiziarie (che l'ha reso estremamente popolare nell'opinione pubblica) \u00e8 stato molto criticato. L'uso del test in questo ambito \u00e8 enormemente cresciuto negli ultimi anni negli Stati Uniti, aumentando del 200% tra il 1996 e il 2005, rispetto ai 50 anni precedenti.\nUna delle critiche non \u00e8 specifica sul Rorschach, ma \u00e8 applicabile a tutte le valutazioni psicodiagnostiche in ambito peritale e giudiziario: i test clinici nascono, in generale, per la diagnosi di eventuali disfunzioni psicologiche. Una diagnosi errata ha come effetto una cura non efficace (o meno efficace), ma pu\u00f2 essere successivamente rivista quando ci si rende conto del problema; al contrario invece, una diagnosi errata ma ritenuta erroneamente corretta legata a una decisione giudiziaria, avr\u00e0 conseguenze immediate e non sar\u00e0 facilmente rettificabile.\nIl saggista Robyn Mason Dawes, psicologo, docente di psicologia ed ex-membro del comitato etico della American Psychological Association, ha cos\u00ec commentato l'uso dei risultati del test di Rorschach in campo legale nel suo libro \"Rational Choice in an Uncertain World:\"\n La critica di Mason si riferisce tuttavia ad un impiego deviato del test: in Italia nessun magistrato riterrebbe valida un'ipotesi del genere motivata su un solo singolo test psicologico. Nemmeno gli psicodiagnosti produrrebbero una diagnosi sulla scorta di ci\u00f2 (Lucia Boncori, Teoria e tecniche dei test, Bollati Boringhieri 1993).\nNella cultura di massa.\nLe tavole di Rorschach hanno ispirato il nome di un personaggio fumettistico della DC Comics del fumetto \"Watchmen\" (da cui \u00e8 stato tratto l'omonimo film) il cui nome \u00e8 proprio Rorschach, poich\u00e9 veste, come maschera, un panno con macchie che ricordano quelle del test. Lo stesso test viene poi usato nella storia per analizzare il personaggio, mentre si trova rinchiuso in carcere."}
{"id": "255167", "revid": "2225", "url": "https://it.wikipedia.org/wiki?curid=255167", "title": "Macchie di Rorschach", "text": ""}
{"id": "255168", "revid": "125808362", "url": "https://it.wikipedia.org/wiki?curid=255168", "title": "Stipes", "text": "Stipes \u00e8 una frazione del comune laziale di Ascrea, in provincia di Rieti.\nGeografia.\nSituata a circa 860 metri s.l.m., non lontano dal Terminillo, vicinissimo al monte Navegna e al monte Cervia, domina il lago del Turano e la sua diga.\nIl suo territorio costituisce la maggiore delle due exclavi del comune di Ascrea; ed \u00e8 situata a nord di esso e fra i territori comunali di Rocca Sinibalda (e la sua exclave di Vallecupola), Longone Sabino e Castel di Tora.\nStoria.\nIn passato era fiorente la pastorizia dati i numerosi pascoli ed era praticata la transumanza. Tra le tradizioni rimaste, per\u00f2, ci sono l'allevamento (soprattutto caprino) e la produzione di formaggio.\nStipes conserva solo pochi resti della vecchia rocca, le uniche testimonianze di un certo pregio rimaste sono la Chiesa parrocchiale e il palazzo Turchetti.\nCultura.\nIl 18 agosto il paese ospita la \"sagra del tartufo\".\nNatura.\nStipes possiede, tra l'altro, flora e fauna tipiche degli Appennini."}
{"id": "255173", "revid": "147841", "url": "https://it.wikipedia.org/wiki?curid=255173", "title": "Fabio Carta", "text": "Nel suo \"palmar\u00e8s\" vanta la medaglia d'argento nella staffetta 5000\u00a0m a , una medaglia d'oro individuale ai Campionati mondiali di short track 1999, 2 medaglie d'oro individuali e una in staffetta nella Coppa del mondo e 33 titoli europei (di cui 9 con la staffetta).\nBiografia.\nNel 2002 ha rappresentato l'Italia ai Giochi olimpici di Salt Lake City.\nHa gareggiato nella staffetta 5000 metri, con i compagni di nazionale Maurizio Carnino, Nicola Franceschina e Nicola Rodigari ha vinto la medaglia d'argento olimpica.\nNel 2004, in squadra con Nicola Rodigari, Nicola Franceschina e Roberto Serra ha vinto la medaglia di bronzo nella staffetta 5000 metri ai campionati mondiali di G\u00f6teborg, in Svezia. Nella stessa competizione ha vinto il bronzo anche nei 1000 metri individuali."}
{"id": "255179", "revid": "9733", "url": "https://it.wikipedia.org/wiki?curid=255179", "title": "Streminger", "text": ""}
{"id": "255180", "revid": "126257", "url": "https://it.wikipedia.org/wiki?curid=255180", "title": "Giardini della Guastalla", "text": "I giardini della Guastalla sono un parco di Milano. Affacciati su via Francesco Sforza, di fronte all'Universit\u00e0 Statale di Milano e a fianco dell'Ospedale Maggiore, sono tra i meno estesi (solo 12.000 m2 di superficie), ma anche alcuni fra i pi\u00f9 antichi giardini pubblici di Milano.\nStoria.\nL'omonimo collegio della Guastalla nasce a Milano nel 1555 a opera di Paola Lodovica Torelli, contessa di Guastalla. Nata nel 1499 e rimasta vedova a soli 29 anni, si trasfer\u00ec a Milano dopo aver venduto il suo feudo ai Gonzaga. Fond\u00f2 quindi un monastero, dedicandosi all'educazione di \"fanciulle nobili ma decadute\" che, senza dote o altri mezzi, sarebbero finite altrimenti in convento o su una cattiva strada.\nLa sede originaria del collegio si trova dietro l'Ospedale Maggiore di Milano in un grande palazzo con giardino, attuale sede del giudice di pace. Nel 1937 il Comune di Milano decise di espropriare il palazzo, e il collegio venne trasferito a Monza. Quando il parco fu aperto al pubblico, il 10 agosto 1939, era unito al parco di palazzo Sormani.\nNel 2012 il gruppo \"Il Pagante\" scelse il Guastalla come location per registrare il videoclip di \"Entro in pass\", il loro primo singolo.\nI giardini.\nI giardini della Guastalla ospitano al loro interno, al posto dell'originario laghetto, una pregevole vasca peschiera seicentesca, in stile barocco, formata da due terrazzamenti comunicanti tramite scale e arricchita da balaustre in granito bianco. Tra gli altri elementi si possono trovare un'edicola, sempre seicentesca, contenente il gruppo di statue in terracotta policroma della \"Maddalena penitente confortata da angeli\", e un tempietto neoclassico del Cagnola. Vi \u00e8 un'area giochi per i bambini e ai cani sono riservate due piccoli spazi cintati. Situata invece all'esterno del giardino, all'angolo di via San Barnaba e via della Commenda, una pregevole fontana barocca.\nAlberi presenti.\nParticolarmente curiosa una \"catalpa bignonioides \u2018Walt\u2019\", albero dei sigari dal tronco molto contorto e monumentale e dalla chioma asimmetrica, quasi una scultura vegetale, mentre un gruppo di vetusti\nfaggi ombreggia l'area gioco all'ingresso da via Guastalla. Tra gli altri alberi, segnaliamo: ippocastano, carpino, acero, frassino, tiglio, liquidambar, bagolaro, magnolia, platano, noce nero, molti di grandi dimensioni."}
{"id": "255181", "revid": "115245510", "url": "https://it.wikipedia.org/wiki?curid=255181", "title": "Diagramma a torta", "text": "Il diagramma a torta (detto anche diagramma circolare) \u00e8 un tipo di diagramma utilizzato in statistica descrittiva per rappresentazioni grafiche di variabili quantitative misurate su classi di categorie (valori nominali), al fine di evitare di stabilire, anche involontariamente, un ordine che non esiste nelle categorie (cosa che accadrebbe utilizzando un istogramma).\nUn diagramma circolare viene costruito dividendo un cerchio in spicchi le cui ampiezze angolari sono proporzionali alle classi di frequenza. Come per l'istogramma, le aree sono proporzionali alle frequenze.\nNel caso di frequenze relative la somma delle aree \u00e8 1 (ovvero 100%)."}
{"id": "255183", "revid": "287204", "url": "https://it.wikipedia.org/wiki?curid=255183", "title": "Caratterizzazione (biologia)", "text": "La caratterizzazione \u00e8 una procedura di verifica della presenza di un microrganismo in un campione di materiale. Questa procedura \u00e8 usata soprattutto negli ambiti della biochimica, dell'agronomia, e della medicina. La scelta del metodo di caratterizzazione pi\u00f9 adeguato \u00e8 operata in base al tipo di campione di cui si dispone, ed in base al tipo di microrganismo che si vuole individuare: si deve cercare il microrganismo che si pensa abbia colonizzato il campione.\nPrincipali metodi di caratterizzazione.\nCaratterizzazione biologica.\nUtile nel campo della patologia vegetale, consiste nell'individuare e confrontare i sintomi che si ritiene dovuti all'azione di un microbiota infettando, tramite l'innesto di campioni che si presumono contaminati, piante sane indicatrici.\nIl manifestarsi degli stessi sintomi anche su queste ultime indica che la patologia \u00e8 dovuta ad un microrganismo trasferito con l'innesto e non a cause fisiche come, ad esempio, uno stress termico.\nCaratterizzazione sierologica.\nSi avvale dell'uso di anticorpi di origine animale per individuare la presenza e il tipo dei microrganismi contaminanti. Probabilmente, \u00e8 il criterio di caratterizzazione pi\u00f9 usato perch\u00e9:\nGli anticorpi, specifici per ogni microrganismo, sono facilmente acquistabili; alcuni dei metodi pi\u00f9 utilizzati sono:\nCaratterizzazione molecolare.\n\u00c8 una tecnica per individuare e riconoscere la presenza di macromolecole caratteristiche di un determinato patogeno all'interno di un campione prelevato da un individuo infetto. Questa tecnica \u00e8 particolarmente utile ed efficace per individuare i virus, ma meno sensibile per la caratterizzazione di microrganismi pi\u00f9 grandi come funghi e batteri.\nLa natura delle macromolecole caratteristiche individuabili \u00e8 generalmente proteica o nucleica, DNA e/o RNA.\nIl metodo di elettroforesi con estrazione di dsRNA si avvale del riconoscimento di dsRNA, RNA a doppio filamento, caratteristico della presenza di forme virali, in quanto indicatore di organismi con corredo genetico ad RNA (perlopi\u00f9 virus) in fase di duplicazione: l'RNA, sebbene presente in tutte le cellule, viene duplicato a partire da DNA e non \u00e8, pertanto mai presente in questa forma."}
{"id": "255186", "revid": "767487", "url": "https://it.wikipedia.org/wiki?curid=255186", "title": "Crocifissione (Palmezzano)", "text": "La Crocifissione \u00e8 un dipinto a olio su tavola (119x90 cm) di Marco Palmezzano, databile al 1500 circa e conservato nella Galleria degli Uffizi a Firenze.\nStoria e descrizione.\nIn passato \u00e8 stata ritenuta opera del Perugino.\nLa composizione risale ai primi anni del XVI secolo, certamente, per motivi formali, in anni vicini alla \"Immacolata col Padre Eterno in gloria e i santi Anselmo, Agostino e Stefano\", del 1510, nell'Abbazia di San Mercuriale di Forl\u00ec. Milanesi riport\u00f2 come la tavola avesse un'iscrizione citata in una scheda del XVIII secolo (oggi irreperibile) che recitava: \nUn'alta croce, abbracciata al piede dalla Maddalena, divide il quadro in due aree: a sinistra si vedono la Madonna e l'altra Maria; a destra san Giovanni Evangelista. Le figure sono \"ben dentro l'ambiente paesistico, grandioso e solenne nel raccordo generale ad arco fra le rupi di destra, l'albero di sinistra e la vallata di centro\" (Buscaroli). Da notare lo stormo di uccelli, sulla sinistra, disposti in maniera simile a quelli del dipinto dell'Immacolata.\nSi \u00e8 cercato di ricondurre l'opera all'una o all'altra di diverse scuole (umbra, ferrarese, veneta, ecc.), ma invano: in realt\u00e0, sono presenti influssi di varia provenienza, ma rifusi in un'unica, nuova, sintesi, come dimostra il fallimento dei tentativi di cui sopra. Si tratta, in definitiva, di un dipinto maturo di un Palmezzano esponente della cosiddetta scuola forlivese. Al proposito, va notato che l'altezza particolarmente accentuata della croce \u00e8 un carattere tipico della scuola forlivese. Lo si nota ancor pi\u00f9 evidentemente nella precedente \"Crocifissione\" del Palmezzano, oggi conservata nella Pinacoteca Civica di Forl\u00ec."}
{"id": "255194", "revid": "15756", "url": "https://it.wikipedia.org/wiki?curid=255194", "title": "Thermal Monitor", "text": "Thermal Monitor \u00e8 una tecnologia sviluppata da Intel per ridurre la dissipazione termica dei propri processori con architettura NetBurst a partire dai primi Pentium 4 basati su core Willamette presentati a fine 2002.\nInizialmente, fino ai primi Pentium 4 Prescott, veniva implementata la prima versione di questa tecnologia; essi erano noti come Pentium 4 serie 5xx. Con l'avvento della seconda serie di Prescott (e anche nei suoi successori, vael a dire Cedar Mill e i Pentium D Smithfield e Presler), arriv\u00f2 la versione \"2\" decisamente migliore.\nPrincipi di funzionamento.\nIl Thermal Monitor 1 \"tagliava\" interi cicli di clock per permettere al processore di raffreddarsi. Con l'avvento dell'evoluzione Thermal Monitor 2, se la CPU supera una temperatura di soglia, il controller del clock automaticamente ne modifica il funzionamento saltando dei cicli, causando cos\u00ec una riduzione del consumo energetico e quindi della temperatura ma riducendo di conseguenza anche le prestazioni. Il Thermal Monitor 2 riduce semplicemente la velocit\u00e0 di clock interna della CPU; quindi anche se i cicli di clock sono pi\u00f9 lunghi, sono pi\u00f9 costanti e non si tramutano in instabilit\u00e0 del sistema. Il risultato \u00e8 che i cicli di clock con TM2 continuano a essere regolari, a differenza di quanto accadeva con il TM1."}
{"id": "255195", "revid": "22475", "url": "https://it.wikipedia.org/wiki?curid=255195", "title": "Learco Guerra", "text": "Professionista dal 1928 al 1945, soprannominato da Emilio Colombo, direttore della \"Gazzetta dello Sport\" tra gli anni 1920 e 1930, la \"Locomotiva umana\", formidabile passista, forte anche nelle volate in virt\u00f9 del fisico possente, bench\u00e9 poco propenso alle salite, nonch\u00e9 rivale di Alfredo Binda, altro campione dell'epoca e suo coetaneo, fu campione mondiale nel 1931, vinse la Milano-Sanremo del 1933 e i giri di Lombardia e d'Italia del 1934, aggiudicandosi in totale 83 corse. \nCarriera.\nFino a 25 anni lavor\u00f2 come muratore assieme al padre, capomastro in un'impresa edile del Mantovano.\nA credere nelle sue doti atletiche fu l'amico Gino Ghirardini che gli fece credere di aver ottenuto per lui una bicicletta e la maglia ufficiale dalla Maino. Con quella prima bicicletta da corsa venne accettato nella squadra sportiva della 23\u00aa Legione Mincio della MVSN, con la possibilit\u00e0 di partecipare alla Milano-Sanremo. In quella gara tutti i componenti della squadra Maino si ritirarono, mentre Guerra giunse diciassettesimo. Giovanni Maino volle sapere chi fosse il ciclista che correva con i suoi colori senza essere della squadra e cos\u00ec si venne a sapere che non vi era stata alcuna donazione e che bici e maglia erano state acquistate e pagate dall'amico Ghirardini. Il significato di quella prestazione, ottenuta con una vecchia bici e per di pi\u00f9 da pista e non da strada, non sfugg\u00ec agli occhi esperti del patron Maino e del suo consigliere Costante Girardengo. Guerra fu cos\u00ec preso in squadra per contrastare Binda; nonostante fosse divenuto professionista solo a 27 anni, riusc\u00ec a togliersi diverse soddisfazioni.\nI suoi anni migliori furono quelli dal 1929 al 1934, tra le file della Maino: in queste stagioni vinse cinque Campionati italiani su strada consecutivi, dal 1930 al 1934, i Campionati del mondo su strada del 1931 a Copenaghen, nell'unica edizione disputata a cronometro su 172 chilometri di percorso (li copr\u00ec alla media di 35,136 km/h), la Milano-Sanremo del 1933 e il Giro d'Italia 1934, del quale si aggiudic\u00f2 10 tappe. Giunse inoltre due volte secondo al Tour de France e due volte secondo al campionato del mondo.\nFu il primo in assoluto a vestire la maglia rosa: istituita nel 1931 quale simbolo del primato in classifica e del giornale \"La Gazzetta dello Sport\", organizzatore della corsa, venne indossata dal campione mantovano, vincitore della tappa inaugurale del diciannovesimo Giro d'Italia, la Milano-Mantova. Complessivamente al Giro d'Italia si impose 31 volte, preceduto nel computo delle vittorie di tappa solamente da Cipollini e da Binda. Conquist\u00f2 in pista il suo primo titolo italiano a Carpi nella corsa a punti (1929), come pure il suo ultimo campionato italiano nel 1942, al Velodromo Vigorelli di Milano, nella corsa dietro motori, a 40 anni. Il suo palmar\u00e8s comprende 86 vittorie totali (compresa una Sei giorni su pista) e fino agli anni settanta il suo record di vittorie in una stagione agonistica rimase imbattuto.\nAppesa la bicicletta al chiodo, dopo essere stato il primo commissario tecnico della nazionale del dopoguerra, intraprese la strada del direttore sportivo con ottimi risultati. Dall'ammiraglia della Faema e della Emi guid\u00f2 molti campioni degli anni 50 come: Rik Van Looy, Federico Bahamontes e, soprattutto, Hugo Koblet, Carlo Clerici e Charly Gaul, con i quali vinse quattro Giri d'Italia. I suoi ultimi corridori furono Vittorio Adorni e Gianni Motta, quest'ultimo gi\u00e0 opzionato per il passaggio al professionismo ma che non fece in tempo a dirigere. Mor\u00ec prematuramente in seguito ai postumi di due operazioni affrontate per tentare di sconfiggere il morbo di Parkinson.\nNella cultura di massa.\nGuerra fu un ciclista popolarissimo; nonostante fosse di origini settentrionali, era molto amato anche nel meridione. Di ritorno dal Tour de France 1930 ricevette un assegno, frutto di una sottoscrizione popolare dei suoi compaesani, con il quale pot\u00e9 comprarsi casa.\nFu anche preso a simbolo dell'Italia fascista, incarnava il mito del periodo dell'italiano forte e tenace; durante il ventennio dovette donare diverse sue medaglie alla Patria per finanziare, con la raccolta dei metalli preziosi, la Guerra d'Etiopia. Altri trofei furono poi anche trafugati dall'abitazione divenuta sede di un comando tedesco durante l'occupazione..\nNel 1994 a Mantova fu aperto, grazie al cugino Otello Giovanni Pozzi, un museo storico dedicato a Learco Guerra, curato e custodito dai volontari dell'Associazione Nazionale Atleti Azzurri d'Italia sez. di Mantova che ospitava i cimeli rimasti, tra cui la prima maglia rosa assoluta e la maglia di campione del mondo entrambe del 1931; la sede era, in Piazza Broletto, in alcune sale del Palazzo del Podest\u00e0, ed era la stessa del museo dedicato a un altro celebre sportivo mantovano ed amico di Learco Guerra: il pilota Tazio Nuvolari.\nLearco Guerra oggi riposa nella tomba di famiglia del Cimitero monumentale di Mantova."}
{"id": "255199", "revid": "485846", "url": "https://it.wikipedia.org/wiki?curid=255199", "title": "Torre Velasca", "text": "La Torre Velasca \u00e8 un grattacielo di Milano. Realizzato per la Ri.C.E. tra il 1955 e il 1957 su progetto dello Studio BBPR, l\u2019edificio rappresenta uno dei pochi esempi italiani di architettura post-razionalista brutalista. Il suo nome si deve alla piazza omonima in cui si trova, toponimo a sua volta derivante dal nome del politico spagnolo Juan Fern\u00e1ndez de Velasco che nel XVII secolo govern\u00f2 il Ducato di Milano.\nPer il suo interesse storico e artistico nel 2011 l'edificio fa parte dei beni architettonici sottoposti a vincolo dalla Soprintendenza ai Beni Culturali.\nStoria.\nGenesi del progetto.\nL'edificio fu progettato dallo Studio BBPR su incarico della societ\u00e0 committente Ri.C.E. (Ricostruzione Comparti Edilizi), che nel 1949 ottenne dal Comune di Milano la licenza per costruire \u00abun edificio pluripiano a uso misto commerciale e residenziale da insediarsi in un'area di suolo pubblico di riconversione\u00bb, a seguito della devastazione inflitta dai pesanti bombardamenti angloamericani della seconda guerra mondiale.\nGli studi di progettazione iniziarono nel 1950 con la collaborazione dell'ingegnere torinese Arturo Danusso e furono da subito indirizzati verso la creazione di un nuovo simbolo della rinascita post-bellica di Milano, ipotizzando inizialmente un grattacielo da realizzarsi completamente in acciaio e vetro. Per accertarsi maggiormente della fattibilit\u00e0 di tale progetto, lo Studio BBPR interpell\u00f2 anche un'azienda di New York specializzata nella consulenza economica per progetti di grattacieli, la quale evidenzi\u00f2 che la condizione dell'industria siderurgica italiana del tempo non sarebbe stata in grado di sostenere una simile richiesta di materia prima; l'iniziale ipotesi di una torre in acciaio venne dunque accantonata anche a causa degli alti costi del materiale, pertanto lo Studio BBPR opt\u00f2 per la soluzione in calcestruzzo armato con rivestimento in pietra che ridusse i costi di un quarto ma che si sarebbe altres\u00ec inserita meglio nel contesto architettonico cittadino.\nFra il 1952 e il 1955 venne portato a termine il progetto definitivo dell'edificio, che venne approvato dal committente e realizzato dalla Societ\u00e0 Generale Immobiliare tramite Sogene, tra il 1956 e il 1957. I lavori di costruzione durarono 292 giorni, concludendosi con otto giorni di anticipo rispetto a quanto previsto dal contratto.\nA seguito di alcuni passaggi di propriet\u00e0 negli anni duemila l'edificio pass\u00f2 alla Fondiaria Sai, facente parte del Gruppo Ligresti e successivamente, dopo la fusione con Unipol, entr\u00f2 a far parte del patrimonio immobiliare della nuova societ\u00e0 UnipolSai, che si occup\u00f2 di una totale ristrutturazione.\nNell'ottobre del 2019 \u00e8 stata conclusa una nuova trattativa con cui Unipol ha ceduto la Torre Velasca al gruppo americano Hines, a fronte di un esborso economico complessivo di 220 milioni di euro.\nAccoglienza, considerazioni e dibattito.\nNel 1961, a pochi anni dalla sua inaugurazione, alla Torre Velasca venne attribuito il \"Premio per un'opera realizzata\" assegnato annualmente dall'Istituto Nazionale di Architettura e divenne presto ambita sede di prestigiosi uffici, nonch\u00e9 dimora di personaggi illustri del mondo dello spettacolo come Gino Bramieri, il quale visse a lungo in un attico con vista sul Duomo.\nMalgrado l'indubbia valenza progettuale, l'edificio suscit\u00f2 inizialmente pareri discordi per il suo singolare profilo e divenne altres\u00ec oggetto di ironia dei milanesi che diedero presto alla torre il soprannome di \"grattacielo con le bretelle\u201d, per via delle travature oblique che sorreggono la parte aggettante dell'edificio. Lo stesso scrittore Luciano Bianciardi fu tra i primi detrattori, definendola nel suo romanzo \"La vita agra\" del 1962 come un \u00abtorracchione di vetro e cemento\u00bb, mentre fuori dai confini nazionali il critico britannico Reyner Banham, vicino al movimento brutalista d'oltremanica, la giudic\u00f2 come \u00abla ritirata italiana dall'architettura moderna\u00bb.\nTuttavia il dibattito circa l'impatto dell'opera nel panorama meneghino, non and\u00f2 a scemare nei decenni a venire e ancora all'inizio del terzo millennio, illustri architetti come Mario Bellini e Gianmaria Beretta ne apprezzarono l'indubbio interesse stilistico e progettuale definendolo \u00abun grattacielo milanese che rifiuta la standardizzazione dell'architettura internazionale\u00bb; dello stesso parere fu il collega Stefano Boeri per il quale \u00abla Torre Velasca \u00e8 l'invenzione di una nuova architettura, primo grattacielo progettato con quella singolare forma \"a fungo\", nessuno prima aveva mai ideato un edificio del genere\u00bb, rimarcandone quindi la sua unicit\u00e0 nel panorama internazionale.\nDa parte della critica d'arte, Philippe Daverio considerava la Torre Velasca un \u00abassoluto capolavoro\u00bb, sottolineando come \u00abogni popolo rappresenta la propria idea di architettura [...]. Sarebbe cattivo chiedere a un inglese di avere una conoscenza cos\u00ec articolata della nostra storia\u00bb; di diverso parere \u00e8 invece Vittorio Sgarbi, il quale sostiene che \u00abchi non \u00e8 abituato a guardarla con i nostri occhi indulgenti pu\u00f2 sicuramente classificarla come mostro\u00bb, ammettendo inoltre che \u00abtende a non piacermi. \u00c8 il paradigma della civilt\u00e0 dell'orrore\u00bb.\nAl di fuori del versante artistico, il giornalista Beppe Severgnini, pur parlando di un \u00abcapoccione di cemento con tiranti improbabili\u00bb, ne approva l'originalit\u00e0 e la follia, contestualizzandola a simbolo di un'\u00abItalia ottimista e casinista\u00bb del miracolo economico:\nDescrizione.\nEsterno.\nLa Torre Velasca costituisce il risultato pi\u00f9 rappresentativo del celebre gruppo di architetti dello Studio BBPR, in cui Ernesto Nathan Rogers, gi\u00e0 direttore della rivista \"Casabella\", rappresentava un punto di riferimento per l'architettura italiana che cercava il superamento del razionalismo e una sua reinterpretazione.\nLa caratteristica morfologia della torre \u00e8 la conseguenza di un approfondito studio di molteplici fattori che trovano le loro origini dapprima nella creazione di un nuovo simbolo per la Milano del dopoguerra, dopodich\u00e9 nella ricerca di uno slancio verticale contrapposto alla costrizione in cui si trova la base dello stesso edificio, ubicato nella piccola piazza omonima. Al tempo stesso la Torre Velasca vuole rappresentare la risposta funzionale frutto della reinterpretazione del Razionalismo, ma anche una evidente citazione dell\u2019architettura medievale lombarda, tra cui la stessa Torre del Filarete del Castello Sforzesco. Altra possibile citazione \u00e8 quella della quattrocentesca Torre di Bona.\nL'edificio si sviluppa su una planimetria a base rettangolare e s'innalza per 28 piani, due di cui interrati. L\u2019ingresso principale \u00e8 sul lato sud ed \u00e8 preceduto da una struttura a un piano che ospita i locali commerciali e spazi deputati alla portineria e al servizio di guardian\u00eca, sospesa su quattro piloni centrali a \"T\" e scandita da un'ampia superficie vetrata costituita da una serie ripetuta di finestre affiancate da sottili paraste.\nTutti i prospetti dell\u2019edificio sono analoghi e scanditi dalle nervature della struttura portante volutamente evidenziata che si raccordano alle travature oblique che emergono a partire dal quindicesimo piano. Le finestre sono tutte rettangolari e di egual misura, la cui disposizione si basa su una griglia di ingombri apparentemente casuali, suggerita dallo stesso telaio strutturale che \u00e8 tamponato da pannelli prefabbricati in cemento e graniglia di porfido rosa disposti in maniera irregolare. Questa voluta asimmetria nella disposizione delle finestre e delle analoghe aperture che celano i balconi incassati all'interno dei prospetti crea al contempo uniformit\u00e0 e dinamismo, con un'alternanza di pieni e vuoti che il Portoghesi defin\u00ec \u00abspettinature\u00bb, ovvero la risultanza di \u00abuna riedizione pi\u00f9 complessa della dialettica tra gabbia strutturale e involucro murario del razionalismo italiano\u00bb.\nI primi diciassette piani fuori terra hanno una destinazione d\u2019uso differente: attivit\u00e0 commerciali al piano stradale, uffici e studi professionali ai piani superiori. Il 18\u00ba piano ospita unicamente locali tecnici di servizio, aree comuni e gli accessi alla balconata che percorre l'intero perimetro dell'edificio.\nProprio tra il 15\u00ba e il 18\u00ba piano si pu\u00f2 notare l'aspetto strutturale pi\u00f9 caratteristico dell'edificio, ovvero la struttura portante progettata dall'ingegner Arturo Danusso per sostenere il modulo aggettante superiore che ospita i restanti otto piani a uso abitativo. Essa \u00e8 costituita da venti travature oblique a sezione trilobata che emergono dai prospetti esterni e che in corrispondenza del 18\u00ba piano si innestano ai pilastri perpendicolari superiori e ai grandi puntoni di raccordo, uniti alle mensole d\u2019ancoraggio a \"V\" che sporgono vistosamente dal diciassettesimo piano e che sono la parte terminale di una fitta rete incrociata di tiranti che percorrono l'intero solaio su cui poggia il modulo aggettante superiore. I piani superiori, fino al venticinquesimo, sono invece destinati unicamente ad appartamenti privati.\nIl modulo terminale dell'edificio \u00e8 infatti costituito da una planimetria pi\u00f9 larga rispetto ai piani sottostanti in funzione del fatto che, secondo l'autore del progetto, le abitazioni private dal 19\u00ba al 25\u00ba piano necessitano di una profondit\u00e0 maggiore del corpo di fabbrica rispetto agli uffici sottostanti e, al tempo stesso, devono determinare una sorta di distacco formale che suddivide nettamente le due aree dell'edificio.\nIl 25\u00ba piano ospita sei unit\u00e0 abitative duplex disposte su due livelli, con il piano attico mansardato ed \u00e8 caratterizzato da un grande terrazzo che percorre l'intero perimetro del modulo aggettante che contraddistingue la parte sommitale della struttura, seppur suddiviso secondo i confini delle singole unit\u00e0 abitative. Oltre alle nervature a vista della struttura portante che vanno rastremandosi fino a scomparire nei prospetti del modulo superiore, le maggiori citazioni neogotiche di richiamo medievale sono le guglie che compongono la balaustra di pannelli in vetro di questa terrazza sommitale e la copertura, costituita da un tetto metallico a quattro falde che ospita il secondo piano mansardato degli attici, a sua volta sormontato da un nucleo in laterizio dove vi sono locali tecnici, antenne e comignoli.\nInterno.\nComplessivamente l'edificio contava originariamente 800 unit\u00e0 immobiliari. Fin dalle prime bozze di progetto lo Studio BBPR deline\u00f2 una torre in cui la parte superiore fosse pi\u00f9 larga di quella inferiore in funzione del fatto che, secondo i progettisti, le abitazioni dal 19\u00ba al 25\u00ba piano necessitassero di una profondit\u00e0 maggiore del corpo di fabbrica rispetto agli uffici presenti dal 2\u00ba al 10\u00ba piano e agli studi professionali con abitazione annessa dall\u201911\u00ba al 17\u00ba piano.\nIl 18\u00ba piano \u00e8 dedicato unicamente a locali tecnici di servizio, magazzini di pertinenza delle abitazioni, aree comuni, toilette e due accessi alla balconata incassata che percorre l'intero perimetro esterno dell'edificio, da cui \u00e8 possibile anche ispezionare periodicamente le travature oblique della struttura portante o intervenire per la manutenzione dell'illuminazione esterna installata sulle facciate dell'edificio.\nIl modulo superiore pi\u00f9 aggettante che ospita i piani compresi tra il 19\u00ba e il 25\u00ba \u00e8 destinato unicamente alle 72 unit\u00e0 abitative da due a sette vani pi\u00f9 servizi, tutti comprensivi di veranda e terrazzo. Il 25\u00ba piano ospita le unit\u00e0 pi\u00f9 prestigiose, ovvero 6 appartamenti duplex disposti su due livelli, con piano mansardato e terrazza panoramica.\nOriginariamente tutte le 800 unit\u00e0 immobiliari erano gi\u00e0 dotate di impianti tecnologici d'avanguardia per l'epoca, come il riscaldamento a pavimento e l'aria condizionata in ogni ambiente, mentre i 72 appartamenti erano anche provvisti di arredi permanenti come armadi, serramenti specifici, cucina con elettrodomestici in modo che gli inquilini fossero liberi di provvedere soltanto all'arredo con mobili propriamente detti. Molti di questi dettagli architettonici d'arredo sono stati conservati anche nelle ristrutturazioni pi\u00f9 recenti.\nI due piani ipogei ospitano svariati locali tecnici e l'ampia rimessa per 450 autovetture con un impianto di autolavaggio, la cui rampa d'accesso si trova sul lato opposto all'ingresso dell'edificio.\nLa Torre Velasca nella cultura di massa.\nIn campo cinematografico e televisivo, la Torre Velasca \u00e8 tra i luoghi dei film \"Il vedovo\" di Dino Risi, \"Milano calibro 9\" di Fernando Di Leo e \"Durante l'estate\" di Ermanno Olmi, nonch\u00e9 della serie \"1992\". In campo letterario, \u00e8 apparentemente citata ne \"La vita agra\" di Luciano Bianciardi e \"Neppure un rigo in cronaca\" di Gino e Michele.\nTrasporti.\nDal dicembre del 1990 l\u2019edificio \u00e8 servito dalla stazione Missori della linea ."}
{"id": "255203", "revid": "2175", "url": "https://it.wikipedia.org/wiki?curid=255203", "title": "Croix-Blanche", "text": ""}
{"id": "255205", "revid": "2175", "url": "https://it.wikipedia.org/wiki?curid=255205", "title": "Grateloup", "text": ""}
{"id": "255207", "revid": "2175", "url": "https://it.wikipedia.org/wiki?curid=255207", "title": "Mas-d'Agenais", "text": ""}
{"id": "255208", "revid": "1745361", "url": "https://it.wikipedia.org/wiki?curid=255208", "title": "Domesticazione", "text": "In biologia, la domesticazione (o, meno propriamente, addomesticamento) \u00e8 il processo attraverso cui una specie animale o vegetale viene resa \"domestica\" (dal latino \"domus\", casa), cio\u00e8 dipendente dalla convivenza con l'uomo e dal controllo da parte di quest'ultimo. Per molte specie, la domesticazione ha comportato notevoli modificazioni del comportamento, del ciclo biologico e della stessa fisiologia. Alcuni autori, oltre alle specie animali e vegetali, considerano il termine applicabile anche ai fenomeni naturali, come nel caso della \"domesticazione del fuoco\".\nStoria.\nDopo l'ultimo periodo glaciale l'uomo inizi\u00f2 a domesticare stabilmente animali o piante, in almeno 14 siti indipendenti nel mondo. I motivi che portarono a queste attivit\u00e0 sono soggetti a diverse ipotesi.\nIl primo animale domestico conosciuto sembra essere il lupo-cane, addomesticato circa nel 14000 a.C., presso le popolazioni di cacciatori-raccoglitori, in diverse localit\u00e0: Europa settentrionale e qualche migliaio di anni dopo in Asia nord-orientale.\nVi \u00e8 una precoce testimonianza dell'addomesticamento delle api, in forma di pitture murali, datate attorno al 13000 a.C. I successivi tre - la capra, la pecora e il maiale - furono addomesticati intorno al 10-8000 a.C., indipendentemente nel Levante e in Asia. 8000 anni fa venne addomesticata la mucca, in India, Medio Oriente e Africa subsahariana. Recenti evidenze archeologiche a Cipro indicano l'addomesticamento di un tipo di gatto circa nel 7500 a.C. Il pollo \u00e8 stato il primo uccello ad essere addomesticato, si stima circa nel 6000 a.C., in India e nel sud-est asiatico. La prima prova di addomesticamento del cavallo (probabilmente nella Russia settentrionale) si ha circa nel 4000 a.C. Pressappoco alla stessa epoca risalgono l'addomesticamento dell'asino, avvenuto probabilmente in Egitto, e del bufalo d'acqua in Cina. Il lama e l'alpaca sono gli unici animali di grossa taglia addomesticati nelle Americhe, nel 3500 a.C. circa, sulle Ande. Specie locali equivalenti e specie pi\u00f9 piccole furono addomesticate dal 2500 a.C.; a questa epoca risalgono gli ultimi addomesticamenti di mammiferi di grossa taglia, il cammello e il dromedario, il primo in Asia centrale e il secondo in Arabia.\nI processi di addomesticamento e la distribuzione delle specie domestiche furono entrambi radicalmente influenzati dallo stabilirsi di un contatto regolare tra gli Emisferi Orientale e Occidentale seguendo i viaggi di Cristoforo Colombo. Ci\u00f2 port\u00f2 improvvisamente all'aumento della trasmissione di organismi tra gli emisferi Orientale e Occidentale e se ne parla come scambio colombiano.\nQueste date non sono accurate causa mancanza di prove certe. Le stime pi\u00f9 recenti indicano che gli animali cominciarono ad essere addomesticati circa 10000 anni fa (8000 a.C.).\nDescrizione.\nPer estensione, in modo meno preciso, come appunto nel linguaggio figurato, si pu\u00f2 parlare anche di \"addomesticamento\" di specie vegetali o di altri organismi; il termine pu\u00f2 essere anche applicato per intendere la trasformazione in \"animale domestico\" di \"singoli individui\" di una specie selvatica.\nLa domesticazione \u00e8 intesa comunque come un processo che l'uomo mette in atto scientemente per perseguire scopi propri (esclude quindi, per esempio, casi di simbiosi o altre relazioni indesiderate per l'uomo, come quello con i parassiti o virus).\nGli scopi per i quali l'uomo addomestica una specie possono essere estremamente vari. Alcuni animali sono stati storicamente addomesticati per essere usati come mezzo di trasporto di persone o cose (cavallo, asino, dromedario, elefante); altri per essere usati come cibo (vedi allevamento); altri per ricavarne materiali pregiati (per esempio la lana dalle pecore o la seta dai bachi); altri semplicemente per intrattenimento o compagnia; ma questo elenco di motivazioni non \u00e8 certamente esaustivo.\nNella maggior parte dei casi, la domesticazione di una specie persegue pi\u00f9 di uno scopo; un esempio fra tutti \u00e8 quello del cane, in origine aiutante nella caccia e nella protezione della casa, in seguito usato come animale da compagnia, ma anche con moltissimi scopi specifici (si pensi ai cani da tartufi, cani antidroga e ai cani guida per ciechi).\nConcetto correlato all'addomesticamento \u00e8 l'addestramento, che pur implicando ancora un controllo da parte dell'uomo, ha il significato pi\u00f9 specifico di addestrare un animale \"a fare qualcosa\" e non implica necessariamente l'abitudine alla convivenza dell'animale con l'uomo.\nIpotesi su modalit\u00e0 e processi coinvolti.\nC'\u00e8 un dibattito tra la comunit\u00e0 scientifica su come funzioni il processo di addomesticamento. Alcuni ricercatori danno credito alla selezione naturale, dove mutazioni al di fuori del controllo umano rendono alcuni membri di una specie pi\u00f9 compatibili con le coltivazioni umane o con la vita domestica. Altri hanno mostrato che una selezione artificiale controllata attentamente \u00e8 responsabile di molti cambiamenti collettivi associati con l'addomesticamento. Queste categorie non sono mutuamente esclusive e sembra che la selezione naturale e quella artificiale abbiano entrambe giocato un ruolo nel processo di addomesticamento nel corso della storia umana.\nLa selezione del grano d\u00e0 un esempio di come la selezione artificiale e le mutazioni naturali possano giocare un ruolo chiave nel processo. Il grano selvatico quando matura cade a terra per riseminarsi da solo, al contrario del grano domestico, che rimane sullo stelo anche a maturazione avvenuta. C'\u00e8 prova che questo cambiamento critico avvenne come risultato di una mutazione casuale all'inizio della coltivazione del grano. Il grano che presentava questa mutazione fu selezionato dall'uomo e divenne molto pi\u00f9 utile agli agricoltori, divenendo la base per le variet\u00e0 coltivate di grano prodotte fin da allora. Con le tecniche di ingegneria genetica, le mutazioni possono essere introdotte dall'uomo in modo artificiale.\nL'esempio del cane ha condotto alcuni a pensare che le mutazioni possano essere state la base per altri processi di addomesticamento. Alcuni ritengono che sarebbe stata una mutazione a rendere i lupi meno guardinghi nei confronti degli uomini. Questo avrebbe loro permesso di cominciare a seguire gli uomini per ricercare il cibo nei loro rifiuti. Probabilmente si svilupp\u00f2 una relazione di tipo simbiotico tra gli uomini e questa popolazione di lupi. I lupi beneficiarono dei resti di cibo degli uomini e gli uomini trovarono che i lupi potevano avvisarli di nemici che si avvicinavano, aiutarli nella caccia, fornire calore o aumentare la loro scorta di cibo. Evolvendosi la relazione, gli uomini cominciarono a crescere i lupi e generare i tipi di cane che oggi conosciamo.\nTuttavia, alcuni ricercatori sostengono l'idea che sia la selezione artificiale, meglio delle mutazioni o della selezione naturale, a spiegare meglio il funzionamento del processo di addomesticamento. Alcuni degli esempi meglio conosciuti in favore della selezione artificiale vengono dagli esperimenti svolti dallo scienziato russo Dmitri Belyaev negli anni cinquanta. Il suo team spese molti anni a selezionare la volpe rossa, scegliendo solo gli individui che mostravano meno paura verso gli uomini. Alla fine, la squadra di Belyaev scelse solo quegli individui che mostravano il comportamento pi\u00f9 positivo verso gli uomini. Ottenne, cos\u00ec, una popolazione di volpi il cui comportamento e aspetto erano cambiati in modo significativo. Queste volpi non mostravano pi\u00f9 paura degli uomini e spesso scuotevano le loro code e leccavano i loro allevatori umani per mostrare loro affetto. Nonostante il successo di questo esperimento, \u00e8 chiaro che una selezione artificiale non sempre porta a un addomesticamento. Tentativi di addomesticare vari tipi di animali selvatici sono sempre falliti. La zebra ne \u00e8 un esempio. Il processo storico di addomesticamento degli animali selvatici non pu\u00f2 essere spiegato in pieno con un solo principio. La combinazione della selezione naturale e artificiale ha giocato un ruolo nell'addomesticamento delle varie specie venute a stretto contatto con l'uomo durante i millenni.\nAddomesticamento degli animali.\nSecondo il fisiologo Jared Diamond, le specie animali devono possedere i seguenti requisiti per poter essere addomesticate:\nGradi di addomesticamento.\nIl confine tra la popolazione degli elefanti selvatica e domestica, per esempio \u00e8 vago. Ci\u00f2 \u00e8 dovuto alla loro lenta crescita. Simili problemi di definizione si trovano, ad esempio, quando i gatti domestici diventano selvatici. Un sistema di classificazione che possa aiutare a risolvere questa confusione pu\u00f2 essere questo, presentato secondo un grado di addomesticamento crescente:\nQuesto sistema di classificazione non tiene conto di varie complicazioni: organismi geneticamente modificati, popolazioni rinselvatichite, e l'ibridazione. Molte specie che sono allevate sono adesso geneticamente modificate. Ci\u00f2 crea una categoria unica poich\u00e9 altera gli organismi come gruppo, ma in un modo diverso dal tradizionale addomesticamento. Gli organismi rinselvatichiti sono membri di una popolazione che una volta cresceva sotto il controllo dell'uomo, ma ora vive e si riproduce al di fuori del controllo dell'uomo. Esempi includono mustangs, i mufloni sardi e corsi e probabilmente il dingo Australiano. Gli ibridi possono essere selvatici, addomesticati, o entrambi: una ligre \u00e8 un ibrido di due animali selvatici, un mulo \u00e8 un ibrido di due animali domestici, e un beefalo \u00e8 un incrocio tra un animale domestico e uno selvatico.\nEsiste una grande differenza tra un animale domato e un animale domestico. Il termine \"domestico\" si riferisce ad un'intera specie o variet\u00e0 mentre il termine \"domato\" pu\u00f2 riferirsi a un solo individuo in una specie o variet\u00e0. L'uomo ha domato molte migliaia di animali che non sono mai stati davvero addomesticati. Sono inclusi l'elefante, la giraffa, e l'orso. C'\u00e8 un dibattito se alcune specie sono state addomesticate o solo domate. Alcuni affermano che l'elefante \u00e8 stato addomesticato, mentre altri pensano che il gatto non lo sia mai stato. Una linea di demarcazione \u00e8 se un individuo nato da parenti selvatici ha un comportamento diverso da uno nato da genitori addomesticati. Per esempio un cane \u00e8 certamente domestico perch\u00e9 anche un lupo (geneticamente l'origine di tutti i cani) allevato da cucciolo sarebbe molto diverso da un cane.\nLimiti dell'addomesticamento.\nNonostante il grande entusiasmo sui rivoluzionari avanzamenti dell'agricoltura, poche piante e probabilmente ancora meno animali sono stati addomesticati. Mentre il processo continua con le piante (vari tipi di bacche, ad esempio), esso sembra essere cessato con gli animali. Molti animali \"addomesticati\" dopo il coniglio (1500 d.C. circa) sono in realt\u00e0 esperimenti di addomesticazione, che ancora non hanno dato luogo a reali differenze (tramite selezione artificiale di determinate caratteristiche \"utili\") rispetto alle forme selvatiche, solo nel caso della volpe argentata siberiana, nel corso del Novecento, si \u00e8 riusciti ad ottenere una popolazione domestica sostanzialmente differente rispetto a quella selvatica sia nella forma che nel comportamento. Inoltre alcune popolazioni di animali (elefante, ghepardo) sono facilmente addomesticabili individualmente, ma non si prestano ad un reale processo di addomesticamento tramite selezione artificiale e allevamento in cattivit\u00e0, poich\u00e9 possono riprodursi solo allo stato brado. Nel caso dell'Elefante si ricorreva alla liberazione e ricattura, oppure si impediva agli animali domestici di riprodursi legandoli nella stagione degli amori (quando i maschi diventano estremamente aggressivi, talvolta anche contro il loro padrone).\nLe specie domestiche, quando vengono selezionate per il comportamento mite, la compagnia o come ornamento invece che per la sopravvivenza, possono ammalarsi facilmente: molte sottospecie di meli o di mucche, ad esempio, rischiano l'estinzione; e molti cani con un grande pedigree sembrano portati per problemi genetici.\nMalattie trasmissibili.\nL'avvento della domesticazione, che ha comportato la stretta vicinanza con specie diverse e spesso in situazioni affollate, ha creato l'ambiente ideale per la nascita e la diffusione di malattie anche epidemiche.\nUn effetto collaterale dell'addomesticamento sono ad esempio, la vacca ha trasmesso all'umanit\u00e0 varie malattie tra cui poxviridae, morbillo, e tubercolosi; i maiali hanno portato l'influenza; e i cavalli i rinovirus. Gli uomini condividono circa sessanta malattie con i cani. Anche molti parassiti hanno la loro origine negli animali domestici."}
{"id": "255209", "revid": "1543377", "url": "https://it.wikipedia.org/wiki?curid=255209", "title": "MyISAM", "text": "MyISAM \u00e8 stato lo storage engine predefinito in MySQL dalla sua introduzione (versione 3.23) fino alla versione 5.5. La licenza \u00e8 la GNU GPL versione 2. MyISAM utilizza la struttura ISAM e deriva da un tipo pi\u00f9 vecchio, oggi non pi\u00f9 utilizzato, che si chiamava appunto ISAM. \u00c8 un motore di immagazzinamento dei dati estremamente veloce e richiede poche risorse, sia in termini di memoria RAM, sia in termini di spazio su disco. Il suo limite principale rispetto ad alcuni altri SE, come InnoDB, consiste nel mancato supporto delle transazioni.\nL'autore di MyISAM e del vecchio ISAM \u00e8 Michael Widenius, ideatore di MySQL. Quando ha lasciato MySQL, e prima di fondare MariaDB, ha iniziato a dedicarsi allo sviluppo di Aria, un'evoluzione transazionale di MyISAM. In MySQL e nei suoi fork, lo storage engine predefinito \u00e8 ormai InnoDB e non pi\u00f9 MyISAM. Non \u00e8 pi\u00f9 distribuito con Drizzle (ma dovrebbe essere possibile utilizzarlo).\nStruttura dei file.\nOgni tabella di tipo MyISAM \u00e8 registrata in tre file differenti. Ognuno ha un nome costituito da due parti: il nome di base \u00e8 uguale al nome della tabella, mentre l'estensione indica la funzione del file. Ad esempio, una tabella \"mia_tabella\" sar\u00e0 composta da tre file chiamati:\nIl file .frm rappresenta la struttura della tabella: dimensioni e tipo di ogni colonna, indici, ecc. Il file .MYI (MYIndex) contiene gli indici. Il file .MYD (MYData) contiene i dati veri e propri.\nSpazio richiesto dagli indici.\nGli indici di una tabella MyISAM possono essere compressi; per fare ci\u00f2, impostare la propriet\u00e0 PACKED_KEYS=1. Questo aiuta soprattutto quando si hanno diversi indici numerici interi che hanno un uguale prefisso.\nGli indici stringa sono sempre compressi. La loro compressione aiuta soprattutto se vi sono molte stringhe con un uguale prefisso.\nGli indici di MyISAM normalmente sono di tipo \"B-Tree\". Per calcolare lo spazio massimo richiesto dagli indici B-Tree non compressi, si pu\u00f2 utilizzare la seguente formula:\n (dimensioni del dato + 4) / 0.67\nFormati dei dati.\nMyISAM pu\u00f2 registrare i dati in tre differenti formati:\nI primi due vengono scelti automaticamente da MySQL a seconda dei tipi di colonne utilizzati. Per creare una tabella compressed, invece, occorre utilizzare il programma \"myisampack\".\nFixed.\nQuesto \u00e8 il formato di default. Viene utilizzato se non vi sono colonne a lunghezza variabile (tipi VARCHAR, BLOB, o TEXT). In questo caso ogni record viene registrato utilizzando un numero fisso di byte.\nQuesto \u00e8 il formato pi\u00f9 semplice ed \u00e8 anche il pi\u00f9 veloce e il pi\u00f9 sicuro. La deframmentazione di una tabella con formato fisso \u00e8 necessaria solo se si desidera recuperare spazio su disco dopo aver eliminato un numero di record molto elevato.\nDynamic.\nQuesto formato viene utilizzato se nella tabella sono presenti colonne a lunghezza variabile o se la tabella viene creata con l'opzione ROW_FORMAT=DYNAMIC.\nQuesto formato \u00e8 pi\u00f9 complesso rispetto a Fixed. Ci\u00f2 \u00e8 dovuto al fatto che ogni record pu\u00f2 avere dimensioni diverse; un record potrebbe addirittura essere diviso fisicamente in pi\u00f9 parti, se le sue dimensioni aumentano in seguito a un UPDATE. Per limitare questo problema, \u00e8 possibile deframmentare la tabella con il comando OPTIMIZE TABLE.\nOgni record \u00e8 delimitato da una sequenza di bit corrispondenti a una stringa vuota. I valori di 4 byte o meno non hanno mai dimensioni variabili.\nIl vantaggio del formato Dynamic consiste nell'occupare molto meno spazio di una tabella in formato Fixed. Per calcolare approssimativamente lo spazio richiesto da un singolo record dinamico, si pu\u00f2 utilizzare la seguente formula:\n 3\n + (numero di colonne + 7) / 8\n + (numero di colonne CHAR)\n + (dimensione compressa delle colonne numeriche)\n + (lunghezza delle stringhe)\n + (numero di colonne NULL + 7) / 8\nOccorre poi aggiungere 6 byte per ogni collegamento. Un collegamento si crea quando un UPDATE aumenta le dimensioni di un record, che quindi deve dividersi in pi\u00f9 locazioni sul disco. Ogni nuova locazione misura almeno 20 byte, quindi potrebbe contenere l'espansione di pi\u00f9 record.\nCompressed.\nUna tabella compressa pu\u00f2 essere creata solo con la utility \"myisampack\". La tabella potr\u00e0 poi essere decompressa solo con la utility \"myisamchk\". Entrambi i programmi vengono distribuiti con tutte le edizioni di MySQL.\nLe tabelle Compressed sono a sola lettura. I dati occupano molto poco spazio. Questo aiuta nel caso di dischi molto lenti, come per esempio CD-ROM. Pu\u00f2 contenere sia dati a lunghezza fissa, sia a lunghezza variabile.\nCome creare una tabella di tipo MyISAM.\nLa sintassi per creare una tabella MyISAM \u00e8 la seguente:\n CREATE TABLE prova (pk1 INT, ...) ENGINE = MyISAM;\n CREATE TABLE prova (pk1 INT, ...) TYPE = MyISAM;\nPer convertire una tabella gi\u00e0 esistente in MyISAM:\n ALTER TABLE prova ENGINE = MyISAM;\n ALTER TABLE prova TYPE = MyISAM;\n\u00c8 consigliato utilizzare la parola ENGINE poich\u00e9 TYPE (utilizzato nelle vecchie versioni di MySQL) \u00e8 in disuso.\nMyISAM \u00e8 uno dei motori sempre presenti (insieme a MEMORY e Merge) ed \u00e8 il tipo di tabella predefinito al momento in cui MySQL viene installato. Essendo predefinito, si pu\u00f2 evitare di utilizzare la clausola ENGINE. Siccome per\u00f2 il tipo predefinito pu\u00f2 mutare, per esserne certi si pu\u00f2 eseguire:\n SHOW ENGINES\nMyISAM nei fork di MySQL.\nDrizzle non include MyISAM.\nMariaDB ha implementato la segmentazione della cache degli indici. Lo scopo di questa funzionalit\u00e0 \u00e8 ridurre il numero di mutex, cio\u00e8 di lock sulla cache degli indici che costringono i thread a rimanere in attesa. La versione originale della patch \u00e8 di Fredrik Nylander di Stardoll.com. In seguito, Monty Program ha ottimizzato il codice. \u00c8 stata anche aggiunta una tabella, nel database information_schema, contenente informazioni sui segmenti della cache.\nPercona Cluster non supporta le tabelle MyISAM."}
{"id": "255210", "revid": "1508096", "url": "https://it.wikipedia.org/wiki?curid=255210", "title": "Pixel shader", "text": ""}
{"id": "255211", "revid": "767487", "url": "https://it.wikipedia.org/wiki?curid=255211", "title": "Mauvezin-sur-Gupie", "text": "Mauvezin-sur-Gupie \u00e8 un comune francese di 491 abitanti situato nel dipartimento del Lot e Garonna nella regione della Nuova Aquitania."}
{"id": "255212", "revid": "200568", "url": "https://it.wikipedia.org/wiki?curid=255212", "title": "Ruffiac", "text": ""}
{"id": "255214", "revid": "200568", "url": "https://it.wikipedia.org/wiki?curid=255214", "title": "Ruffiac (Lot e Garonna)", "text": "Ruffiac \u00e8 un comune francese di 180 abitanti situato nel dipartimento del Lot e Garonna nella regione della Nuova Aquitania."}
{"id": "255215", "revid": "599013", "url": "https://it.wikipedia.org/wiki?curid=255215", "title": "Saint-Etienne-de-Foug\u00e8res", "text": ""}
{"id": "255216", "revid": "599013", "url": "https://it.wikipedia.org/wiki?curid=255216", "title": "Saint-Etienne-de-Viller\u00e9al", "text": ""}
{"id": "255221", "revid": "287204", "url": "https://it.wikipedia.org/wiki?curid=255221", "title": "Cliffhanger (arrampicata)", "text": "Il cliffhanger (noto anche come skyhook o sky-hook) \u00e8 un caratteristico attrezzo dell'arrampicata artificiale. Viene usato durante la progressione, permettendo allo scalatore di sostare brevemente (appendendosi con questo a una scaglia o a un'irregolarit\u00e0 della parete), nei casi in cui non sia possibile utilizzare strumenti maggiormente sicuri (chiodi, nuts, friends etc.).\nCaratteristiche e storia.\nIl cliffhanger consiste in un artiglio metallico che fa presa sulle asperit\u00e0 della roccia. La \"tenuta\" dell'attrezzo \u00e8 adeguata solamente se esso viene posto costantemente sotto carico (in pratica, l'arrampicatore deve appendersi e caricarvi il proprio peso perch\u00e9 il cliffhanger resti agganciato alla parete); una volta superato il passaggio, l'attrezzo si pu\u00f2 rimuovere facilmente. \u00c8 da sottolineare come i cliffhanger, gli skyhook e tutti i ganci similari, abbiano il solo scopo di sostenere il peso dell'arrampicatore: non garantendo alcuna tenuta in caso di una sua caduta (o anche solo di un brusco movimento), non possono venire equiparati agli altri attrezzi di sicurezza gi\u00e0 citati (chiodi etc.). Ne esistono oggi di varie forme, fogge e dimensioni, con una grandezza media che resta tuttavia di pochi centimetri. Il cliffhanger \u00e8 uno degli attrezzi ideati e promossi dagli arrampicatori americani negli anni settanta nel momento in cui essi scelsero di adottare una filosofia di arrampicata artificiale che riducesse al minimo, o addirittura eliminasse, l'utilizzo di attrezzi tendenzialmente dannosi per la struttura rocciosa (come i chiodi, per esempio, la cui infissione pu\u00f2 generare modifiche permanenti alla parete)."}
{"id": "255224", "revid": "363629", "url": "https://it.wikipedia.org/wiki?curid=255224", "title": "Rinvio", "text": "Il rinvio \u00e8 uno strumento di sicurezza, utilizzato in alpinismo e in arrampicata, composto da due moschettoni tra loro collegati da una fettuccia di dyneema o nylon.\nDescrizione.\nPermette di agganciare rapidamente la propria corda ad un punto di ancoraggio limitando l'attrito della corda tra i vari punti di ancoraggio posti durante la salita. In pratica, il primo di cordata, durante la propria ascensione, utilizza un rinvio per ciascun punto di ancoraggio: a questo egli aggancia uno dei due moschettoni, mentre nell'altro moschettone viene successivamente passata la corda di salita (cui egli stesso \u00e8 legato).\nCiascun elemento che compone il rinvio (moschettoni e fettuccia) deve essere certificato CE e rispondere alle relative norme EN. La normativa attuale (fine 2008) non prevede invece una certificazione del rinvio nel suo insieme, ossia come elemento \"unitario\".\nStoria, tradizione e dialetti d'Italia hanno fatto s\u00ec che, nel tempo, per il rinvio siano invalsi nomi e nomignoli tra i pi\u00f9 disparati. Alpinisti e arrampicatori di regioni differenti possono per esempio conoscerlo come \"preparato\", \"sveltina\", \"express\" ecc.\nI vantaggi dell'uso dei rinvii sono:"}
{"id": "255226", "revid": "1908405", "url": "https://it.wikipedia.org/wiki?curid=255226", "title": "Polizie segrete sovietiche", "text": "La lista delle polizie segrete sovietiche enumera, in ordine cronologico, le polizie segrete che hanno operato in Unione Sovietica. \npolizie segrete\nCronologia.\nLa prima polizia segreta dopo la Rivoluzione russa, organizzata in ottemperanza a un decreto di Lenin del 20 dicembre 1917, si chiamava \"\u010ceka\" (\u0427\u041a). I suoi appartenenti erano denominati \"\u010dekisti\", un nome che \u00e8 ancora utilizzato per riferirsi all'odierno FSB russo, successore del KGB.\n6 febbraio 1922 la \u010ceka diventa Direzione Politica di Stato GPU, una sezione dell'NKVD della RSSF Russa.\n15 novembre 1923 la GPU si riorganizza nell'OGPU alle dipendenze del Consiglio dei commissari del popolo dell'URSS.\n10 luglio 1934 l'OGPU diviene la GUGB dell'NKVD dell'URSS; l'NKVD dell'SFSR cessa di esistere.\nIl 3 febbraio 1941 il GUGB e l'NKVD sono per un breve periodo separati, poi riuniti e, nel 1943, separati ancora.\n18 marzo, 1946 tutti i Commissariati del Popolo sono rinominati Ministeri.\n30 maggio 1947: decisione ufficiale con lo scopo dichiarato di \"aggiornare il coordinamento dei diversi servizi di intelligence e di concentrarne gli sforzi sui filoni principali\". Nell'estate del 1948 il personale militare del KI venne restituito all'esercito sovietico per ricostituire una sezione estera dell'intelligence militare del GRU. Le sezioni del KI che si occupavano del blocco orientale e degli emigrati sovietici vennero riportate sotto l'MGB alla fine del 1948. Nel 1951 il KI ritorn\u00f2 all'MGB.\n5 marzo 1953: MVD e MGB vengono fuse nell'MVD da Lavrentij Berija.\n13 marzo 1954: con l'epurazione di Berija, le funzioni di polizia segreta vengono nuovamente separate dal ministero dell'interno (MVD), ma il nuovo organo indipendente non \u00e8 un ministero (come era il MGB), ma un comitato, sotto il controllo del Consiglio dei ministri. Questo assetto del KGB rester\u00e0 stabile sino al 1991. \nDopo che il Comitato per l'Emergenza di Stato fallisce nel rovesciare Gorba\u010d\u00ebv e Boris El'cin prende il controllo, il generale Vadim Bakatin riceve l'ordine di sciogliere il KGB."}
{"id": "255231", "revid": "2175", "url": "https://it.wikipedia.org/wiki?curid=255231", "title": "Sauvetat-de-Sav\u00e8res", "text": ""}
{"id": "255232", "revid": "2175", "url": "https://it.wikipedia.org/wiki?curid=255232", "title": "Sauvetat-du-Dropt", "text": ""}
{"id": "255233", "revid": "2175", "url": "https://it.wikipedia.org/wiki?curid=255233", "title": "Sauvetat-sur-L\u00e8de", "text": ""}
{"id": "255234", "revid": "2175", "url": "https://it.wikipedia.org/wiki?curid=255234", "title": "Temple-sur-Lot", "text": ""}
{"id": "255242", "revid": "120075944", "url": "https://it.wikipedia.org/wiki?curid=255242", "title": "Controllo del metabolismo batterico", "text": "Il metabolismo \u00e8 l'insieme di tutte quelle reazioni cataboliche e anaboliche che avvengono all'interno di una cellula e che le permettono di trarre energia dalla degradazione dei nutrienti e di sintetizzare componenti necessari partendo da molecole semplici. Un adeguato controllo del metabolismo \u00e8 necessario alle cellule per evitare qualsiasi spreco di risorse, e per accedere rapidamente a queste ultime in risposta a cambiamenti ambientali, nonch\u00e9 per dirigere l'energia disponibile solo dove e quando serve. Il controllo del metabolismo si espleta essenzialmente attraverso il controllo degli enzimi che prendono parte alle singole vie metaboliche. Per alterare la velocit\u00e0 delle reazioni enzimatiche si pu\u00f2 intervenire in due modi:\nUn terzo tipo di controllo \u00e8 quello che agisce sulla traduzione degli mRNA di quei singoli enzimi, ma questo \u00e8 un fenomeno abbastanza raro visto che gli RNA in generale sono molecole instabili e di breve durata e la cellula non pu\u00f2 permettersi di conservarle liberamente nel citosol troppo a lungo\nFra i due tipi di controllo, allosterico e trascrizionale, il secondo \u00e8 quello adottato in misura maggiore dai procarioti. Questo perch\u00e9 il controllo allosterico permette alle cellule di variare la velocit\u00e0 delle vie metaboliche in risposta a cambiamenti immediati e di breve durata, ma \u00e8 poco efficiente quando occorre regolare la velocit\u00e0 in accordo a fenomeni duraturi nel tempo, come il passaggio dalla catalisi di un nutriente che sta finendo alla catalisi di un nutriente alternativo pi\u00f9 abbondante, o quando occorre \"spegnere\" la sintesi di una determinata sostanza perch\u00e9 essa ha raggiunto concentrazioni sufficientemente elevate.\nGeni costitutivi e geni regolati.\nNel genoma di un organismo sono presenti di solito migliaia e migliaia di geni. Alcuni geni vengono espressi continuamente; altri solo quando serve; altri ancora, nelle cellule andate incontro a differenziamento, non verranno mai espressi.\nSi dicono costitutivi quei geni i cui prodotti proteici sono sempre presenti all'interno della cellula. Esempi sono i geni che permettono l'assimilazione dei nutrienti. Altri geni sono espressi solo in particolari condizioni, e vengono detti regolati.\nTipi di controllo trascrizionale.\nIl controllo trascrizionale del metabolismo funziona inducendo o reprimendo la trascrizione (e dunque la traduzione) di quei geni che codificano per gli enzimi delle vie metaboliche in questione, a seconda delle necessit\u00e0 della cellula.\nEsistono due tipi di controllo:\nEssi non devono essere confusi con i concetti di \"induzione\" e \"repressione\"! Un controllo positivo pu\u00f2 anche reprimere, mentre uno negativo pu\u00f2 anche indurre la trascrizione di certi geni.\nControllo negativo.\nSi parla di controllo negativo ogniqualvolta esso coinvolge l'attivit\u00e0 di speciali proteine dette repressori. Esse sono proteine allosteriche, cio\u00e8 proteine in grado di cambiare conformazione in seguito al legame con particolari molecole chiamate effettori o modulatori allosterici. Un repressore, nella sua forma attivata, presenta un sito di legame che riconosce una specifica sequenza di DNA detta \"sito operatore\". Il sito operatore \u00e8 posto in posizione 3' rispetto al \"sito promotore\", quella sequenza di DNA a cui si lega la polimerasi per iniziare la trascrizione. A volte il sito operatore si presenta in parte sovrapposto al sito promotore. Quando il repressore \u00e8 legato al sito operatore, l'RNA polimerasi \u00e8 bloccata dalla presenza di quest'ultimo e non riesce a proseguire oltre il sito promotore, con conseguente blocco della trascrizione dei geni a valle.\nRepressione.\nNella repressione, il repressore di un determinato gene o di un gruppo di geni si presenta in partenza gi\u00e0 nello stato inattivo, ed \u00e8 quindi disperso nel citosol senza poter mai legarsi al sito operatore. Il gene o i geni in questione vengono quindi trascritti e tradotti normalmente. Il repressore pu\u00f2 diventare attivo in seno al legame con una molecola chiamata corepressore. Questo legame fa s\u00ec che il repressore sia adesso in grado di riconoscere la sequenza del sito operatore e legarvisi, impedendo alla RNA polimerasi di trascrivere i geni a valle.\nConsideriamo ad esempio il caso dell'operone triptofano (operone Trp). Normalmente le cellule procariotiche sintetizzano da s\u00e9 il triptofano, partendo da precursori pi\u00f9 semplici. La sintesi \u00e8 il risultato di una via anabolica che continua finch\u00e9 tutto il triptofano che serve viene sintetizzato. A questo punto, occorre fermare il macchinario sintetico perch\u00e9 se cos\u00ec non fosse si sprecherebbe energia e materia prima per ottenere qualcosa che al momento non serve. Quando il triptofano raggiunge una certa concentrazione limite, esso si lega al repressore che a sua volta va a legarsi al sito operatore dell'operone triptofano. In questo modo, si smette di produrre gli enzimi che servono per produrre questo amminoacido, oramai presente in quantit\u00e0 sufficiente.\nIl caso dell'operone triptofano \u00e8 un chiaro esempio di repressione da prodotto finale.\nInduzione.\nIl fenomeno esattamente opposto si verifica nel caso dell'operone lattosio (operone Lac). Per la maggior parte dei procarioti, il glucosio \u00e8 la fonte di energia pi\u00f9 vantaggiosa e pi\u00f9 facile da reperire. I geni che codificano per enzimi impiegati nella degradazione del glucosio sono espressi costitutivamente. A volte per\u00f2, causa la mancanza del glucosio, le cellule si trovano a dover utilizzare altre fonti di energia, come il lattosio. Esso \u00e8 un disaccaride composto da glucosio e galattosio.\nPer poter essere utilizzato, il lattosio deve innanzitutto essere fatto entrare nel citosol ad opera di un trasportatore di membrana apposito, la \u03b2-galattoside permeasi, e scisso in due da un altro enzima, la \u03b2-galattosidasi. Vi \u00e8 anche un altro enzima, la \u03b2-galattoside transacetilasi. Questi tre enzimi sono codificati dai rispettivi geni lacY, lacZ e lacA.\nEssi non sono sempre presenti in una cellula batterica. Non avrebbe infatti senso sintetizzarli se il lattosio non \u00e8 presente o se vi \u00e8 ancora glucosio da utilizzare. Infatti, di default, il repressore dell'operone Lac si trova in forma attivata e, legato al sito operatore dell'operone, impedisce la trascrizione dei tre geni codificanti per gli enzimi succitati, che in queste condizioni sarebbero perfettamente inutili. Quando per\u00f2 occorre dover degradare il lattosio, perch\u00e9 magari il glucosio \u00e8 scarso o quasi del tutto assente, allora il repressore deve poter essere rimosso. \u00c8 un derivato del lattosio, l'allolattosio, che penetrato nel citosol si lega al repressore. Il legame con l'allolattosio, che funge da induttore, modifica allostericamente questa proteina e fa s\u00ec che essa si stacchi dal sito operatore. A questo punto, la trascrizione dei geni necessari per l'assimilazione del lattosio, ad opera della RNA polimerasi, pu\u00f2 procedere normalmente.\nL'operone Lac fornisce un chiaro esempio di induzione da substrato.\nControllo positivo.\nIl controllo positivo della trascrizione prevede l'intervento di particolari proteine allosteriche regolatrici, dette attivatori, che nella loro forma attiva promuovono la trascrizione di certi geni o gruppi di geni. Anche in questo caso si distingue fra repressione e induzione, rispettivamente se la proteina nella sua forma attiva reprima o promuova l'attivit\u00e0 trascrizionale della RNA polimerasi.\nRepressione e induzione.\nL'operone Lac fornisce anche esempi di repressione e induzione da controllo positivo. Abbiamo detto che, in assenza di glucosio e in presenza di lattosio, si mette in moto un meccanismo trascrizionale che porta alla sintesi di enzimi utili per degradare questo nutriente alternativo. Ma cosa succede se il glucosio e il lattosio sono presenti contemporaneamente? Trovandosi a scegliere, la cellula preferisce consumare prima tutto il glucosio a suo disposizione, per iniziare poi a usare il lattosio. Il glucosio \u00e8 pi\u00f9 facile da degradare e fornisce rese energetiche maggiori. Se per\u00f2 \u00e8 presente anche il lattosio, il quale induce la trascrizione dei geni dell'operone Lac (rimuovendo il repressore), come pu\u00f2 esso non essere degradato insieme al glucosio? La risposta sta in un altro meccanismo di controllo, detto repressione da catabolita. Quando il repressore dell'operone Lac viene rimosso e nell'ambiente \u00e8 presente glucosio, in effetti si osserva una debolissima trascrizione dei geni di questo operone. Il suo promotore \u00e8 infatti un promotore debole, che rispetto ad altri promotori ha una bassa affinit\u00e0 per la RNA polimerasi. In suo aiuto deve correre un'altra proteina, detta CRP (Proteina Recettore del cAMP). Questa proteina deve per\u00f2 prima essere attivata tramite il legame con una molecola particolare, la 3',5'-AMP ciclico o pi\u00f9 semplicemente cAMP.\nLa concentrazione di cAMP \u00e8 per\u00f2 inversamente proporzionale alla concentrazione di glucosio, per un semplice motivo. Essa viene sintetizzata dall'enzima adenilato ciclasi a partire da AMP e Pi.L'enzima che catalizza questa reazione si trova sulla membrana, in prossimit\u00e0 dell'enzima che aggiunge un fosfato al glucosio nel momento in cui questo viene portato nel citosol dall'esterno (traslocazione di gruppo). Il glucosio compete quindi con l'AMP per il fosfato. Maggiore \u00e8 la concentrazione di glucosio, minore sar\u00e0 quella del cAMP. Ci\u00f2 \u00e8 ragionevole col fatto che \u00e8 preferibile usare prima il glucosio e poi il lattosio.\nQuando i livelli di glucosio diminuiscono, aumenta di pari passo la concentrazione del cAMP. Questo si lega alla CRP e la attiva. La CRP attivata presenta un'elevata affinit\u00e0 sia per la RNA polimerasi che per un sito particolare, localizzato un po' pi\u00f9 a monte del sito promotore. La CRP quindi porta il sito promotore e la polimerasi l'uno vicino all'altra, favorendo la trascrizione dei geni a valle. In questo modo si aumenta enormemente la trascrizione di questi operoni inducibili. Basti pensare che sono appena 3 le molecole di \u03b2-galattosidasi in una cellula di E. coli cresciuta in un terreno contenente glucosio e lattosio, mentre diventano oltre 3000 se il lattosio diventa l'unica fonte di energia."}
{"id": "255243", "revid": "767487", "url": "https://it.wikipedia.org/wiki?curid=255243", "title": "Andromeda (gruppo musicale svedese)", "text": "Gli Andromeda sono una progressive metal band svedese fondata a Malm\u00f6 nel 1999."}
{"id": "255259", "revid": "81423649", "url": "https://it.wikipedia.org/wiki?curid=255259", "title": "Double word", "text": ""}
{"id": "255260", "revid": "81802062", "url": "https://it.wikipedia.org/wiki?curid=255260", "title": "Quad word", "text": ""}
{"id": "255262", "revid": "697352", "url": "https://it.wikipedia.org/wiki?curid=255262", "title": "Trasfigurazione", "text": ""}
{"id": "255263", "revid": "1442080", "url": "https://it.wikipedia.org/wiki?curid=255263", "title": "Guido Reni", "text": "Biografia.\nReni nacque a Bologna nell'attuale Palazzo Ariosti di via San Felice 3 da Daniele, musicista e maestro della Cappella di San Petronio e Ginevra Pozzi; venne battezzato il 7 novembre nella chiesa metropolitana di San Pietro. Un'erronea tradizione che risale alla fine del Settecento lo fa nascere a Calvenzano (Vergato), nell'Appennino bolognese.\nNel 1584, a dire dello storico Carlo Cesare Malvasia che conobbe il pittore, abbandon\u00f2 gli studi di musica a cui era stato avviato dal padre per entrare nell'avviata bottega bolognese del pittore fiammingo Denijs Calvaert, amico del padre, che si impegn\u00f2 a tenerlo per dieci anni. Ebbe per compagni di apprendistato pittori destinati a grande successo come Francesco Albani e il Domenichino e sappiamo che studi\u00f2 in particolare le incisioni del D\u00fcrer e di Raffaello.\nMorto il padre il 7 gennaio 1594, Guido lasci\u00f2 la bottega del Calvaert per aderire all'Accademia degli Incamminati, scuola di pittura fondata dai Carracci nel 1582 col nome di Accademia dei Desiderosi (il nome fu cambiato nel 1590). Qui approfond\u00ec la pittura ad olio, l'incisione a bulino (riproducendo ad esempio l\"Elemosina di San Rocco\" di Annibale) e copiando a pi\u00f9 riprese singole parti dell\"Estasi di Santa Cecilia\", allora esposta nella chiesa di San Giovanni in Monte.\nQui mostr\u00f2 il suo talento: il Malvasia riferisce l'aneddoto del suggerimento dato da Annibale a Ludovico Carracci, di \"non gl'insegnar tanto a costui, che un giorno ne sapr\u00e0 pi\u00f9 di tutti noi. Non vedi tu come non mai contento, egli cerca cose nuove? Raccordati, Lodovico, che costui un giorno ti vuol far sospirare\".\nNel 1598, gi\u00e0 pittore indipendente, dipinse la \"Incoronazione della Vergine e quattro santi\", oggi nella Pinacoteca di Bologna, per la chiesa di San Bernardo, e vinse la gara, in concorrenza con Ludovico Carracci, per la decorazione della facciata del Palazzo del Reggimento, l'attuale palazzo municipale di Bologna: gli affreschi, commissionati per onorare la visita di papa Clemente VIII (di passaggio in occasione della devoluzione del Ducato di Ferrara allo Stato della Chiesa) e rappresentanti figure allegoriche, si erano gi\u00e0 cancellati nell'Ottocento e rappresentarono la rottura con il suo vecchio maestro e con altri allievi dei Carracci. Sono contemporanee le tele della \"Madonna col Bambino, san Domenico e i Misteri del Rosario\" della Basilica di San Luca, due affreschi in palazzo Zani a Bologna e, tra diversi altri lavori, l\"Assunzione della Vergine\" nella parrocchiale di Pieve di Cento. Il 5 dicembre 1599 entr\u00f2 nel Consiglio della Congregazione dei pittori di Bologna.\nLa figura di Guido Reni \u00e8 stata ripresa anche dallo scrittore tedesco Joseph von Eichendorff nel suo romanzo \"Aus dem Leben eines Taugenichts\", \"vita di un perdigiorno\".\nA Roma.\nForse gi\u00e0 nel 1600 ma certamente nel 1601 era a Roma, dove l'11 ottobre fu pagato dal cardinale Sfondrato per il suo \"Martirio di santa Cecilia\" della Basilica di Santa Cecilia in Trastevere: per lo stesso committente e la stessa chiesa esegu\u00ec anche l\"Incoronazione dei santi Cecilia e Valeriano\" e una copia - questa volta intera - del dipinto bolognese di Raffaello, l\"Estasi di Santa Cecilia con quattro santi\", ora nella chiesa di San Luigi dei Francesi e dipinta a Bologna prima della partenza. Nel marzo del 1602 torn\u00f2 nella citt\u00e0 natale per assistere ai funerali del grande Agostino Carracci e fu incaricato di incidere a stampa le decorazioni allestite per il funerale.\nViaggi\u00f2 da Bologna a Roma e di qui a Loreto, per trattare delle eventuali decorazioni della Santa Casa che furono per\u00f2 affidate al Pomarancio.\nIn questo periodo dipinse il \"Cristo in Piet\u00e0 adorato dai santi Vittore e Corona, da Santa Tecla e San Diego d'Alcal\u00e0\", ora nella Cappella della Sacra Spina del Duomo di Osimo (1601 circa) e la \"Trinit\u00e0 con la Madonna di Loreto\" (1604) per la Chiesa della Trinit\u00e0 o del Sacramento della stessa cittadina. Entrambe le opere furono richieste dal cardinale Antonio Maria Galli, un creato di Sisto V, noto in ambito storico artistico per le sue commissioni al pittore Cristoforo Roncalli, il Pomarancio.\nNel 1605 complet\u00f2 \"La crocefissione di san Pietro\", per la chiesa romana di San Paolo alle Tre Fontane, ora nella Pinacoteca Vaticana, commissionatagli dal cardinale Pietro Aldobrandini. Per il Malvasia sarebbe stato il Cavalier d'Arpino a suggerire l'emulazione del soggetto, derivato dalla tela caravaggesca della basilica di Santa Maria del Popolo, per danneggiare il Caravaggio nei favori dei committenti. Ne riprodusse in parte i contrasti di luce ma tolse il dramma: la sua crocefissione \u00e8 un tranquillo lavoro di artigiani, che rovesciano un santo rassegnato sulla croce e lo legano e l'inchiodano con gesti lenti e metodici.\n\u00c8 la sua ricerca del bello ideale, ricavato dal classicismo raffaellesco nella mediazione dei Carracci che sfiora soltanto la visione naturalistica di Caravaggio ma se ne allontana per la necessit\u00e0 di ammantarla di decoro; di questa esperienza, nel primo decennio del secolo, sono parte il \"Davide con la testa di Golia\" del Louvre, il \"Martirio di santa Caterina\" per la chiesa di Sant'Alessandro a Conscente, ora al Museo diocesano di Albenga in Liguria, \"La preghiera nell'orto\" di Sens e \"L'incoronazione della Vergine\" di Londra.\nLa sua fama \u00e8 cos\u00ec consolidata che nel 1608 papa Paolo V gli affid\u00f2 la decorazione di due sale dei Palazzi Vaticani, la Sala delle Nozze Aldobrandine e la Sala delle Dame, e il cardinale Borgherini gli affreschi di San Gregorio al Celio, il \"Martirio di sant'Andrea\" e l\"Eterno in gloria\". L'anno dopo inizi\u00f2 la decorazione della cappella dell'Annunciata nel palazzo del Quirinale, avvalendosi dell'aiuto di Francesco Albani, Antonio Carracci, Jacopo Cavedone, Tommaso Campana, ma soprattutto Giovanni Lanfranco; l'iscrizione di termine dei lavori reca la data 1610, comprendendo gli affreschi sulle pareti e la tavola dell'Annunciazione sull'altare, \"con maggior applauso e meraviglia di tutta la Corte, che vi accorse ad ammirarla come cosa prodigiosa\" (Malvasia).\nIl 25 settembre 1609 ricevette il primo acconto per gli affreschi della cappella Paolina in Santa Maria Maggiore che interruppe alla fine del 1610, sembra per contrasti con l'amministrazione papale. Torn\u00f2 a Bologna dopo il 1614, anno in cui termin\u00f2 \"l'Aurora\" per il casino Rospigliosi (a Roma). La \"Strage degli innocenti\" e il \"Sansone vittorioso\" furono probabilmente iniziati a Roma e terminati a Bologna (venti scudi gli erano infatti anticipati a Roma per la commissione della Strage).\nSe il Sansone \u00e8 un gigante effeminato che si ristora dopo il massacro, e i morti sembrano dormire placidamente nella serenit\u00e0 albeggiante di una vasta pianura, nell'altra \"Strage\", rappresentata con sei donne, due piccoli morti e due assassini, la tragedia \u00e8 congelata nella misura e nella simmetria della composizione raffaellesca. Di questo dipinto, suo capolavoro assoluto, si ricordarono Poussin, i pittori neoclassici francesi e persino Picasso, che richiam\u00f2 la tela di Reni in alcune parti del suo Guernica.\nTorn\u00f2 a Roma nel 1612, per terminare in aprile gli affreschi di Santa Maria Maggiore; il cardinale Scipione Borghese gli commission\u00f2, per un Casino nel parco del suo palazzo, ora Palazzo Pallavicini Rospigliosi, l'affresco dell\"Aurora\", terminato nell'agosto 1614. Il grandioso affresco ebbe grande fortuna fino al Neoclassicismo: il carro di Apollo, circondato dalle figure delle Ore \u00e8 preceduto dall'Aurora mentre sopra i quattro cavalli vola Fosforo, l'astro del mattino, con una torcia accesa; in basso a destra un paesaggio marino.\nDopo un breve soggiorno a Napoli, ancora a Roma ai primi del 1614, torn\u00f2 definitivamente a Bologna nell'ottobre 1614.\nAl primo viaggio di ritorno da Roma, e ai dubbi sulla sua pittura, \u00e8 dedicato il romanzo biografico \"Il viaggio di Guido Reni\", scritto da Manlio Cancogni e vincitore del Premio Grinzane Cavour del 1987 (Lit, Roma, 2013).\nA Bologna.\nQui esegu\u00ec opere che saranno prototipo di numerose tele seicentesche come, per la chiesa di Santa Maria della Piet\u00e0, l'enorme pala detta \"Piet\u00e0 dei Mendicanti\", commissionata dal Senato bolognese, la \"Crocifissione\" ora nella Pinacoteca Nazionale e l\"Assunzione della Vergine\" di Genova. Nel 1615 termin\u00f2 di affrescare la \"Gloria di San Domenico\" nel catino absidale della nuova cappella barocca contenente l'arca del santo fondatore dell'ordine domenicano, che aveva iniziato due anni prima e subito interrotto a causa dei viaggi a Roma.\nI lavori che aveva in corso, in contemporanea e su grandi formati, sia a Roma che a Bologna, necessitarono da subito la collaborazione di colleghi, assistenti e giovani praticanti. Tanti furono i giovani pittori che ambirono ad essere considerati suoi allievi, partecipando attivamente alla vita delle sue diverse \u201cstanze\u201d oppure passandovi sporadicamente per cogliere qualche spunto dai suoi lavori in corso d\u2019opera; per questo motivo Reni riservava ai suoi lavori pi\u00f9 importanti ambienti appartati, per evitare plagi da parte di giovani di passaggio e per smorzare invidie tra gli assistenti pi\u00f9 stretti. Malvasia arriva a parlare di duecento allievi, avvertendo che, a quell'epoca, qualche artista si fregiava del titolo di \u201callievo di Guido Reni\u201d per darsi importanza, quando magari era rimasto soltanto per qualche giorno all\u2019interno di uno dei suoi atelier: \u00abF\u00f9 tanta, e tale insomma la fama e\u2019l grido ch\u2019egli ebbe, che parve, che a suoi tempi non fosse stimato buon Pittore chi d\u2019esser stato suo scolare non si fosse potuto pregiare; facendogli gran fortuna il solo nome di un tanto Maestro\u2026\u00bb.\nI primi che vengono citati dalle fonti, e che lavorarono concretamente sui dipinti commissionati a Reni, oltre ai gi\u00e0 citati Albani e Lanfranco, sono i noti Gessi, Sementi, Sirani, Cantarini: \u00abDe gli Allievi della sua scuola \u00e8 impossibile il metterne assieme un registro, anche mediocre, perch\u00e9 talora f\u00f9 che n\u00e9 contassimo sino a dugento di ben cogniti, fra quali huomini insigni, e Maestri grandi; come il Lanfranchi, il Gessi, il Semente, il Sirani, il Pesarese, il Rugieri, il Desubleo, Bolanger, i Cittadini, il Randa, il Canuti, il Bolognini, Venanzio, e tanti, e tanti...\u00bb.\nTra i minori figura Antonio Randa, il quale pass\u00f2 presto all'atelier di Lucio Massari dopo un tentativo di uccisione del suo maestro Reni: \u00abVoleva ammazar Guido per sospetto che fosse inamorato nella sua bramosia di Rosa, onde la fece nuda per Venere ancora et egli per Marte...\u00bb.\nIl 20 giugno 1617 fu chiamato a Mantova per eseguire decorazioni nel Palazzo Ducale ma rifiut\u00f2 per le \"infermit\u00e0 mortali\" che gli provocherebbe la pittura a fresco; in compenso, esegu\u00ec per il duca quattro tele con le \"Fatiche di Ercole\" - \"Ercole sul rogo\", \"Ercole e Archeloo\", \"Ercole e l'idra\" e \"Nesso rapisce Deianira\" - ora al Louvre. Altre due tele sono andate perdute (\"Venere e le tre grazie\" e il \"Giudizio di Paride\").\nNel maggio 1622 fu a Napoli, per affrescare la cappella del Tesoro di San Gennaro nel Duomo ma non raggiunse l'accordo economico e ripart\u00ec per Roma, dopo aver dipinto tre tele per la chiesa di San Filippo Neri. Se delle presunte, oscure manovre ordite contro di lui dai pittori napoletani non esistono prove documentarie, una lettera del 20 agosto del conte Barbazzi al duca di Mantova attesta l'\"estremo bisogno\" di denaro del pittore, \"larghissimo dissipatore\".\nLa tela dell\"Atalanta e Ippomene\" figurava nel Seicento nelle collezioni dei Gonzaga a Mantova. Rappresenta il mito della gara fra Ippomene e l'invincibile Atalanta, che perder\u00e0 la corsa - e la propria verginit\u00e0 - per fermarsi a raccogliere le mele d'oro lasciate cadere da Ippomene durante la corsa. \u00abNudi da Erebo, fantasmi di un imbrunire perpetuo, Atalanta e Ippomene sono colpiti da una luce spettrale: \"evocati\", richiamati dal nulla...le carni s'imbevono di una luce astratta, lunare. Una diagonale di rossori, in quel pallore livido, d'incarnati pi\u00f9 rosei, un soffio appena vitale attraversa le mani dei due adolescenti, scalando dal volto del giovane fino alla mano della fanciulla che interrompe la corsa e si distrae a raccogliere il pomo gettato dal rivale: un gesto - lapsus, che nel suo curvo ritmo di danza scopre una nudit\u00e0 di membra molli, lievemente deteriorate... Atalanta assorta in un'ermetica indifferenza, Ippomene che si ritrae spaventato dalla magia fascinatrice del pomo, divergono in un rapporto di fraterna, incomunicabile solitudine\u00bb (Cesare Garboli).\nNel 1625 firm\u00f2 e dat\u00f2 a Roma il \"Ritratto del cardinale Roberto Ubaldini\", ora in una collezione privata inglese, e la grande pala barocca della \"Trinit\u00e0\" per la chiesa dei Pellegrini, terminata a settembre e dipinta, secondo il Malvasia, in ventisette giorni.\nA questo periodo (1627) appartiene anche la celeberrima tela della \"Immacolata Concezione\", oggi nella Chiesa di San Biagio a Forl\u00ec.\nRitorn\u00f2 ancora a Roma nel 1627 per eseguire gli affreschi, commissionatigli dal cardinale Barberini, delle \"Storie di Attila\" in San Pietro; impose che nessuno - \u00abn\u00e9 anco i cardinali\u00bb - salisse sulle impalcature durante i lavori e tuttavia non inizi\u00f2 nemmeno e ripart\u00ec bruscamente per Bologna, per l'ostilit\u00e0 di alcuni cardinali e della gelosia del Gessi, suo ex allievo.\nDurante questa permanenza a Roma dall'ambasciatore spagnolo ricevette la commissione del \"Ratto d'Elena\", ma non si accord\u00f2 sul compenso e fu allora venduto in Francia a Monsieur de la Vrilli\u00e8re: \u00e8 una fredda e decorativa scena da melodramma cortigiano, diversamente dal \"Ritratto del cardinale Bernardino Spada\", conservato nell'omonima Galleria romana, donato dal pittore all'amico cardinale, legato pontificio a Bologna. Lo Spada \u00e8 rappresentato con evidente simpatia e una resa vibrante di colori che ne esalta l'aspetto aristocratico e intelligente in un contesto di compostezza e decoro.\nSuperata la tremenda peste del 1630, il Senato bolognese gli commission\u00f2 la pala votiva della \"Madonna col Bambino e santi\", criticata dai contemporanei per la sua seconda maniera: schiarisce le tonalit\u00e0, intridendole di argento, come si nota anche nella delicata \"Annunciazione\" di Ascoli Piceno.\nGli ultimi anni.\nPrima del 1635 esegu\u00ec su seta, per il cardinale Sant'Onofrio, fratello del papa Urbano VIII, il \"San Michele arcangelo\". Celebrato come esempio di bellezza ideale, il Reni, in una lettera, scrisse di aver voluto avere \u00abpennello angelico o forme di Paradiso per formare l'Arcangelo o vederlo in Cielo; ma io non ho potuto salir tant'alto ed invano l'ho cercato in terra. Sicch\u00e9 ho riguardato in quella forma che nell'idea mi sono stabilita\u00bb.\nFanno parte della produzione ultima le \"Adorazioni dei pastori\" di Napoli e di Londra, i \"San Sebastiano\" di Londra e di Bologna, la \"Flagellazione di Cristo\" di Bologna, il \"Suicidio di Cleopatra\" e la \"Fanciulla con corona\", entrambe nella Pinacoteca Capitolina e un \"San Pietro piangente\" in collezione privata. Sono opere che il Malvasia defin\u00ec incompiute: eseguite a pennellate veloci e sommarie, secondo un'intenzione stilistica che la critica, dal Novecento, riconobbe invece come consapevole scelta estetica. Per il suo biografo, a causa dei debiti, il pittore fu costretto negli ultimi anni \u00aba lavorare mezze figure e teste alla prima, e senza il letto sotto; a finire inconsideratamente le storie e le tavole pi\u00f9 riguardevoli; a prender denaro a cambio da tutti; a non ricusare ogni imprestito da gli amici; a vendere, vil mercenario, l'opra sua e le giornate a un tanto l'ora\u00bb.\nSembra certo che soffrisse di depressione: \u00abcomincio a non piacere pi\u00f9 nemmeno a me stesso\u00bb, scrisse, e confess\u00f2 di pensare alla morte \u00abconoscendo essere vissuto assai, anzi troppo, dando fastidio a tanti altri, forzati a star bassi finch'io vivo\u00bb.\nIl 6 agosto 1642 fu \"colto da febbri\" che lo portarono a morte il 18 agosto, a 67 anni. Il corpo fu esposto vestito da cappuccino e sepolto nella cappella del Rosario della basilica di San Domenico, per volont\u00e0 del senatore bolognese Saulo Guidotti, legato al pittore da profonda amicizia. Accanto a lui giacquero poi anche le spoglie di Elisabetta Sirani, figlia di Giovanni Andrea Sirani, suo allievo prediletto.\nFortuna critica.\n\u00c8 la sostanziale ambiguit\u00e0 della sua poetica ad aver fatto oscillare l'apprezzamento della sua opera nel tempo: fu esaltato dai contemporanei per l'armonia raggiunta nel coniugare il classicismo raffaellesco alle esigenze di verit\u00e0 poste da Caravaggio - esigenze naturalistiche del resto gi\u00e0 sentite dal Reni fin dal tempo della sua frequentazione dei Carracci - e depurate dagli eccessi in nome del decoro e della ricerca del bello ideale.\n\u00abDi tutti gli allievi dei Carracci \u00e8 stato il pi\u00f9 felice e ancor oggi si trova un'infinit\u00e0 di persone che prediligono le sue opere al punto da preferire la delicatezza e la grazia che manifestano alla grandezza e alle forti espressioni di altre\u00bb (Des Avaux, 1666) e Pierre-Jean Mariette, nel 1741, scrive che \u00abla nobilt\u00e0 e la grazia che Guido ha soffuso sui volti, i suoi bei drappeggi, uniti alla ricchezza delle composizioni, ne hanno fatto un pittore dei pi\u00f9 gradevoli. Ma non si deve credere che sia giunto a questo senza essersi sottoposto a un intenso lavoro. Lo si vede soprattutto nei disegni preparatori di grandi dimensioni: ogni particolare \u00e8 reso con assoluta precisione. Attraverso di essi si rivela un uomo che consulta continuamente la natura e che non fa alcun assegnamento sul suo dono felice di abbellirla\u00bb.\nApprezzate nel Settecento anche le opere dell'ultima maniera dalle forme che si dissolvono nella luce, nell'Ottocento, a parte la stroncatura di John Ruskin, nel 1844, (\"la religione deve essere ed \u00e8 sempre stata il fondamento e lo spirito informatore di ogni vera arte. Mi assale una collera disperata quando sento che Eastlake compera dei Guido per la National Gallery\"), intorno al Reni si fa silenzio quando non vi \u00e8 il disprezzo per certe espressioni della sua pittura devozionale.\nNel 1923 esce l'importante articolo di Hermann Voss sugli anni romani dell'attivit\u00e0 del Reni, in cui lo studioso tedesco individua l'attenzione del bolognese alla pittura moderna di Annibale Carracci e dello stesso Caravaggio ma con un approccio da conservatore che \"paralizza\" la monumentalit\u00e0 dell'uno e il naturalismo dell'altro, tanto da suscitare l'entusiasmo di un Cavalier d'Arpino. \u00abL'irresistibile incanto del Reni era ed \u00e8 riposto nel sensuale fascino della sua cantilena in una sua tipica e inimitabile dolcezza musicale [...] il modo con cui lascia cadere una veste frusciante, con cui, grazie ad una semplicissima curva compositiva, fa risuonare e vibrare l'intera figurazione, ha qualcosa di sonnambulesco.\u00bb Non vi sono nel Reni nuovi pensieri e originalit\u00e0 compositive ma un semplice confrontarsi con la tradizione: la forza del pittore sta \u00abnell'alto senso della bellezza e in quella musicalit\u00e0 del sentire che nobilitano ogni linea, ogni movenza\u00bb.\nPer il Longhi, nel Reni \u00e8 acutissimo il desiderio \u00abdi una bellezza antica ma che racchiuda un'anima cristiana [...] spesso, da vero pittore e poeta, escogita gamme paradisiache [...] angeli soffiati in rosa e biondo [...] un anelito a estasiarsi, dove il corpo non \u00e8 che un ricordo mormorato, un'impronta; un movente quasi buddistico, che bene s'accorda con l'esperienza tentata da Guido di dipinger sulla seta, a somiglianza, appunto, degli orientali\u00bb.\nUna grande mostra a Bologna nel 1954 accentu\u00f2 l'interesse critico per l'artista: per il Ragghianti, \u00abil \"vero\" Reni ci si presenta come un artista rimasto, oltre ogni dottrina e bravura di prove, trepidamente adolescente, in un crepuscolo di esperienze che, come nella pubert\u00e0, avvolge il senso nella fantasia e gli d\u00e0 quell'accensione fascinosa che dilata la realt\u00e0.\u00bb\nPer Cesare Gnudi, la poetica classicista fu dominante nel Reni, ed egli, pur identificando il suo ideale di bellezza con le immagini della mitologia classica, dovette mediare tale ideale con la realt\u00e0 storica, politica e religiosa, cui aderiva, della Controriforma, e \u00abfra il suo ideale di bellezza e il suo sentimento religioso gi\u00e0 assestato in una quieta e accomodante piet\u00e0, egli non sent\u00ec forse mai un vero contrasto\u00bb. Non \u00e8 vero che il \"vero\" Reni si troverebbe nell'evocazione di soggetti mitologici e un \"falso\" Reni si esprimerebbe nella convenzionalit\u00e0 dei suoi soggetti religiosi; se mondo classico e mondo religioso non contrastano fra di loro, tuttavia nemmeno si identificano e il Reni non sent\u00ec mai di dover scegliere: \u00abLa scelta non avvenne perch\u00e9 egli sentiva nell'uno e nell'altro mondo qualche parte vitale di s\u00e9. Non avvenne mai la rinuncia all'uno in nome dell'altro. Il dualismo rest\u00f2 cos\u00ec fino all'ultimo, continuamente composto e continuamente affiorante\u00bb.\nNegli ultimi anni \u00aballa levitazione della forma materica far\u00e0 seguito progressivo un disfacimento delle ultime vestigia naturali; la pittura andr\u00e0 sempre pi\u00f9 a decomporsi come una crisalide, lasciando emergere la struttura scarna e tuttavia persuasiva del progetto grafico sottostante. L'accelerazione \u00e8 cos\u00ec evidente da far risuonare sotto le volte dello studio posto quasi in piazza Maggiore quel \"non finito\" che il Manierismo aveva portato al livello della metafora (l'impossibile a dire, a esprimere) che al contrario Guido intendeva come la sublime sprezzatura poetica dell'esprimibile toccato e colto nella pienezza dell'idea, del suo mondano travestimento\u00bb (Emiliani)."}
{"id": "255267", "revid": "9447", "url": "https://it.wikipedia.org/wiki?curid=255267", "title": "Quadruple word", "text": ""}
{"id": "255269", "revid": "1414697", "url": "https://it.wikipedia.org/wiki?curid=255269", "title": "Riccardo Scamarcio", "text": "Biografia.\nFiglio di Irene Petrafesa, pittrice, e di Emilio, rappresentante di alimenti, ha vissuto ad Andria fino all'et\u00e0 di 18 anni. Da ragazzo l'intolleranza nei confronti della scuola lo port\u00f2 a cambiare diversi istituti, portandolo poi a ritirarsi definitivamente. Tuttavia la passione per il cinema lo spinse a conseguire il diploma in ragioneria. Quindi si trasfer\u00ec a Roma dove studi\u00f2 presso il Centro Sperimentale di Cinematografia, che per\u00f2 abbandon\u00f2 senza conseguire il diploma. Nel 2001 partecip\u00f2 alla miniserie TV in due puntate, \"Ama il tuo nemico 2\" e nello stesso anno alla serie TV \"Compagni di scuola\", entrambe in onda su Rai 2. Dopo essersi fatto notare nel film \"La meglio giovent\u00f9\" di Marco Tullio Giordana in cui compare per pochi minuti, recit\u00f2 nel film \"Ora o mai pi\u00f9\" (2003), regia di Lucio Pellegrini.\nIl suo primo film da protagonista \u00e8 \"Prova a volare\", regia di Lorenzo Cicconi Massi, girato nel 2003 ma uscito nelle sale solo nel 2007. Nel 2004 arriva alla notoriet\u00e0 con il film \"Tre metri sopra il cielo\" (2004), tratto dal romanzo omonimo di Federico Moccia. Il successo \u00e8 tale da farlo diventare un sex symbol e uno degli attori pi\u00f9 richiesti sul mercato: successivamente, infatti, lavora in \"Texas\", regia di Fausto Paravidino sul set del quale conosce Valeria Golino, sua compagna nella vita privata dal 2006 al 2016 e nello stesso anno fa parte del cast di \"Romanzo criminale\", regia di Michele Placido.\nNel 2006 \u00e8 il protagonista della miniserie tv in sei puntate, trasmessa da Canale 5, \"La freccia nera\", tratta dal romanzo di Robert Louis Stevenson, gi\u00e0 interpretata nel 1968 da Aldo Reggiani e Loretta Goggi. Nella nuova versione, Scamarcio recita accanto a Martina Stella. Nel 2007 escono nelle sale quattro suoi film: \"Mio fratello \u00e8 figlio unico\", diretto da Daniele Luchetti, \"Manuale d'amore 2 - Capitoli successivi\", regia di Giovanni Veronesi, \"Go Go Tales\", regia di Abel Ferrara, e \"Ho voglia di te\", tratto dal romanzo omonimo di Federico Moccia, per la regia di Luis Prieto.\nHa recitato inoltre in vari videoclip: \"Insolita\", insieme a Vittoria Puccini e \"Drammaturgia\" del gruppo Le Vibrazioni, nel 2008; \"Meraviglioso\" dei Negramaro del 2009.\nNel 2007 doveva prendere parte al videoclip \"Ti scatter\u00f2 una foto\" di Tiziano Ferro, ma, per aver rifiutato, sono state prese delle scene dal film \"Ho voglia di te\". Nel 2008 ritorna sul grande schermo con il thriller \"Colpo d'occhio\", diretto da Sergio Rubini; a questo film fanno seguito: \"Italians\", regia di Giovanni Veronesi, \"Il grande sogno\", regia di Michele Placido, \"Verso l'Eden\", regia di Costa-Gavras e \"La prima linea\", regia di Renato De Maria, tutti nelle sale nel 2009.\nNel marzo 2010 esce il suo nuovo film \"Mine vaganti\" di Ferzan \u00d6zpetek, dove recita con Alessandro Preziosi ed Ennio Fantastichini. Inoltre fonda una casa di produzione cinematografica chiamata Buena Onda con la sua compagna Valeria Golino e la produttrice Viola Prestieri. Nel 2011 \u00e8 protagonista del film \"Manuale d'amore 3\" di Giovanni Veronesi e recita a teatro in \"Romeo e Giulietta\" per la regia di Valerio Binasco, accanto a Deniz \u00d6zdo\u011fan.\nNel 2013 \u00e8 per la prima volta produttore, con \"Miele\", film d'esordio alla regia di Valeria Golino. Durante la quarta serata del Festival di Sanremo 2014 duetta con Francesco Sarcina con il brano \"Diavolo in me\" omaggiando Zucchero Fornaciari. Il 26 aprile 2014 viene scelto come quarto giudice speciale al quinto serale di \"Amici di Maria De Filippi\". Nello stesso anno \u00e8 protagonista del film di Pupi Avati \"Un ragazzo d'oro\", nelle sale italiane dal 18 settembre 2014.\nNel 2015 \u00e8 protagonista con Jasmine Trinca del film \"Nessuno si salva da solo\", diretto da Sergio Castellitto. \u00c8 anche nel cast del film \"Maraviglioso Boccaccio\", la storia \u00e8 appunto ispirata al \"Decameron\" di Giovanni Boccaccio e racconta la storia di dieci giovani costretti a rifugiarsi in campagna per via dell'ondata di peste che aveva colpito il capoluogo Toscano. Sempre nel 2015 \u00e8 protagonista del film \"Io che amo solo te\", tratto dall'omonimo romanzo di Luca Bianchini e diretto da Marco Ponti, assieme a Laura Chiatti, Maria Pia Calzone, Michele Placido e con la partecipazione di Luciana Littizzetto, colonna sonora \"Io che amo solo te\" di Sergio Endrigo, cantata da Alessandra Amoroso. Il 6 agosto 2016 Riccardo Scamarcio ottiene la cittadinanza onoraria di Polignano a Mare, nella quale ormai vive da diversi anni. Nel 2016 recita in \"La cena di Natale\", sequel del film \"Io che amo solo te\", sempre diretto da Marco Ponti e con protagonisti anche Laura Chiatti, Maria Pia Calzone, Michele Placido.\nNel 2017 ritorna al cinema internazionale partecipando al seguito di John Wick, nei panni di un boss della camorra con cui Wick ha un conto in sospeso. Nel dicembre 2018 \u00e8 protagonista del thriller \"Il testimone invisibile\". Nel 2019 partecipa come protagonista al film Netflix \"Lo spietato\". Successivamente sempre su Netflix sar\u00e0 protagonista - nonch\u00e9 produttore e anche sceneggiatore per la prima volta - de \"Gli infedeli\" e \"L\u2019ultimo Paradiso\".\nVita privata.\nRiccardo Scamarcio \u00e8 stato legato all'attrice Valeria Golino dal 2006 al 2016.\nDal 2020 al 2021 \u00e8 stato legato alla manager Angharad Wood, con cui ha avuto una figlia. Dal 2021 ha una relazione con l'attrice Benedetta Porcaroli."}
{"id": "255272", "revid": "729019", "url": "https://it.wikipedia.org/wiki?curid=255272", "title": "Mercury-Atlas 5", "text": "Mercury-Atlas 5 fu una missione spaziale statunitense condotta nell'ambito del programma Mercury.\nLanciata il 29 novembre 1961 con a bordo lo scimpanz\u00e9 \"Enos\", la sua capsula orbit\u00f2 intorno alla Terra per due volte e ammar\u00f2 con successo in mare nei pressi della costa di Porto Rico, territorio associato agli Stati Uniti nell'est del Mare dei Caraibi.\nMotivazioni della missione.\nNel novembre del 1961, l'Unione Sovietica aveva lanciato due uomini nello spazio, mentre gli Stati Uniti continuavano a far orbitare dei primati. Tale situazione comport\u00f2 non poche polemiche all'interno della NASA. Diversi dirigenti consideravano infatti un ulteriore lancio di una capsula Mercury senza un equipaggio umano un'inutile perdita di tempo, per l'appunto in considerazione del fatto che i sovietici avevano gi\u00e0 mandato con successo in orbita due cosmonauti, Jurij Gagarin e German Titov con le rispettive missioni Vostok 1 e Vostok 2. Il quartier generale per gli affari pubblici della NASA comunque pose fine a tali discussioni con la dichiarazione ufficiale che \"i responsabili del programma Mercury hanno ritenuto necessario lanciare in orbita gli scimpanz\u00e9 come fondamentale e necessaria verifica di tutto il progetto prima di rischiare la vita di un astronauta.\"\nPer la missione venne impiegata la capsula Mercury con il numero di serie 9, mentre il razzo vettore del tipo Atlas aveva il numero di serie 93-D. La capsula arriv\u00f2 a Cape Canaveral il 24 febbraio 1961. La fase di preparazione alla missione impegn\u00f2 ben 40 settimane. Fu la fase di preparazione pi\u00f9 lunga nella storia delle missioni spaziali eseguite fino ad allora nell'ambito del programma Mercury. Anche gli obbiettivi della missione vennero modificati durante questa preparazione. In un primo momento si pens\u00f2 infatti di eseguire un semplice volo suborbitale con diversi strumenti a bordo, poi un volo suborbitale con uno scimpanz\u00e9 come equipaggio mentre una terza opzione prevedeva tre orbite terrestri con equipaggiamento strumentale. Si decise, alla fine, di eseguire una missione per portare in orbita un primate, missione effettivamente svolta dallo scimpanz\u00e9 \"Enos\".\nMA-5 venne dunque programmata a ridosso del lancio della missione successiva, cio\u00e8 la MA-6 che avrebbe dovuto portare in orbita intorno alla Terra un essere umano.\nIl lancio di Mercury-Atlas 5 fu previsto dalla rampa di lancio numero 14 di Cape Canaveral. Per entrare in orbita, la capsula Mercury doveva percorrere una distanza di 722 km (480 miglia) da Cape Canaveral. L'altezza da raggiungere era di 161 km (100 miglia) a una velocit\u00e0 stimata di 7.832 metri al secondo. L'accensione dei retrorazzi frenanti era prevista a 4 ore, 32 minuti e 26 secondi dopo il lancio mentre la capsula sarebbe ammarata 21 minuti e 49 secondi dopo. Si calcolarono pure le possibili temperature raggiunte durante la fase di rientro in atmosfera: 1.650 \u00b0C sullo scudo termico, 1.095 \u00b0C nei pressi dell'antenna, \"modesti\" 582 \u00b0C sulla sezione della capsula a forma cilindrica contro i 682 \u00b0C sulla sezione della capsula a forma conica. Il razzo vettore Atlas completamente spento sarebbe rientrato distruggendosi nell'atmosfera dopo 9 orbite intorno alla Terra.\nDescrizione della missione.\nIl 29 ottobre 1961 tre scimpanz\u00e9 accompagnati da 12 specialisti medici presero alloggio negli appositi stabili di Cape Canaveral per preparare la missione. Il nome dato allo scimpanz\u00e9 infine scelto per la missione MA-5, cio\u00e8 \"Enos,\" \u00e8 di origine ebraica e significa \"uomo\". Pure Enos ebbe un equipaggio di riserva, composto dai seguenti primati (nominativi indicati nell'eventuale ordine di sostituzione): \"Duane\", \"Jim\", \"Rocky\" e \"Ham\" (il \"veterano\" della missione MR-2). Enos era originario del Camerun in Africa, (in origine semplicemente denominato \"scimmia numero 81\"), ed era stato acquistato dall'aeronautica militare americana il 3 aprile 1960.\nIl 29 novembre 1961, circa cinque ore prima del lancio, \"Enos\" e il suo \"divano-tuta spaziale\" vennero inseriti e fissati all'interno della capsula spaziale. Il conto alla rovescia fu interrotto pi\u00f9 volte per un totale di 2 ore e 38 minuti. Il lancio avvenne alle ore 15:08 UTC. Il razzo vettore Atlas lanci\u00f2 la capsula MA-5 su un'orbita con un perigeo di 159 km e un apogeo di 237 km.\nLe varie manovre eseguite durante la immissione in orbita comportarono un consumo di carburante alquanto minore rispetto alle precedenti missioni.\nAlla fine della prima orbita intorno alla Terra, il centro di controllo a terra not\u00f2 che l'orologio all'interno della capsula era in avanti di ben 18 secondi nei confronti del cronometro ufficiale della missione. Cos\u00ec, sorvolando Cape Canaveral, venne inviato un apposito segnale via radio per resettare e allineare tali cronometri. Durante questo sorvolo venne pure constatato che tutti i sistemi all'interno della capsula funzionavano correttamente e si trovavano in ottime condizioni.\nAll'inizio della seconda orbita, in corrispondenza del sorvolo delle flotte presenti nell'Oceano Atlantico che fungevano da ponti radio, la telemetria riport\u00f2 che la temperatura dell'inverter stava salendo. Il malfunzionamento dell'apposito sistema per la regolazione delle temperature fu anche confermato dal centro di controllo presente nei pressi delle Isole Canarie. Analoghi aumenti di temperatura degli inverter erano stati riscontrati anche nelle missioni precedenti, ma non avevano mai condizionato negativamente il funzionamento degli stessi. Passando in corrispondenza della stazione di controllo australiana di Muchea, furono rilevate variazioni nell'assetto della capsula e attivazione dei motori del sistema di controllo di assetto. Quando per\u00f2 la MA-5 transit\u00f2 sulla stazione di controllo di Woomera, non furono rilevati problemi di assetto e le segnalazioni precedenti furono scartate come spurie.\nSolo quando la capsula del MA-5 ebbe raggiunto la stazione di Canton Island, il centro di controllo principale del Mercury si rese conto che il sistema di controllo d'assetto non funzionava correttamente. Una scheggia di metallo in una tubazione del carburante aveva causato una avaria del motore a razzo che controllava il rollio della capsula in senso orario. Questo comportava una deriva dall'assetto che veniva di volta in volta azzerata dal controllo automatico di assetto che la riportava all'inclinazione originaria di 34 gradi. La capsula ripet\u00e9 tale manovra di ristabilizzazione automatica per ben nove volte, prima dell'azionamento dei retrorazzi frenanti. Durante la seconda orbita furono consumati 4,3 kg di propellente per mantenere l'assetto quando nella prima orbita ne furono usati appena 0,68 kg.\nOltre al problema dell'assetto, si constat\u00f2 che anche il sistema di controllo della temperatura ambiente non funzionava correttamente durante questa seconda orbita. Infatti la temperatura della \"divano-tuta spaziale\" aument\u00f2 rapidamente da 18 a 27 \u00b0C, segno che lo scambiatore di calore si era bloccato per il ghiaccio. L'aumento di temperatura della tuta di Enos caus\u00f2 un aumento della sua temperatura corporea che raggiunse i 37,2 \u00b0C, per poi aumentare addirittura a 37,8 \u00b0C. Gli osservatori medici iniziarono a temere il peggio per il primate. Raggiunta la temperatura corporea di 38,1 \u00b0C, finalmente la stessa si stabilizz\u00f2. Ci\u00f2 fu finalmente il segnale tranquillizzante che il sistema di controllo della temperatura aveva ripreso a funzionare correttamente, mentre i problemi con l'assetto continuavano.\nQuando la capsula si stava avvicinando alle isole Hawaii durante la seconda orbita, gli osservatori medici proposero di far eseguire una terza orbita intorno alla Terra dato che le condizioni di Enos si erano stabilizzate. Gli ingegneri di volo invece si opposero a causa dell'elevato consumo di carburante che nel caso di una terza orbita avrebbe potuto precludere la corretta esecuzione della manovra di rientro in atmosfera.\nIl direttore di volo Christopher Kraft allora avvis\u00f2 i controllori presenti sulle isole Hawaii di essere eventualmente pronti per eseguire la manovra di accensione dei retrorazzi frenanti addirittura in anticipo per far atterrare la capsula nelle acque dell'Oceano Pacifico. Inoltre avvis\u00f2 i controllori di Point Arguello in California di essere pronti ad azionare i retrorazzi frenanti in ogni caso quando la MA-5 avrebbe sorvolato la loro posizione. Concord\u00f2 dunque di far finire alla capsula completamente la sua seconda orbita, accendendo i retrorazzi nelle vicinanze della verticale sulla California. Dodici secondi prima che il punto di accensione dei retrorazzi frenanti precedentemente indicato per la seconda orbita era stato effettivamente raggiunto, Kraft decise di far atterrare Enos. Il direttore del centro di controllo di Point Arguello esegu\u00ec dunque l'apposito comando.\nDurante la fase di accensione dei retrorazzi ci fu una ultima correzione automatica di assetto dopo la quale la sequenza di rientro continu\u00f2 senza particolari problemi. Gli incrociatori \"Stormes\" e \"Compton\" nonch\u00e9 un aereo del tipo P5M stavano aspettando la capsula nei pressi della stazione numero 8, punto di atterraggio previsto inizialmente. Tre ore e 13 minuti dopo il lancio e 9 minuti prima dell'effettivo ammaraggio, la capsula venne avvistata dall'aereo a un'altezza stimata di 1.500 metri mentre stava scendendo appesa al paracadute principale. L'informazione venne immediatamente trasmessa agli incrociatori Stormes e Compton, che si trovavano a circa 48 km. I sistemi per il soccorso e recupero della capsula spaziale funzionarono correttamente, ad eccezione del radiofaro di localizzazione. Durante la discesa, l'equipaggio dell'aereo continuava a girare intorno alla stessa trasmettendo gli eventi della sequenza di atterraggio. L'aereo rimase nella zona fino a quando la Stormes ebbe raggiunto la capsula un'ora e 15 minuti dopo l'ammaraggio. La Stormes recuper\u00f2 Enos e la sua capsula portando il tutto a bordo. Il portello della MA-5 venne staccato mediante una piccola esplosione che per\u00f2 frantum\u00f2 la finestra del Mercury prevista per la ripresa di immagini fotografiche.\nCi\u00f2 nonostante sia la capsula che in particolar modo Enos erano sopravvissuti alla missione in ottime condizioni.\nIl 4 novembre 1962 Enos per\u00ec a causa di una malattia che allora era ancora resistente ai medicinali antibiotici. Fu in continua osservazione medica negli ultimi due mesi prima della sua morte. Esperti patologi confermarono comunque che non avevano constatato dei sintomi della malattia attribuibili al volo nello spazio eseguito un anno prima.\nIl successo della missione port\u00f2 alla qualificazione della capsula Mercury per il trasporto umano in orbita.\nLa capsula utilizzata per la missione Mercury-Atlas 5 (numero di serie 9) \u00e8 esposta presso il \"North Carolina Museum of Life and Science\" di Durham, Carolina del Nord."}
{"id": "255273", "revid": "92689", "url": "https://it.wikipedia.org/wiki?curid=255273", "title": "Lorenzo De Luca", "text": "Biografia.\nSi occupa di soggettistica, sceneggiatura, e saggistica cinematografica. \u00c8 noto tra i cultori per essere stato il primo in Italia a scrivere articoli e libri sul genere Kung-Fu in tempi non sospetti, molti anni prima delle riscoperte, dei siti internet e di trasmissioni televisive sul tema. Lo ha fatto attraverso una serie di libri, articoli ed apparizioni radio-televisive ritenuti seminali da tutta una nuova generazione di fan del gongfupian e wushapian; \u00e8 l'unico autore italiano infatti ad aver conosciuto ed intervistato numerosi personaggi quali Jackie Chan, Gordon Liu, Brandon Lee, Van Damme, Lau Kar Leung, Bruce Leung, ed altri.\n\u00c8 stato anche il primo a pubblicare un testo sul western all'italiana in anticipo sulla riscoperta di massa. Esordisce come autore di libri quali \"C'era una volta il western italiano\" (1987), il primo dedicato allo spaghetti-western in Italia, \"Cinema &amp; Aviazione\" (1988) e \"Bruce Lee il Piccolo Drago\" (1990, primo di una serie dedicata al cinema di arti marziali, comprendente \"Bruce Lee il ritorno del drago\", \"Bruce &amp; Brandon Lee del nome del drago\" e \"Gli eredi di Bruce Lee\").\nNel 2010 pubblica il suo ottavo libro dal titolo \"Altrimenti mi arrabbio\", biografia di Bud Spencer scritta assieme all'attore e record di vendite in Germania, dove le fa seguito nel 2011 un secondo volume espressamente scritto per il mercato tedesco. Con Spencer seguiranno altri due libri: \"Mangio ergo sum\" (2014) edito anche in Italia, ed un quarto volume anch'esso scritto espressamente per la Germania.\nTra i suoi lavori come soggettista e/o sceneggiatore figurano il serial \"Extralarge\" (1991), con Bud Spencer, di Enzo G. Castellari, lo Splatter (\"Occhi senza volto\", 1993); il western (Jonathan degli Orsi, 1995, con Franco Nero); i serial \"Extralarge 2\" e \"Noi siamo angeli\", ancora con Spencer; il Drammatico \"Il Tocco\" con Franco Nero; il \"peplum\" magiaro \"Arpad the Conqueror\", del 1997, fino al musical-\"trash\" \"Aitanic\" (2000, (di e con Nino D'Angelo) e al comico con i maggiori successi della coppia Boldi-De Sica (\"Merry Christmas\", \"Natale sul Nilo\", \"Natale in India\"). Collabora anche alla commedia Arresti Domiciliari, a Forever Blues, di e con Franco Nero, al non accreditato L'uomo spezzato e Bastardi, con F. Nero, Giancarlo Giannini e Don Johnson, Prigioniero di un segreto, ancora con Franco Nero, The Pit, Horror home video di Filippo De Masi, ed altri titoli ufficiosi ed ufficiali.\nNel 2010 torna a lavorare con Bud Spencer in \"I delitti del cuoco\" (di Alessandro Capone - Canale 5) di cui firma due episodi (\"Morte a passo di danza\" e \"Il rapimento di Apicella\") insieme a Giuseppe Pedersoli. A un suo soggetto \u00e8 ispirato anche il best seller \"L'impero dei draghi\" di Valerio Massimo Manfredi. Ha scritto e diretto \"L'urlo di Chen terrorizza ancora l'occidente - Dragonland\" (2009), primo documentario italiano sul cinema di Arti Marziali trasmesso su Rai4. Ha di recente collaborato ai western annunciati \"The Angel, The Brute &amp; the Sage\" e Django Unchained, entrambi di Enzo G. Castellari, a \"Sandokan Untold\" e al thrilling di denuncia sui preti pedofili \"La tua anima \u00e8 mia!\", ancora inedito. Ha scritto il film-inchiesta uscito in sala \"I love... Marco Ferreri\" (di P.F. Campanella, 2017), prossimo alla ridistribuzione in sala nel 2019, ed ha sceneggiato la prima commedia anti-euro \"M\u00f2 Vi Mento Lira di Achille\", proiettata fuori-concorso al Festival di Venezia 2018. Ha collaborato anche alla sceneggiatura del lungometraggio \"L'uomo che dipingeva le anime\", con Franco Nero, ed a quella del tv-movie biografico \"Lo chiamavano Bud Spencer\", prodotto da Giuseppe Pedersoli, ambedue annunciati per il 2019. Suo anche il soggetto del western \"Keoma Rises\", in preproduzione, diretto da Enzo G. Castellari, per il quale ha collaborato non accreditato anche alla sceneggiatura. Nel 2018 \u00e8 tornato in homevideo il succitato Dragonland, nel decennale della prima edizione. De Luca ha svolto anche conferenze di saggistica sul cinema di Hong Kong."}
{"id": "255284", "revid": "729019", "url": "https://it.wikipedia.org/wiki?curid=255284", "title": "Mercury-Atlas 4", "text": "Mercury-Atlas 4 fu una missione nello spazio priva di equipaggio nel corso del programma Mercury degli Stati Uniti d'America. Venne lanciata da Cape Canaveral il 13 settembre 1961 alle ore 14:09 UTC. A bordo si trovava un simulatore d'equipaggio, cio\u00e8 un pacco di strumenti che simularono la presenza di un essere umano a bordo. La capsula spaziale orbit\u00f2 intorno alla Terra per una volta.\nScopo della missione fu il collaudo del sistema di trasmissione via radio del Mercury in orbita; inoltre essa fu in pratica il primo volo in orbita riuscito con successo nell'ambito del programma Mercury. Tutte le precedenti missioni del programma terminate con successo infatti erano semplici voli suborbitali.\nIl simulatore d'equipaggio, cio\u00e8 il carico trasportato durante la missione, era composto da un pupazzo quale pilota (per testare i sistemi di regolamentazione della temperatura), due nastri di registrazione di voce (per testare le trasmissioni via radio), un sistema di sopravvivenza, tre camere fotografiche, strumenti per misurare il livello di rumore, vibrazioni e radiazioni.\nLa missione fu la dimostrazione dell'idoneit\u00e0 del razzo vettore del tipo Atlas per portare la capsula Mercury in orbita. Inoltre pot\u00e9 essere dimostrato che la capsula ed i suoi sistemi erano in grado di operare completamente automaticamente ed autonomamente. Un particolare successo venne valutato la registrazione di diverse immagini della Terra.\nLa capsula percorse un'orbita intera intorno alla Terra prima di atterrare senza particolari problemi. Venne recuperata a circa 280 km ad est delle isole Bermude, un'ora e 22 minuti dopo l'atterraggio. La capsula venne portata a bordo dell'incrociatore \"USS Decatur\" che si trovava a circa 55 chilometri dal punto di atterraggio.\nLa MA-4 fu un pieno successo dato che tutti gli obbiettivi della missione erano stati perfettamente centrati.\nPer la missione venne impegnata la capsula Mercury con il numero di serie 8A, cio\u00e8 la stessa gi\u00e0 impegnata nella missione interrotta durante la fase di lancio MA-3. Il razzo vettore Atlas aveva il numero di serie 88-D."}
{"id": "255285", "revid": "1791", "url": "https://it.wikipedia.org/wiki?curid=255285", "title": "Puerto Espa\u00f1a", "text": ""}
{"id": "255288", "revid": "536103", "url": "https://it.wikipedia.org/wiki?curid=255288", "title": "Pentathlon", "text": "Il pentathlon (dal greco \"p\u00e8nte\", \"cinque\", e \"\u00e0thlon\", \"lotta\"; arc. pentatlo) era una gara sportiva articolata su cinque prove e praticata sin dall'antichit\u00e0 in Grecia. Le discipline presenti erano:\nEntr\u00f2 nel programma delle Olimpiadi nel 708 a.C. e lo spartano Lampis ne fu il primo campione, in seguito ci fu l'Atleta di Taranto.\nLa prima gara moderna si disput\u00f2 nel 1912 alle Olimpiadi di Stoccolma e nel 2009 fu adottata la sequenza dello schema attuale del pentathlon moderno:\nNell'atletica leggera il pentathlon \u00e8 una prova multipla, corrispondente femminile del decathlon, ed \u00e8 stata in vigore nel programma olimpico e internazionale fino al 1981, quando fu sostituito dall'eptathlon. Ne esiste una versione indoor, sempre esclusivamente femminile, che si disputa abitualmente nella manifestazioni internazionali di atletica leggera."}
{"id": "255289", "revid": "394", "url": "https://it.wikipedia.org/wiki?curid=255289", "title": "Imaginations From the Other Side", "text": ""}
{"id": "255295", "revid": "1652635", "url": "https://it.wikipedia.org/wiki?curid=255295", "title": "Jay &amp; Silent Bob", "text": "Jay &amp; Silent Bob \u00e8 una coppia di personaggi ideati dal regista statunitense Kevin Smith.\nSilent Bob (letteralmente \"Bob il Silenzioso\", poich\u00e9 non parla quasi mai) \u00e8 interpretato dallo stesso Smith, mentre Jay \u00e8 interpretato da Jason Mewes.\nCaratteristiche e contesto.\nSilent Bob \u00e8 stato tradotto in diversi modi nei vari film in cui \u00e8 comparso, tra questi \"Zittino Bob\" (in \"Dogma\"), \"Bob il taciturno\" e \"Bob Linguasecca\" (in \"Clerks II\"). Divenuti popolari grazie al successo del primo film di Smith, \"Clerks - Commessi\" (1994), sono poi apparsi in tutte le pellicole appartenenti al \"View Askewniverse\", ed anche in altri film, serie televisive e videoclip musicali, tra cui il video \"Because I Got High\" di Afroman, il film \"Scream 3\" di Wes Craven e la serie TV \"\".\nJay &amp; Silent Bob sono due piccoli spacciatori del New Jersey che trascorrono la maggior parte del loro tempo a posteggiare fuori da un negozio a vendere marijuana. Jay si esprime in maniera molto sboccata, farcendo i discorsi di parolacce; molto loquace e spesso logorroico, ha circa trent'anni ed \u00e8 alto intorno al 1,80\u00a0m ed ha i capelli lisci, lunghi e biondi. Il suo tipico abbigliamento \u00e8 un cappello di lana e vestiti da rapper. Bob ha capelli medio lunghi, barba e indossa perennemente un cappello da baseball dei New York Yankees, un cappotto di lana verde scuro e, da com'\u00e8 implicato dal suo stesso nome, parla raramente. Di indole molto buona e pacifica, asseconda Jay in tutti i suoi turpiloqui. Inoltre \u00e8 un accanito fumatore. Il loro primo incontro \u00e8 avvenuto quando erano ancora molto piccoli davanti al Quick Stop Groceries.\nSebbene siano solitamente personaggi di contorno, nei film in cui sono presenti fanno da tratto d'unione tra le varie storie della citt\u00e0 in cui si trovano e dei loro abitanti. Con le loro trovate a volte demenziali, risultando essere protagonisti dei momenti pi\u00f9 apprezzabili delle pellicole, tanto da aver spinto il loro creatore a girare nel 2001 un film interamente incentrato su di loro, \"Jay &amp; Silent Bob... Fermate Hollywood!\", a cui ha poi fatto seguito \"Jay e Silent Bob - Ritorno a Hollywood\" nel 2019, e nel quale appaiono come personaggi secondari molti dei protagonisti delle pellicole precedenti di Kevin Smith.\nFilmografia.\nI film a cui Jay &amp; Silent Bob hanno partecipato:"}
{"id": "255297", "revid": "10840", "url": "https://it.wikipedia.org/wiki?curid=255297", "title": "Seconda Internazionale Comunista", "text": ""}
{"id": "255300", "revid": "9139", "url": "https://it.wikipedia.org/wiki?curid=255300", "title": "B.-P.", "text": ""}
{"id": "255304", "revid": "339392", "url": "https://it.wikipedia.org/wiki?curid=255304", "title": "Storia della scuola in Italia", "text": ""}
{"id": "255305", "revid": "339392", "url": "https://it.wikipedia.org/wiki?curid=255305", "title": "Storia della scuola in italia", "text": ""}
{"id": "255306", "revid": "2179318", "url": "https://it.wikipedia.org/wiki?curid=255306", "title": "Linea del Mareth", "text": "La Linea del Mareth fu un sistema di fortificazioni, lungo 35\u00a0km, costruito dai francesi presso la citt\u00e0 costiera di M\u00e9denine, nel sud della Tunisia, fino alle colline di Matmata, prima dello scoppio della seconda guerra mondiale. Progettata per difendersi da un'eventuale invasione italiana dalla Libia, dopo la sconfitta della Francia venne occupata dalle forze dell'Asse, e da esse usata per difendersi dagli inglesi nel 1943.\nDopo la vittoria conseguita dalle forze alleate ad El Alamein, le truppe tedesche ed italiane vennero costrette ad una veloce ritirata attraverso la Libia settentrionale verso la Tunisia. L'Eighth Army del generale britannico Bernard Montgomery fecero sosta presso Medenine prima di sferrare la nuova offensiva tesa a spingere le forze dell'Asse proprio all'interno della linea del Mareth. Dopo il tentativo fallito da parte della 1\u00aa Armata italiana, comandata dal generale Giovanni Messe di evitare l'imbottigliamento nella linea del Mareth con l'operazione Capri, italiani e tedeschi si ritirarono nella linea difensiva in attesa dell'assalto britannico.\nUn primo attacco venne sferrato il 19 marzo 1943 con l'Operazione Pugilist quando la 50\u00aa Divisione di Fanteria britannica, dopo un iniziale successo con sfondamento della linea presso Zarat, venne ricacciata indietro dalla 15\u00aa Divisione Panzer tedesca il 22 marzo."}
{"id": "255308", "revid": "124248171", "url": "https://it.wikipedia.org/wiki?curid=255308", "title": "Coppa CONI", "text": "La Coppa CONI \u00e8 stato un torneo calcistico italiano di consolazione per le escluse dal girone finale della Divisione Nazionale, denominazione del massimo campionato italiano di calcio dal 1926 al 1929.\nStoria.\nAl torneo, disputato nelle stagioni 1926-1927 e 1927-1928, partecipavano le 14 escluse dal girone finale valido per l'assegnazione dello scudetto, suddivise in due gironi da sette, le cui vincenti si contendevano il trofeo in una finale. In entrambe le edizioni disputate, tuttavia, si ebbe una defezione (la nel 1927 e il nel 1928) che ridusse a 13 le partecipanti (con la conseguenza che uno dei gironi comprese solo sei squadre). La prima edizione del trofeo fu vinta dall' che sconfisse nella finale i rivali del . La seconda edizione fu invece vinta dalla che si impose in finale sul , aggiudicandosi cos\u00ec il suo primo trofeo. \nIl torneo, complice il fatto che le retrocessioni fossero determinate dai risultati nei gironi eliminatori del campionato, non ebbe grande successo, con le partite spesso disertate dal pubblico, e con diverse squadre provinciali che lamentarono i costi per l'iscrizione e la partecipazione alla competizione, non compensata dagli scarni introiti, premendo per la sua abolizione. Nel tentativo di dare un senso alla competizione, nel marzo 1928 Leandro Arpinati annunci\u00f2 che l'edizione 1928-1929 della Coppa CONI sarebbe servita a determinare le otto squadre che, aggiunte alle otto finaliste per il titolo, avrebbero formato il primo campionato di Serie A a girone unico a 16 squadre:\nIn sedute successive si decise invece di allargare il campionato di Divisione Nazionale 1928-1929 a 32 societ\u00e0, suddivise in due gironi da 16. Essendo a questo punto le eliminatorie diventate troppo lunghe (30 giornate) per permettere la disputa sia del girone finale a 8 squadre, sia la Coppa CONI, entrambi non furono disputati: le due vincenti dei gironi si sarebbero contese lo scudetto in una finale, le prime 8 classificate di ogni girone sarebbero state ammesse direttamente alla Serie A, quelle intermedie tra la 9\u00aa e la 14\u00aa posizione sarebbero finite in Serie B insieme alle 4 vincenti della Prima Divisione, mentre le ultime due di ogni girone sarebbero retrocesse in Prima Divisione.\nLa \"Coppa CONI\", persa ogni funzione, venne cos\u00ec accantonata."}
{"id": "255309", "revid": "7", "url": "https://it.wikipedia.org/wiki?curid=255309", "title": "Marentius", "text": ""}
{"id": "255310", "revid": "1305772", "url": "https://it.wikipedia.org/wiki?curid=255310", "title": "Thick as a Brick", "text": "Thick as a brick \u00e8 il quinto album dei Jethro Tull, pubblicato nel 1972.\nIl disco.\n\"Thick as a Brick\" \u00e8 generalmente considerato il primo album strettamente \"progressive\" dei Jethro Tull, pur mantenendo, secondo lo stile del gruppo, forti connotazioni rock, blues e folk. La struttura delle tracce \u00e8 inedita: il disco presenta infatti un unico brano, suddiviso in due parti (senza una reale soluzione di continuit\u00e0) solo per le esigenze tecniche del vinile. Lo stesso schema verr\u00e0 adottato successivamente dai Jethro Tull per l'album \"A Passion Play\".\nNon sorprende che \"Thick as a Brick\" sia un concept album; i testi sono stati inizialmente presentati come opera di un bambino prodigio, il poeta Gerald Bostock che vinse un concorso di poesia presentando appunto il testo di \"Thick as a Brick\", salvo poi venire squalificato per aver detto una parolaccia in diretta; In realt\u00e0 Gerald Bostock non \u00e8 altro che un personaggio inventato dallo stesso Ian Anderson.\nPare che l'idea di realizzare un concept album sia venuta a Ian Anderson in reazione ai critici che avevano etichettato come tale il precedente album del gruppo, \"Aqualung\". Con \"Thick as a Brick\" Anderson volle prendere ironicamente le distanze dalla \"moda\" stessa dei concept album tipica del rock progressivo, portando l'idea al suo eccesso (un singolo, monolitico brano). Gli ascoltatori che padroneggiano la lingua inglese potranno anche apprezzare i numerosi elementi di sarcasmo e umorismo che caratterizzano i testi di quest'opera.\nNonostante l'intento ironico della band il risultato fu un disco elaborato e innovativo. Per questo \"Thick as a Brick\" viene generalmente considerato uno dei momenti pi\u00f9 alti della carriera dei Jethro Tull e una pietra miliare nella storia del rock. Il disco \u00e8 un perfetto esempio del particolarissimo approccio del gruppo al rock progressivo. Una versione ridotta di questa lunghissima suite costituisce uno degli appuntamenti fissi delle esibizioni dal vivo del gruppo (celebre in particolare la versione \"live\" sul doppio \"Bursting Out\").\nIn occasione del quarantennale di \"Thick as a Brick\", il 5 novembre 2012 il disco dei Jethro Tull venne ristampato in vinile. Accanto al classico disco del 1972 vi fu anche la versione in vinile di \"Thick as a Brick 2\" di Ian Anderson del 2012.\nInoltre, lo stesso anno, venne pubblicato anche un nuovo remixaggio chiamato \"Thick as a Brick 40th Anniversary Special Collector's Edition\", ad opera di Steven Wilson, esso venne pubblicato in versione CD e DVD.\nNel giugno del 2015 la rivista \"Rolling Stone\" ha collocato l'album alla settima posizione dei 50 migliori album progressive di tutti i tempi.\nCopertina.\nNell'edizione originale, la copertina era caratterizzata da un packaging molto insolito: il fronte era un intero quotidiano ripiegato e sfogliabile, l'ipotetico \"St. Cleve Chronicle\" del 7 gennaio 1972. In prima pagina la notizia della premiazione dell'immaginario Bostock e, all'interno, i testi dell'opera, confusi tra numerose notizie e articoli fittizi e ironici. In proposito la band dichiar\u00f2 che ci volle pi\u00f9 tempo a inventare le notizie da inserire nel giornale che a comporre le musiche del disco.\nAd oggi risulta molto difficile reperire questo LP in buone condizioni, poich\u00e9 la copertina-quotidiano conteneva anche dei cruciverba e dei giochi che molti hanno compilato.\nLive.\nNel 1972 l'album venne completamente eseguito dal vivo, risultando molto complesso nel portare in scena la sequenza musicale originariamente concepita nel disco in studio. Nel corso degli anni i Jethro Tull eseguirono nei loro concerti dal vivo una versione ridotta del brano, inizialmente di circa 15 minuti negli anni settanta, per poi essere ridotto a circa 10 minuti dagli anni ottanta in poi.\nIl 22 giugno 2012 Ian Anderson tenne un concerto solista a Reykjav\u00edk (Islanda). Il tour mondiale del leader della band a supporto di \"TAAB2\" prevedeva l'esecuzione integrale di \"Thick as a Brick\" dei Jethro Tull e \"Thick as a Brick 2\" di Ian Anderson. Il concerto tenuto in Islanda venne pubblicato nell'album/video \"Thick as a Brick - Live in Iceland\" del 2014.\nTracce.\nBonus track presenti nella versione del 1997 (XXV anniversario)\nThick as a Brick 40th Anniversary Special Collector's Edition.\nNel 2012, a quarant'anni dalla sua pubblicazione, \"Thick as a Brick\" venne celebrato con l'uscita delle \"40th Anniversary Special Collector's Edition\".\nThick as a Brick 40th Anniversary Special Collector's Edition CD &amp; AUDIO DVD.\nQuesta edizione ripropose i brani di \"Thick as a Brick\" rimasterizzati e remixati da Steven Wilson su CD e su DVD in formato 5.1 DTS e Dolby Digital, accompagnati da un cofanetto contenente la versione rimontata in 40 pagine del giornale originale \"St. Cleve Chronicle &amp; Linwell Advertiser\" del 1972, con in aggiunta un supplemento a colori di 60 pagine con la storia del disco, interviste ai protagonisti, foto e rarit\u00e0. Nel cd vi \u00e8 presente solo il remix del 2012 al quale, nella seconda parte, mancano 10 secondi rispetto all'originale.\nThick as a Brick 40th Anniversary Special Collector's Edition 2 LP.\nQuesta edizione present\u00f2 \"Thick as a Brick\" in vinile con il nuovo mixaggio ad opera di Steven Wilson. Il secondo LP del boxset present\u00f2 la proposta in vinile di \"Thick as a Brick 2\" di Ian Anderson del 2012.\nDisco 1.\n\"Thick As A Brick\"\nLato A\nLato B\nDisco 2.\n\"Thick As A Brick 2\"\nLato A\nLato B"}
{"id": "255318", "revid": "22989", "url": "https://it.wikipedia.org/wiki?curid=255318", "title": "Regno sabaudo", "text": ""}
{"id": "255320", "revid": "287204", "url": "https://it.wikipedia.org/wiki?curid=255320", "title": "Le Fr\u00eache", "text": "Le Fr\u00eache \u00e8 un comune francese di 403 abitanti situato nel dipartimento delle Landes nella regione della Nuova Aquitania.\nComune sulle migliori terre produttrici di Armagnac."}
{"id": "255321", "revid": "287204", "url": "https://it.wikipedia.org/wiki?curid=255321", "title": "Hinx-sur-l'Adour", "text": "Hinx-sur-l'Adour \u00e8 un comune francese di 1.755 abitanti situato nel dipartimento delle Landes nella regione della Nuova Aquitania."}
{"id": "255322", "revid": "287204", "url": "https://it.wikipedia.org/wiki?curid=255322", "title": "L\u00fce", "text": "L\u00fce \u00e8 un comune francese di 510 abitanti situato nel dipartimento delle Landes nella regione della Nuova Aquitania."}
{"id": "255323", "revid": "287204", "url": "https://it.wikipedia.org/wiki?curid=255323", "title": "Le Leuy", "text": "Le Leuy \u00e8 un comune francese di 222 abitanti situato nel dipartimento delle Landes nella regione della Nuova Aquitania."}
{"id": "255324", "revid": "287204", "url": "https://it.wikipedia.org/wiki?curid=255324", "title": "Saint-\u00c9tienne-d'Orthe", "text": "Saint-\u00c9tienne-d'Orthe \u00e8 un comune francese di 583 abitanti situato nel dipartimento delle Landes nella regione della Nuova Aquitania."}
{"id": "255325", "revid": "3343", "url": "https://it.wikipedia.org/wiki?curid=255325", "title": "Saint-Maurice-sur-l'Adour", "text": ""}
{"id": "255326", "revid": "287204", "url": "https://it.wikipedia.org/wiki?curid=255326", "title": "Le Sen", "text": "Le Sen \u00e8 un comune francese di 216 abitanti situato nel dipartimento delle Landes nella regione della Nuova Aquitania."}
{"id": "255327", "revid": "287204", "url": "https://it.wikipedia.org/wiki?curid=255327", "title": "Uza (Landes)", "text": "Uza \u00e8 un comune francese di 166 abitanti situato nel dipartimento delle Landes nella regione della Nuova Aquitania."}
{"id": "255329", "revid": "287204", "url": "https://it.wikipedia.org/wiki?curid=255329", "title": "Le Vignau", "text": "Le Vignau \u00e8 un comune francese di 486 abitanti situato nel dipartimento delle Landes nella regione della Nuova Aquitania."}
{"id": "255333", "revid": "287204", "url": "https://it.wikipedia.org/wiki?curid=255333", "title": "Cujo", "text": "Cujo \u00e8 un romanzo del 1981 di Stephen King.\nLa storia ha la peculiarit\u00e0 di trattare l'insorgere della rabbia nel cane Cujo, talvolta dalla prospettiva dello stesso cane. \u00c8 il primo romanzo di King ad essere tradotto in lingua italiana da Tullio Dobner, in seguito suo storico traduttore.\nTrama.\nIl romanzo \u00e8 ambientato quasi interamente nell'immaginaria citt\u00e0 di Castle Rock, nel Maine. Inizia con un riferimento a Frank Dodd, il vice sceriffo la cui violenza omicida \u00e8 stata l'episodio centrale della prima parte di \"La zona morta\". Resta il sospetto che Cujo sia appartenuto a Dodd.\nLa caratteristica principale di questo libro \u00e8 che, saltuariamente, il punto di vista proposto \u00e8 quello del cane.\nCujo \u00e8 un San Bernardo ed appartiene a Brett Camber, figlio del meccanico Joe Camber, che vive nella periferia di Castle Rock. Il cane viene descritto come docilissimo, di indole giocosa e amante dei bambini, al punto da farsi cavalcare dal piccolo Tad Trenton, figlio di Vic e di Donna Trenton (la famigliola protagonista della vicenda).\nTuttavia in una soleggiata giornata di giugno del 1980 (l'anno in cui si svolge il romanzo), inseguendo un coniglio selvatico, Cujo si ritrova con la testa incastrata in una piccola caverna infestata dai pipistrelli, e da uno di questi viene morso, contraendo cos\u00ec la rabbia. Da allora Cujo \u00e8 vittima di una lenta e dolorosa trasformazione che si manifesta in lancinanti dolori concentrati principalmente nella regione cerebrale, e che gli causa terribili allucinazioni che lo portano a vedere tutti come nemici. Questo angosciante processo lo trasforma in un mostro aggressivo. Arriva ad attaccare ed uccidere Joe Camber ed il suo vicino Gary Pervier. Il figlio e la moglie di Joe sono lontani da casa per far visita ad alcuni parenti.\nI Trenton (Vic, Donna, e Tad di soli 4 anni) hanno problemi familiari quando Vic scopre che Donna, giovane moglie borghese le cui ambizioni sono frustrate dopo il trasferimento nell'anonima campagna del Maine, lo ha tradito. In mezzo a questa tensione, il lavoro di Vic va male, ed \u00e8 costretto ad allontanarsi per un viaggio di lavoro nel Massachusetts. Donna, a casa sola con Tad, porta la Ford Pinto di famiglia dai Camber per una riparazione. La macchina si rompe non appena raggiunge la fattoria. Joe \u00e8 morto, Charity (la moglie) \u00e8 in visita alla sorella Holly e non c'\u00e8 nessuno nella fattoria tranne Cujo. Il cane rabbioso assedia il piccolo Tad e sua madre che sono costretti a rimanere prigionieri all'interno della loro auto, con l'animale che cerca pi\u00f9 volte di sfondare portiere e finestrini. Nel mentre, l'ex-amante di lei, Steve Kemp, ormai respinto, attua la sua vendetta vandalica devastando la casa dei Trenton. Vic, preoccupato dell'assenza da casa della moglie e del figlio, chiama lo sceriffo della cittadina, che dispone un controllo: scoperto il vandalismo e la scomparsa di Donna e Tad, la polizia inizia a cercare loro e l'ex amante. Il mattino seguente, lo sceriffo si avvia alla fattoria dei Camber per quello che doveva essere un semplice e noioso controllo: vista la Pinto dei Trenton, con Donna ancora a bordo, invece di avvisare la centrale, scende incautamente dall'auto per venire brutalmente ucciso da Cujo. Donna vede che Tad \u00e8 in avanzato stato di disidratazione, oltre che sofferente di episodiche convulsioni, ed ormai delirante: decide cos\u00ec di provare il tutto per tutto. Scende dall'auto, e riesce a prendere una vecchia mazza da baseball (abbandonata dal giovane Brette Camber davanti a casa): cos\u00ec fronteggia coraggiosamente Cujo, ormai allo stremo, per la rabbia e per le ferite subite nei vari assalti. Al termine di una violentissima lotta, nonostante le terribili ferite riportate, Donna ha la meglio e riesce a uccidere il cane trapassandogli occhio e cervello con una scheggia della mazza; ma, negli stessi istanti il piccolo Tad muore. Vic Trenton, tornato a casa sua, non avendo pi\u00f9 notizie dallo sceriffo, parte anche lui verso casa Camber: qui trover\u00e0 sua moglie sopravvissuta, ma sar\u00e0 lui ad accorgersi della morte del figlio. Donna, disperata, inizia a infierire furiosa e impotente sulla carcassa di Cujo, massacrandola a colpi di mazza.\nNell'epilogo del romanzo, il cadavere di Cujo viene cremato e le sue ceneri buttate nell'immondizia. Al termine dell'epilogo, King giustifica Cujo, sostenendo che era malato e che non era consapevole di tutto il male causato. Donna e Vic Trenton tentano di ricostruire una vita assieme, nonostante tutto quello che \u00e8 successo. Brett Camber e sua madre riescono a tenere la casa grazie ai soldi dell'assicurazione e al ricavato della vendita degli attrezzi meccanici di Joe.\nIl romanzo fu adattato da Don Carlos Dunaway e Lauren Currier per un film del 1983 con lo stesso titolo (regia di Lewis Teague)."}
{"id": "255334", "revid": "47767", "url": "https://it.wikipedia.org/wiki?curid=255334", "title": "Cajkovskij", "text": ""}
{"id": "255335", "revid": "47767", "url": "https://it.wikipedia.org/wiki?curid=255335", "title": "Piotr Ilich Cajkovskij", "text": ""}
{"id": "255336", "revid": "287204", "url": "https://it.wikipedia.org/wiki?curid=255336", "title": "Les Artigues-de-Lussac", "text": "Les Artigues-de-Lussac \u00e8 un comune francese di 1.042 abitanti situato nel dipartimento della Gironda nella regione della Nuova Aquitania."}
{"id": "255337", "revid": "30610", "url": "https://it.wikipedia.org/wiki?curid=255337", "title": "Giovanni Croce", "text": "Biografia.\nNato a Chioggia, citt\u00e0 da cui gli \u00e8 derivato il nome di \"Chiozzotto\", fu allievo di Zarlino, suo compatriota, che lo fece entrare in qualit\u00e0 di contralto nella cappella di San Marco, dove succedette a Baldassare Donato come maestro di cappella della stessa chiesa il 13 luglio 1603.\nFu prete, assegnato alla chiesa di Santa Maria Formosa.\nOpere.\nQuesti due libri sono stati ristampati con il titolo:\nMottetti a otto voci del Reverendo Padre Giovanni Croce Chiozzotto, maestro di cappella della serenissima signoria di Venetia in San Marco, commodi per le voci et per cantar con ogni stromenti, nuovamente ristampati et corretti. in Venezia, appresso Giacomo Vincenti\nQuesta curiosa raccolta contiene delle composizioni molto originali su parole in lingua veneta, vi si trovano:\nBodenchutz ha inserito dei mottetti a otto voci di questo musicista, nei suoi \"florilegii porlensis\". Madrigali di Croce si trovano anche nella raccolta: \"Ghirlanda di madrigali a sei voci di diversi eccellentissimi autori de' nostri tempi\" in Anversa, presso Phalesio 1601 in-4\u00b0"}
{"id": "255338", "revid": "287204", "url": "https://it.wikipedia.org/wiki?curid=255338", "title": "Le Barp", "text": " \nLe Barp \u00e8 un comune francese di 4.578 abitanti situato nel dipartimento della Gironda nella regione della Nuova Aquitania."}
{"id": "255339", "revid": "33689", "url": "https://it.wikipedia.org/wiki?curid=255339", "title": "Prince of Persia", "text": "Prince of Persia \u00e8 un videogioco a piattaforme ambientato in un intricato palazzo della Persia medievale, pubblicato originariamente per Apple II da Br\u00f8derbund il 3 ottobre 1989, e successivamente portato su molti altri sistemi.\nFu visto come un grande passo avanti nella qualit\u00e0 dell'animazione dei videogiochi: l'autore Jordan Mechner, per raggiungere tale risultato, si serv\u00ec di una tecnica chiamata rotoscoping, studiando per molte ore i video del fratello che, vestito in bianco, correva e saltava, in modo da ricrearne esattamente i movimenti.\n\"Prince of Persia\" \u00e8 stato pubblicato per molte piattaforme, tra cui Amiga, Apple II, Apple Macintosh, MS-DOS, Nintendo Entertainment System, Game Boy, e un remake con grafica migliorata e nuovi livelli su Super Nintendo e Sega Mega Drive.\nNel 1993 \u00e8 uscito il primo seguito, \"\".\nTrama.\nIl gioco si svolge nella Persia medioevale. Il sultano \u00e8 in guerra e lontano dal paese, dove il malvagio visir Jaffar complotta per salire al trono. Jaffar ha imprigionato la Principessa, l'unica figlia del sovrano, cui ha concesso un'ora per decidere tra il matrimonio con lui o la morte. Il giocatore assume il ruolo di un giovane viaggiatore straniero, il vero amore della principessa. Per non dare problemi al visir, costui viene confinato nelle segrete del Palazzo del Sultano, dal quale riesce a scappare recuperando una spada appartenuta a un guerriero ora ridotto a un cumulo di ossa.\nSuperate le segrete, il viaggiatore accede alle sale del Palazzo del Sultano, tappezzato di trappole posizionate dai sicari di Jaffar. Avanzando, il viaggiatore trova un misterioso specchio che rompe saltando, liberando cos\u00ec la sua \"ombra\", uno spirito malefico che rappresenta l'incarnazione del lato malvagio del protagonista. \nPi\u00f9 tardi il viaggiatore si imbatte nell'Ombra, che schiaccia un pulsante che fa chiudere una porta, proprio mentre il suo alter-ego doveva saltare sulla piattaforma per proseguire, facendolo precipitare ancora una volta nei sotterranei del Palazzo, dai quali riesce a fuggire grazie a una pozione che gli dona la leggerezza di una piuma. \nPian piano, il viaggiatore riesce a risalire il Palazzo, dove incontra per la terza volta la sua Ombra, che ha intenzione di sfidarlo in duello. Ma i due, rendendosi conto che se uno muore, muore anche l'altro, si fondono e diventano un tutt'uno, arrivando al cospetto di Jaffar, che riescono ad uccidere dopo una dura battaglia. Finalmente, il viaggiatore raggiunge la Principessa e la abbraccia.\nDopo tale impresa eroica, il Sultano far\u00e0 ritorno in Persia, e ceder\u00e0 al viaggiatore qualunque cosa voglia. Ma costui chiede solo in sposa la figlia del Sultano, diventando cos\u00ec il nuovo Principe di Persia.\nModalit\u00e0 di gioco.\nIl giocatore controlla il Principe che deve trovare l'uscita dai vari livelli, che sono grandi e labirintici ambienti bidimensionali con visuale di lato, estesi su molte schermate in tutte le direzioni. Non ci sono scale di alcun tipo, e per salire a un piano superiore il Principe deve posizionarsi a un margine della piattaforma, saltare in alto, aggrapparsi al bordo e tirarsi su a forza di braccia. Altri movimenti possibili sono correre o camminare con cautela, calarsi verso il basso, fare salti in lungo, aggrapparsi al volo per non precipitare.\nLa difficolt\u00e0 del gioco sta nel fatto che \u00e8 giocato in tempo reale, quindi l'utente deve completare l'avventura senza interruzioni entro un'ora. Su alcune piattaforme \u00e8 per\u00f2 possibile salvare il gioco all'inizio di ogni livello, ma il limite di tempo non viene riaggiornato: l'unico modo per perdere il gioco \u00e8 lasciare che il tempo scada. Le vite infatti sono illimitate e se l'eroe viene ucciso il gioco ricomincia all'inizio del livello o ad un punto intermedio in alcuni livelli. L'energia \u00e8 rappresentata da piccole ampolle in basso a sinistra (in versioni come quella per MS-DOS sono dei triangoli, i quali ricordano l'interfaccia di \"Karateka\").\nOgnuna di queste si svuota in seguito a piccole cadute, pozioni blu (veleni), ferite riportate nei combattimenti con gli sgherri del visir o alla caduta in testa di tegole fissate male nel soffitto, mentre si svuotano tutte istantaneamente nel caso il principe affronti disarmato un nemico, finisca in lame, spuntoni, tagliole o se precipiti in burroni molto alti (questi si originano anche dopo la caduta di alcune piastrelle che il personaggio potrebbe calpestare ignaro). Una volta che tutte le ampolle sono vuote, il principe muore.\n\u00c8 per\u00f2 possibile recuperare l'energia bevendo dalle fiale rosse, o aumentare addirittura il numero di borracce esistenti ingerendo un liquido che si trova in speciali ampolle, pi\u00f9 grosse delle semplici borracce e, solitamente, nascoste o poste in aree pericolose. Oltre alle pozioni rosse e blu vi \u00e8 quella verde, che in caso di cadute improvvise attutisce l'impatto oppure, presa in particolari livelli rovescia il monitor complicando lo svolgimento del gioco. Il gioco ha un tasso di violenza e di sangue (riscontrabile, ad esempio, nelle letali trappole disseminate nel palazzo) quasi mai raggiunto nelle altre produzioni dell'epoca.\nIl combattimento avviene sotto forma di duelli uno contro uno con la spada, che hanno luogo quando il principe si imbatte in una delle guardie, che attendono in punti fissi. Le mosse possibili, oltre ad avanzare e indietreggiare, sono attaccare e parare i colpi dell'avversario. Gli avversari possono rispondere di rimando a un attacco con un contrattacco. Chi subisce un colpo perde una tacca di energia e viene spinto all'indietro, per cui talvolta \u00e8 possible che il principe o l'avversario vengano spinti verso trabocchetti o precipizi. In alcuni livelli si incontrano in duello avversari con delle particolarit\u00e0 che li possono qualificare come boss, tra i quali lo scontro finale con Jaffar.\nVersioni.\nNato originariamente per l'Apple II nel 1989, \"Prince of Persia\" \u00e8 stato prodotto anche per altre piattaforme. L'anno successivo sono state create le versioni per l'Amiga, l'Atari ST e i PC IBM compatibili. Nel 1992 \"Prince of Persia\" divenne disponibile anche per il Sega Master System, il Sega Mega CD, il NES e il Game Boy, oltre che per l'Apple Macintosh per cui la grafica era migliorata. La versione SNES invece, comprende sia musica sia grafica migliorate, come pure nuovi livelli ed espansioni.\nNel 1993 segu\u00ec la versione per Sega Mega Drive; sei anni dopo usc\u00ec la versione per il Game Boy Color, mentre all'inizio del 2000 uscirono le versioni in Java per i telefoni cellulari. In occasione del nuovo titolo \"\", nella versione per ps2 si consentiva di sbloccare il gioco originale, scoprendo un'area segreta. La versione per Nintendo GameCube ha inoltre un secondo metodo consistente nel trovare tre interruttori nel gioco per Game Boy Advance, quando il GBA \u00e8 connesso al GameCube.\nLa versione SAM Coup\u00e9, uscita nel 1992, \u00e8 da considerarsi unica, poich\u00e9 creata in modo non ufficiale con grafica copiata pixel per pixel dai fotogrammi del gioco originale, e mostrata solo alla Domark, i distributori inglesi del gioco \"Prince of Persia\", per potenziale lancio del gioco. La conversione fu poi distribuita per il fatto che non avrebbe comportato ulteriori spese di sviluppo, nonostante non ci fosse molto supporto per l'utente nel gioco. \nDal momento che questa versione \u00e8 stata prodotta indipendentemente ed interamente da una persona, Chris White, contiene molti bug non risolti.\nUn rifacimento, \"Prince of Persia Classic\", \u00e8 stato sviluppato da Gameloft e pubblicato da Ubisoft nel Marketplace di Xbox Live il 13 giugno 2007 e sul Google Play Store il 25 novembre 2013. Gli sviluppatori hanno rimodernato vistosamente la grafica di gioco senza per\u00f2 snaturare l'atmosfera di quello originale, includendo nuove trappole e nemici. Nel 1996 \u00e8 stato eseguito da programmatori russi il port non ufficiale su ZX Spectrum 128k, mentre il 16 ottobre 2011 \u00e8 stato eseguito il port su Commodore 64 della versione originale per Apple II. Il 29 marzo 2012 l'autore, con una nota nel suo blog personale, ha scritto di avere ritrovato il codice sorgente della versione per Apple II, che pensava fosse andato perso. Il 17 aprile 2012, grazie all'aiuto di professionisti del recupero dati, \u00e8 riuscito l'intento di recuperare il codice sorgente, in seguito pubblicato.\nPer giocare al gioco originale sulle attuali piattaforme Windows \u00e8 stato reso disponibile un front-end sviluppato da programmatori indipendenti della comunit\u00e0: \"Prince of Persia Total Pack\". Tramite tale front-end \u00e8 possibile eseguire il gioco in una finestra DOSBox, ma anche scaricare dei pacchetti con nuovi livelli realizzati dagli utenti e personalizzare il gioco.\nNegli altri media.\nIl gioco \"Prince of Persia\" \u00e8 anche al centro di un surreale racconto dello scrittore russo Viktor Olegovi\u010d Pelevin, \"Il Principe del Gosplan\". Il protagonista narra della sua vita all'interno del videogioco, ovviamente non recepito come tale. Molti degli indizi forniti dal protagonista (i vari tipi di ampolle, la principessa, guardie che conoscono accessi segreti e molti altri) rimandano chiaramente al popolare videogioco."}
{"id": "255340", "revid": "287204", "url": "https://it.wikipedia.org/wiki?curid=255340", "title": "Les Billaux", "text": "Les Billaux \u00e8 un comune francese di 1.123 abitanti situato nel dipartimento della Gironda nella regione della Nuova Aquitania."}
{"id": "255342", "revid": "287204", "url": "https://it.wikipedia.org/wiki?curid=255342", "title": "Le Bouscat", "text": "Le Bouscat \u00e8 un comune francese di 23.731 abitanti situato nel dipartimento della Gironda nella regione della Nuova Aquitania."}
{"id": "255343", "revid": "287204", "url": "https://it.wikipedia.org/wiki?curid=255343", "title": "La Br\u00e8de", "text": "La Br\u00e8de \u00e8 un comune francese di 4.132 abitanti situato nel dipartimento della Gironda nella regione dell'Aquitania."}
{"id": "255344", "revid": "287204", "url": "https://it.wikipedia.org/wiki?curid=255344", "title": "Les \u00c9glisottes-et-Chalaures", "text": "Les \u00c9glisottes-et-Chalaures \u00e8 un comune francese di 2.245 abitanti situato nel dipartimento della Gironda nella regione della Nuova Aquitania."}
{"id": "255345", "revid": "287204", "url": "https://it.wikipedia.org/wiki?curid=255345", "title": "Les Esseintes", "text": "Les Esseintes \u00e8 un comune francese di 278 abitanti situato nel dipartimento della Gironda nella regione della Nuova Aquitania."}
{"id": "255346", "revid": "287204", "url": "https://it.wikipedia.org/wiki?curid=255346", "title": "\u00c9tauliers", "text": "\u00c9tauliers \u00e8 un comune francese di 1.787 abitanti situato nel dipartimento della Gironda nella regione della Nuova Aquitania."}
{"id": "255347", "revid": "287204", "url": "https://it.wikipedia.org/wiki?curid=255347", "title": "Le Fieu", "text": "Le Fieu \u00e8 un comune francese di 494 abitanti situato nel dipartimento della Gironda nella regione della Nuova Aquitania."}
{"id": "255348", "revid": "399", "url": "https://it.wikipedia.org/wiki?curid=255348", "title": "2 con", "text": ""}
{"id": "255349", "revid": "287204", "url": "https://it.wikipedia.org/wiki?curid=255349", "title": "Le Haillan", "text": "Le Haillan \u00e8 un comune francese di 8.778 abitanti situato nel dipartimento della Gironda nella regione della Nuova Aquitania."}
{"id": "255350", "revid": "287204", "url": "https://it.wikipedia.org/wiki?curid=255350", "title": "La Lande-de-Fronsac", "text": "La Lande-de-Fronsac \u00e8 un comune francese di 2.317 abitanti situato nel dipartimento della Gironda nella regione della Nuova Aquitania."}
{"id": "255351", "revid": "287204", "url": "https://it.wikipedia.org/wiki?curid=255351", "title": "Les L\u00e8ves-et-Thoumeyragues", "text": "Les L\u00e8ves-et-Thoumeyragues \u00e8 un comune francese di 562 abitanti situato nel dipartimento della Gironda nella regione della Nuova Aquitania."}
{"id": "255352", "revid": "287204", "url": "https://it.wikipedia.org/wiki?curid=255352", "title": "Lugon-et-l'\u00cele-du-Carnay", "text": "Lugon-et-l'\u00cele-du-Carnay \u00e8 un comune francese di 1.131 abitanti situato nel dipartimento della Gironda nella regione della Nuova Aquitania."}
{"id": "255353", "revid": "287204", "url": "https://it.wikipedia.org/wiki?curid=255353", "title": "Le Nizan", "text": "Le Nizan \u00e8 un comune francese di 423 abitanti situato nel dipartimento della Gironda nella regione della Nuova Aquitania."}
{"id": "255354", "revid": "287204", "url": "https://it.wikipedia.org/wiki?curid=255354", "title": "Les Peintures", "text": "Les Peintures \u00e8 un comune francese di 1.566 abitanti situato nel dipartimento della Gironda nella regione della Nuova Aquitania."}
{"id": "255355", "revid": "287204", "url": "https://it.wikipedia.org/wiki?curid=255355", "title": "Le Pian-M\u00e9doc", "text": " \nLe Pian-M\u00e9doc \u00e8 un comune francese di 5.489 abitanti situato nel dipartimento della Gironda nella regione della Nuova Aquitania."}
{"id": "255357", "revid": "287204", "url": "https://it.wikipedia.org/wiki?curid=255357", "title": "Le Pian-sur-Garonne", "text": "Le Pian-sur-Garonne \u00e8 un comune francese di 739 abitanti situato nel dipartimento della Gironda nella regione della Nuova Aquitania."}
{"id": "255358", "revid": "287204", "url": "https://it.wikipedia.org/wiki?curid=255358", "title": "Le Porge", "text": "Le Porge \u00e8 un comune francese di 2.464 abitanti situato nel dipartimento della Gironda nella regione della Nuova Aquitania."}
{"id": "255359", "revid": "287204", "url": "https://it.wikipedia.org/wiki?curid=255359", "title": "Le Pout", "text": "Le Pout \u00e8 un comune francese di 421 abitanti situato nel dipartimento della Gironda nella regione della Nuova Aquitania."}
{"id": "255360", "revid": "117446440", "url": "https://it.wikipedia.org/wiki?curid=255360", "title": "Due con", "text": "Il due con \u00e8 il nome che in ambito sportivo si d\u00e0 a un tipo di imbarcazione utilizzata per praticare canottaggio.\nDescrizione.\nIn questa barca si voga in due atleti (detti rispettivamente capovoga e prodiere), con un timoniere. Inoltre \u00e8 una barca \"di punta\", cio\u00e8 ogni vogatore dispone di un remo.\nIl \"due con\" \u00e8 ormai scarsamente utilizzato e molte societ\u00e0 non possiedono pi\u00f9 questo tipo di imbarcazione, inoltre non \u00e8 pi\u00f9 riconosciuto dalla FISA per le gare olimpiche, mentre la gara \u00e8 ancora mantenuta a livello di campionati del mondo."}
{"id": "255361", "revid": "729019", "url": "https://it.wikipedia.org/wiki?curid=255361", "title": "La R\u00e9ole", "text": "La R\u00e9ole \u00e8 un comune francese di 4.411 abitanti situato nel dipartimento della Gironda nella regione della Nuova Aquitania."}
{"id": "255362", "revid": "287204", "url": "https://it.wikipedia.org/wiki?curid=255362", "title": "La Rivi\u00e8re (Gironda)", "text": "La Rivi\u00e8re \u00e8 un comune francese di 334 abitanti situato nel dipartimento della Gironda nella regione della Nuova Aquitania."}
{"id": "255363", "revid": "287204", "url": "https://it.wikipedia.org/wiki?curid=255363", "title": "Saint-Avit-Saint-Nazaire", "text": "Saint-Avit-Saint-Nazaire \u00e8 un comune francese di 1.581 abitanti situato nel dipartimento della Gironda nella regione della Nuova Aquitania."}
{"id": "255364", "revid": "1865216", "url": "https://it.wikipedia.org/wiki?curid=255364", "title": "Saint-\u00c9milion", "text": "Saint-\u00c9milion \u00e8 un comune francese di 2.072 abitanti situato nel dipartimento della Gironda nella regione della Nuova Aquitania.\nIl paese \u00e8 compreso nella lista del Patrimonio dell'umanit\u00e0 e conserva una chiesa monolitica e un'altra chiesa romanica.\nLa zona dove sorge il paese, nella valle della Dordogna, \u00e8 un'importante zona vinicola del comprensorio del Bordeaux."}
{"id": "255365", "revid": "287204", "url": "https://it.wikipedia.org/wiki?curid=255365", "title": "Saint-\u00c9tienne-de-Lisse", "text": "Saint-\u00c9tienne-de-Lisse \u00e8 un piccolo comune francese di 291 abitanti situato nel dipartimento della Gironda nella regione della Nuova Aquitania."}
{"id": "255366", "revid": "287204", "url": "https://it.wikipedia.org/wiki?curid=255366", "title": "Les Salles-de-Castillon", "text": "Les Salles-de-Castillon \u00e8 un comune francese di 389 abitanti situato nel dipartimento della Gironda nella regione della Nuova Aquitania."}
{"id": "255367", "revid": "1793900", "url": "https://it.wikipedia.org/wiki?curid=255367", "title": "La Sauve", "text": "La Sauve \u00e8 un comune francese di 1.462 abitanti situato nel dipartimento della Gironda nella regione della Nuova Aquitania.\nVi si trovano le rovine dell'Abbazia di La Sauve-Majeure, fondata nel 1079 da san Geraldo, interessante esempio di architettura romanica."}
{"id": "255368", "revid": "287204", "url": "https://it.wikipedia.org/wiki?curid=255368", "title": "Le Taillan-M\u00e9doc", "text": "Le Taillan-M\u00e9doc \u00e8 un comune francese di 9.034 abitanti situato nel dipartimento della Gironda nella regione della Nuova Aquitania."}
{"id": "255369", "revid": "125554028", "url": "https://it.wikipedia.org/wiki?curid=255369", "title": "Campionato Primavera 1", "text": "Il Campionato Primavera 1, ufficialmente noto come Campionato Primavera 1 TIMVISION per ragioni di sponsorizzazione, \u00e8 una competizione calcistica giovanile, la pi\u00f9 importante per il campionato italiano. Viene organizzata e gestita dalla Lega Nazionale Professionisti Serie A, prevedendo la partecipazione delle pi\u00f9 forti formazioni giovanili italiane Under-19.\nDal 2006 il trofeo del campionato \u00e8 intitolato alla memoria di Giacinto Facchetti.\nStoria e formule.\nIl campionato \"Ragazzi Primavera\" nasce nella stagione 1962-1963, in sostituzione del Campionato Cadetti, come torneo destinato ai giovani calciatori Under 19. Fino al 1969 il campionato prevedeva una specifica fase finale per le societ\u00e0 di Serie B.\nDal 1970 al 2017 non c'\u00e8 stata distinzione fra Serie A, Serie B e serie inferiori. In molte stagioni sono state ammesse a richiesta squadre di Serie C a completamento per rinunce e/o integrazione al fine di parificare il numero delle partecipanti ai gironi.\nIn particolare, fino al 2006-2007 la stagione regolare del campionato Primavera si compose di 4 gironi di 12 o 13 squadre che si affrontavano in gare di andata e ritorno. La manifestazione era aperta alla libera adesione di club di Serie C, in genere una decina all\u2019anno. Al termine della stagione regolare, le prime quattro classificate di ogni girone erano ammesse alla fase finale che, dopo gli ottavi in andata e ritorno, si articolava in gare secche.\nDal 2007-2008 al 2016-2017 la stagione regolare del campionato Primavera si compose di 3 gironi di 14 squadre che si affrontavano in gare di andata e ritorno. Con una riforma partita nel 2010-2011, al termine della stagione regolare le prime due classificate di ogni girone erano ammesse alla fase finale in gare secche: i restanti due posti venivano assegnati tramite i play-off. Ad essi partecipavano 8 squadre: le terze e le quarte classificate, e le due migliori quinte.\nA partire dalla stagione 2017-2018 il campionato \u00e8 stato suddiviso in 2 categorie: Primavera 1 e Primavera 2. La Primavera 1 \u00e8 a girone unico composto da 16 squadre che si affrontano con partite di andata e ritorno. Al termine della regular season le prime due classificate attendono altre due formazioni, provenienti dagli spareggi tra 3\u00aa-6\u00aa e 4\u00aa-5\u00aa, per dar vita alle semifinali con gare di andata e ritorno. La 3\u00aa e la 4\u00aa della classifica accedono direttamente alle semifinali contro le prime 2 se la 5\u00aa classificata accumula un distacco superiore ai 9 punti dal quarto posto. Le vincenti delle semifinali si affrontano in campo neutro nella finalissima che assegna il titolo di Campione d'Italia Primavera. La squadra vincitrice \u00e8 premiata con un trofeo, oltre che col diritto di partecipare alla Supercoppa Primavera e con la qualificazione in Youth League. Le squadre classificate agli ultimi due posti, e la perdente dei play-out fra la quartultima e la terzultima, retrocedono in Primavera 2. \nA partire dalla stagione 2021-2022 il campionato passa a 18 squadre e viene abolita la norma che vincolava la partecipazione al Campionato Primavera 1 alle sole squadre delle societ\u00e0 militanti in Serie A e Serie B. Pertanto la partecipazione viene aperta anche alle Under-19 di societ\u00e0 militanti in Serie C. \nLimiti di et\u00e0 e regole per i fuori quota.\nDalla stagione 2012-2013, per allinearsi ai maggiori campionati giovanili europei, sono state introdotte limitazioni pi\u00f9 stringenti relative all'et\u00e0 anagrafica dei calciatori in rosa: possono partecipare calciatori che hanno anagraficamente compiuto il 15\u00ba anno di et\u00e0 e che nell'anno in cui ha inizio la stagione sportiva non hanno compiuto il 19\u00ba anno. Nelle partite di campionato della prima fase \u00e8 consentito l'impiego di un calciatore \"fuori quota\" non soggetto a alcun limite di et\u00e0 e due calciatori \"fuori quota\" che non abbiano compiuto il 20\u00ba anno di et\u00e0 nell'anno in cui ha inizio la stagione sportiva. Nella successiva fase finale a eliminazione diretta possono essere impiegati tre calciatori \"fuori quota\" che non abbiano compiuto il 20\u00ba anno di et\u00e0 nell'anno in cui ha inizio la stagione sportiva.\nNella stagione 2019-2020, in controtendenza con la riforma precedente, viene allargato a cinque il numero di giocatori \"fuori quota\" utilizzabili.\nAlbo d'oro.\nNelle sue prime sette edizioni, dal 1962 al 1969, il Campionato Primavera prevedeva due specifiche fasi finali per i club di Serie A e Serie B, con albi d\u2019oro distinti. Dal 1969 al 2017 si \u00e8 svolto un campionato unico senza distinzione fra Serie A e Serie B. Dal 2017 sono state introdotte una prima divisione a 16 squadre (Campionato Primavera 1) e una seconda divisione (Campionato Primavera 2)."}
{"id": "255371", "revid": "287204", "url": "https://it.wikipedia.org/wiki?curid=255371", "title": "Le Teich", "text": "Le Teich \u00e8 un comune francese di 6.608 abitanti situato nel dipartimento della Gironda nella regione della Nuova Aquitania.\nIl territorio comunale ospita la riserva ornitologica del Teich."}
{"id": "255373", "revid": "287204", "url": "https://it.wikipedia.org/wiki?curid=255373", "title": "Le Temple (Gironda)", "text": "Le Temple \u00e8 un comune francese di 530 abitanti situato nel dipartimento della Gironda nella regione della Nuova Aquitania."}
{"id": "255374", "revid": "287204", "url": "https://it.wikipedia.org/wiki?curid=255374", "title": "La Teste-de-Buch", "text": "La Teste-de-Buch \u00e8 un comune francese di 25.030 abitanti situato nel dipartimento della Gironda nella regione della Nuova Aquitania. Il territorio comunale include anche l'isola degli uccelli, un'isola al centro del bacino di Arcachon. La frazione di Cazaux si affaccia sull'omonimo lago ed \u00e8 attraversato dal canale delle \"Landes\".\nLa Grande Duna di Pyla.\nLa \"Grande Duna di Pyla\" \u00e8 la pi\u00f9 grande duna d'Europa, si trova nel comune di Teste-de-Buch. Nel 2013 ha raggiunto le dimensioni di 3\u00a0km di larghezza per 500 metri e alta 100 metri. Si trova a ridosso della costa e nel tempo ha inglobato anche case costruite ai suoi lembi, una strada e parte della foresta costiera. Nel corso dei secoli ha accumulato pi\u00f9 di sessanta milioni di metri cubi di sabbia.\nLa spiaggia sull'Atlantico fa parte della cosiddetta Costa d'Argento."}
{"id": "255375", "revid": "287204", "url": "https://it.wikipedia.org/wiki?curid=255375", "title": "Le Tourne", "text": "Le Tourne \u00e8 un comune francese di 773 abitanti situato nel dipartimento della Gironda nella regione della Nuova Aquitania."}
{"id": "255376", "revid": "287204", "url": "https://it.wikipedia.org/wiki?curid=255376", "title": "Le Tuzan", "text": "Le Tuzan \u00e8 un comune francese di 224 abitanti situato nel dipartimento della Gironda nella regione della Nuova Aquitania."}
{"id": "255378", "revid": "287204", "url": "https://it.wikipedia.org/wiki?curid=255378", "title": "Le Verdon-sur-Mer", "text": "Le Verdon-sur-Mer \u00e8 un comune francese di 1.373 abitanti situato nel dipartimento della Gironda nella regione della Nuova Aquitania."}
{"id": "255379", "revid": "287204", "url": "https://it.wikipedia.org/wiki?curid=255379", "title": "Le Temple", "text": "Esistono pi\u00f9 comuni francesi con questo nome"}
{"id": "255380", "revid": "1371684", "url": "https://it.wikipedia.org/wiki?curid=255380", "title": "Notazioni per la radice quadrata", "text": "Per la radice quadrata e per altre radici sono stati usati dei simboli fin dai tempi pi\u00f9 antichi.\nIn due papiri egizi la radice quadrata viene indicata con un simbolo descrivibile come una lettera gamma maiuscola con lati uguali, chiaro richiamo al lato di un quadrato.\nIn Brahamagupta e nei testi matematici indiani successivi, in accordo con la tendenza ad usare abbreviazioni dei termini usati discorsivamenti, la radice quadrata viene indicata premettendo al radicando la lettera \"c\", per \"caran\u00ec\". \nTra gli arabi, Abu'l al Qalasadi indica la radice quadrata di un numero ponendogli sopra la iniziale della parola \"jidr\" e separando questa dal numero con una linea orizzontale.\nNell'Europa medievale e rinascimentale vennero adottati simbolismi che si possono collocare in quattro gruppi i quali sono caratterizzati rispettivamente dall'uso della R (per \"radix\"), della l (per \"latus\"), del segno di radice formula_1 e dall'uso di esponenti frazionali. \nA partire da una traduzione in latino di un commento arabo del decimo libro degli Elementi di Euclide si \u00e8 usata spesso la R maiuscola con l'aggiunta di un trattino obliquo che taglia la \"gamba\" destra nella sua parte inferiore. La parola \"radix\" \u00e8 stata usata da Giovanni da Siviglia e Gerardo di Cremona. Spesso per\u00f2 questo simbolo \u00e8 stato usato anche per la prima potenza della incognita dei problemi algebrici, anche da Leonardo Fibonacci e da Luca Pacioli. Talora \u00e8 stata usata la r miniscola arricchita da fiorescenze e l'abbreviazione \"ra\". La R tagliata viene usata anche da Nicolas Chuquet, De La Roche, Ghaligai. Nel XVI secolo si \u00e8 avuta una netta prevalenza della R tagliata. Questa per\u00f2 ha perso molta importanza nel XVII secolo, pur rimanendo in uso fino alla fine del secolo. Michel Rolle per la radice quadrata di -121 scrive R.-121 con una barra superiore. Nel corso del XVII secolo si viene imponendo il simbolo odierno, ma le lettere R o r si trovano ancora fini alla fine del XVIII secolo, ad esempio attraverso varianti come \"rrr\" per radice cubica ed \"rr\" per radice quarta.\nLa lettera \"l\" per \"latus\" era stata introdotta nel II secolo a.C. dall'agrimensore romano Junius Nipsus e poi usata abbastanza diffusamente, ad esempio da Gerberto di Aurillac. Il suo uso \u00e8 poi stato sostenuto da Peter Ramus ed \u00e8 stato adottato anche da Fran\u00e7ois Vi\u00e8te e da Henry Briggs.\nIl segno odierno formula_1 \u00e8 di origine tedesca. Eulero ha congetturato che questo segno sia derivato da deformazioni della lettera r e questo parere \u00e8 stato, ed \u00e8 ancora ampiamente condiviso. Successivamente una accurata analisi di alcuni manoscritti ha indotto a pensare che esso derivi dal segno \".\" dotato di vari arricchimenti. In un manoscritto redatto intorno al 1480 vengono usati un punto anteposto al radicando per denotare radice quadrata, due punti per la radice quarta, tre punti per la radice cubica e quattro punti per la radice nona. In un altro le radici si indicano premettendo un grosso punto dotato di una coda che sale volta verso NE concava verso SW; questo segno viene seguito da lettere che distinguono le radici quadrate, dalle cubiche ecc. Un altro manoscritto algebrico, cio\u00e8 riguardante la \"Coss\", completato da Adam Ries, il quale aveva conoscenza del manoscritto del 1480, compare il simbolo ora usuale e il termine \"punto della radice quadrata\". Il fatto che il testo di Ries fosse scritto in tedesco ne ha facilitato la diffusione in Germania ed ha contribuito al successo del segno ora usuale. L'origine del segno comunque presenta ancora aspetti controversi. L'evoluzione successiva di questo segno riguarda le diverse modalit\u00e0 adottate per denotare l'indice delle radici e per delimitare i radicandi. Questa notazione fu usata ampiamente da Christoph Rudolff e successivamente si diffuse in Francia dal 1551, in Italia dal 1608 per opera di Clavius, in Danimarca, in Spagna, in Inghilterra.\nVa ricordato anche che Giuseppe Peano ha proposto di riservare una scrittura del tipo formula_3 per la radice principale e usare formula_4 per l'insieme delle radici nel campo complesso.\nBibliografia.\nFlorian Cajori (1928-1929): \"A History of Mathematical notations\", 2 voll., Open court Pub. Co. - I due volumi sono stati ristampati in un unico volume nel 1993 da Dover Publications. Qui v. in particolare pp. 360-379."}
{"id": "255394", "revid": "767487", "url": "https://it.wikipedia.org/wiki?curid=255394", "title": "La Bachellerie", "text": "La Bachellerie \u00e8 un comune francese di 911 abitanti situato nel dipartimento della Dordogna nella regione della Nuova Aquitania."}
{"id": "255395", "revid": "287204", "url": "https://it.wikipedia.org/wiki?curid=255395", "title": "Bassillac", "text": "Bassillac \u00e8 un comune francese di 1.828 abitanti situato nel dipartimento della Dordogna nella regione della Nuova Aquitania."}
{"id": "255396", "revid": "110157", "url": "https://it.wikipedia.org/wiki?curid=255396", "title": "Beaumont-du-P\u00e9rigord", "text": "Beaumont-du-P\u00e9rigord \u00e8 un comune francese soppresso e frazione del dipartimento della Dordogna nella regione dell'Aquitania-Limosino-Poitou-Charentes. Dal 1\u00ba gennaio 2016 si \u00e8 fuso con i comuni di Labouquerie, Nojals-et-Clotte e Sainte-Sabine-Born per formare il nuovo comune di Beaumontois-en-P\u00e9rigord."}
{"id": "255398", "revid": "110157", "url": "https://it.wikipedia.org/wiki?curid=255398", "title": "La Boissi\u00e8re-d'Ans", "text": "La Boissi\u00e8re-d'Ans \u00e8 un comune francese di 233 abitanti situato nel dipartimento della Dordogna nella regione della Nuova Aquitania."}
{"id": "255400", "revid": "287204", "url": "https://it.wikipedia.org/wiki?curid=255400", "title": "Bonneville-et-Saint-Avit-de-Fumadi\u00e8res", "text": "Bonneville-et-Saint-Avit-de-Fumadi\u00e8res \u00e8 un comune francese di 322 abitanti situato nel dipartimento della Dordogna nella regione della Nuova Aquitania."}
{"id": "255401", "revid": "287204", "url": "https://it.wikipedia.org/wiki?curid=255401", "title": "Le Bourdeix", "text": "Le Bourdeix \u00e8 un comune francese di 259 abitanti situato nel dipartimento della Dordogna, nella regione della Nuova Aquitania."}
{"id": "255402", "revid": "110157", "url": "https://it.wikipedia.org/wiki?curid=255402", "title": "Le Bugue", "text": "Le Bugue \u00e8 un comune francese di 2.865 abitanti situato nel dipartimento della Dordogna, nella regione della Nuova Aquitania."}
{"id": "255403", "revid": "1793900", "url": "https://it.wikipedia.org/wiki?curid=255403", "title": "Le Buisson-de-Cadouin", "text": "Le Buisson-de-Cadouin \u00e8 un comune francese di 2.199 abitanti situato nel dipartimento della Dordogna nella regione della Nuova Aquitania.\nVi sorge l'abbazia di Cadouin, abbazia cistercense dedicata a Nostra Signora della Nativit\u00e0."}
{"id": "255405", "revid": "767487", "url": "https://it.wikipedia.org/wiki?curid=255405", "title": "Le Change", "text": "Le Change (in occitano \"Lo Chamnhe\") \u00e8 un comune francese di 612 abitanti situato nel dipartimento della Dordogna nella regione della Nuova Aquitania."}
{"id": "255406", "revid": "287204", "url": "https://it.wikipedia.org/wiki?curid=255406", "title": "La Chapelle-Aubareil", "text": "La Chapelle-Aubareil \u00e8 un comune francese di 476 abitanti situato nel dipartimento della Dordogna nella regione della Nuova Aquitania."}
{"id": "255407", "revid": "767487", "url": "https://it.wikipedia.org/wiki?curid=255407", "title": "La Chapelle-Faucher", "text": "La Chapelle-Faucher \u00e8 un comune francese di 392 abitanti situato nel dipartimento della Dordogna nella regione della Nuova Aquitania."}
{"id": "255408", "revid": "767487", "url": "https://it.wikipedia.org/wiki?curid=255408", "title": "La Chapelle-Gonaguet", "text": "La Chapelle-Gonaguet \u00e8 un comune francese di 1.079 abitanti situato nel dipartimento della Dordogna nella regione della Nuova Aquitania."}
{"id": "255409", "revid": "767487", "url": "https://it.wikipedia.org/wiki?curid=255409", "title": "La Chapelle-Gr\u00e9signac", "text": "La Chapelle-Gr\u00e9signac \u00e8 un comune francese di 128 abitanti situato nel dipartimento della Dordogna nella regione della Nuova Aquitania."}
{"id": "255410", "revid": "287204", "url": "https://it.wikipedia.org/wiki?curid=255410", "title": "La Chapelle-Montabourlet", "text": "La Chapelle-Montabourlet \u00e8 un comune francese di 69 abitanti situato nel dipartimento della Dordogna nella regione della Nuova Aquitania."}
{"id": "255411", "revid": "287204", "url": "https://it.wikipedia.org/wiki?curid=255411", "title": "La Chapelle-Montmoreau", "text": "La Chapelle-Montmoreau \u00e8 un comune francese di 76 abitanti situato nel dipartimento della Dordogna nella regione della Nuova Aquitania."}
{"id": "255412", "revid": "287204", "url": "https://it.wikipedia.org/wiki?curid=255412", "title": "La Chapelle-Saint-Jean", "text": "La Chapelle-Saint-Jean \u00e8 un comune francese di 83 abitanti situato nel dipartimento della Dordogna nella regione della Nuova Aquitania."}
{"id": "255413", "revid": "287204", "url": "https://it.wikipedia.org/wiki?curid=255413", "title": "Comberanche-et-\u00c9peluche", "text": "Comberanche-et-\u00c9peluche \u00e8 un comune francese di 187 abitanti situato nel dipartimento della Dordogna nella regione della Nuova Aquitania."}
{"id": "255414", "revid": "110157", "url": "https://it.wikipedia.org/wiki?curid=255414", "title": "La Coquille", "text": "La Coquille \u00e8 un comune francese di 1.382 abitanti situato nel dipartimento della Dordogna nella regione della Nuova Aquitania."}
{"id": "255416", "revid": "767487", "url": "https://it.wikipedia.org/wiki?curid=255416", "title": "La Dornac", "text": "La Dornac \u00e8 un comune francese di 422 abitanti situato nel dipartimento della Dordogna nella regione della Nuova Aquitania."}
{"id": "255417", "revid": "110157", "url": "https://it.wikipedia.org/wiki?curid=255417", "title": "La Douze", "text": "La Douze \u00e8 un comune francese di 1.054 abitanti situato nel dipartimento della Dordogna nella regione della Nuova Aquitania."}
{"id": "255418", "revid": "110157", "url": "https://it.wikipedia.org/wiki?curid=255418", "title": "\u00c9chourgnac", "text": "\u00c9chourgnac \u00e8 un comune francese di 420 abitanti situato nel dipartimento della Dordogna nella regione della Nuova Aquitania."}
{"id": "255419", "revid": "287204", "url": "https://it.wikipedia.org/wiki?curid=255419", "title": "\u00c9glise-Neuve-de-Vergt", "text": "\u00c9glise-Neuve-de-Vergt \u00e8 un comune francese di 438 abitanti situato nel dipartimento della Dordogna nella regione della Nuova Aquitania."}
{"id": "255420", "revid": "110157", "url": "https://it.wikipedia.org/wiki?curid=255420", "title": "\u00c9glise-Neuve-d'Issac", "text": "\u00c9glise-Neuve-d'Issac \u00e8 un comune francese di 130 abitanti situato nel dipartimento della Dordogna nella regione della Nuova Aquitania."}
{"id": "255421", "revid": "287204", "url": "https://it.wikipedia.org/wiki?curid=255421", "title": "\u00c9touars", "text": "\u00c9touars \u00e8 un comune francese di 146 abitanti situato nel dipartimento della Dordogna nella regione della Nuova Aquitania."}
{"id": "255422", "revid": "287204", "url": "https://it.wikipedia.org/wiki?curid=255422", "title": "Les Eyzies-de-Tayac-Sireuil", "text": "Les Eyzies-de-Tayac-Sireuil (in occitano \"Las Aisi\u00e1s de Taiac e Siru\u00e8lh\") \u00e8 un comune francese di 861 abitanti situato nel dipartimento della Dordogna nella regione della Nuova Aquitania.\nNelle immediate vicinanze sono presenti numerose testimonianze di civilt\u00e0 preistoriche, come nei siti di Font de Gaume, Grotte des Combarelles e nel sottoroccia di Cro-Magnon, in cui sono stati individuati i resti fossili di una variante preistorica di Homo sapiens, che dal luogo prende il nome di Uomo di Cro-Magnon.\n\u00c8 sede del Museo nazionale della Preistoria."}
{"id": "255423", "revid": "767487", "url": "https://it.wikipedia.org/wiki?curid=255423", "title": "La Feuillade", "text": "La Feuillade \u00e8 un comune francese di 761 abitanti situato nel dipartimento della Dordogna nella regione della Nuova Aquitania."}
{"id": "255424", "revid": "110157", "url": "https://it.wikipedia.org/wiki?curid=255424", "title": "Le Fleix", "text": "Le Fleix \u00e8 un comune francese di 1.502 abitanti situato nel dipartimento della Dordogna nella regione della Nuova Aquitania."}
{"id": "255425", "revid": "287204", "url": "https://it.wikipedia.org/wiki?curid=255425", "title": "La Gonterie-Boulouneix", "text": "La Gonterie-Boulouneix \u00e8 un comune francese di 240 abitanti situato nel dipartimento della Dordogna nella regione della Nuova Aquitania."}
{"id": "255426", "revid": "287204", "url": "https://it.wikipedia.org/wiki?curid=255426", "title": "Les Graulges", "text": "Les Graulges \u00e8 un comune francese di 80 abitanti situato nel dipartimento della Dordogna nella regione della Nuova Aquitania."}
{"id": "255427", "revid": "110157", "url": "https://it.wikipedia.org/wiki?curid=255427", "title": "Javerlhac-et-la-Chapelle-Saint-Robert", "text": "Javerlhac-et-la-Chapelle-Saint-Robert \u00e8 un comune francese di 921 abitanti situato nel dipartimento della Dordogna nella regione della Nuova Aquitania."}
{"id": "255429", "revid": "287204", "url": "https://it.wikipedia.org/wiki?curid=255429", "title": "La Jemaye", "text": "La Jemaye \u00e8 un comune francese di 105 abitanti situato nel dipartimento della Dordogna nella regione della Nuova Aquitania."}
{"id": "255430", "revid": "110157", "url": "https://it.wikipedia.org/wiki?curid=255430", "title": "Le Lardin-Saint-Lazare", "text": "Le Lardin-Saint-Lazare \u00e8 un comune francese di 1.934 abitanti situato nel dipartimento della Dordogna nella regione della Nuova Aquitania."}
{"id": "255431", "revid": "767487", "url": "https://it.wikipedia.org/wiki?curid=255431", "title": "Les L\u00e8ches", "text": "Les L\u00e8ches \u00e8 un comune francese di 326 abitanti situato nel dipartimento della Dordogna nella regione della Nuova Aquitania."}
{"id": "255432", "revid": "110157", "url": "https://it.wikipedia.org/wiki?curid=255432", "title": "Le Pizou", "text": "Le Pizou \u00e8 un comune francese di 1.255 abitanti situato nel dipartimento della Dordogna nella regione della Nuova Aquitania."}
{"id": "255433", "revid": "110157", "url": "https://it.wikipedia.org/wiki?curid=255433", "title": "La Rochebeaucourt-et-Argentine", "text": "La Rochebeaucourt-et-Argentine \u00e8 un comune francese di 407 abitanti situato nel dipartimento della Dordogna nella regione della Nuova Aquitania."}
{"id": "255434", "revid": "110157", "url": "https://it.wikipedia.org/wiki?curid=255434", "title": "La Roque-Gageac", "text": "La Roque-Gageac \u00e8 un comune francese di 431 abitanti situato nel dipartimento della Dordogna nella regione della Nuova Aquitania."}
{"id": "255435", "revid": "287204", "url": "https://it.wikipedia.org/wiki?curid=255435", "title": "Saint-\u00c9tienne-de-Puycorbier", "text": "Saint-\u00c9tienne-de-Puycorbier \u00e8 un comune francese di 104 abitanti situato nel dipartimento della Dordogna nella regione della Nuova Aquitania."}
{"id": "255436", "revid": "119159", "url": "https://it.wikipedia.org/wiki?curid=255436", "title": "Saint-Romain-et-Saint-Cl\u00e9ment", "text": "Saint-Romain-et-Saint-Cl\u00e9ment \u00e8 un comune francese di 331 abitanti situato nel dipartimento della Dordogna nella regione della Nuova Aquitania."}
{"id": "255437", "revid": "181699", "url": "https://it.wikipedia.org/wiki?curid=255437", "title": "Salignac-Eyvigues", "text": "Salignac-Eyvigues \u00e8 un comune francese di 1.200 abitanti situato nel dipartimento della Dordogna nella regione della Nuova Aquitania."}
{"id": "255438", "revid": "110157", "url": "https://it.wikipedia.org/wiki?curid=255438", "title": "Savignac-les-\u00c9glises", "text": "Savignac-les-\u00c9glises \u00e8 un comune francese di 1.004 abitanti situato nel dipartimento della Dordogna nella regione della Nuova Aquitania."}
{"id": "255439", "revid": "110157", "url": "https://it.wikipedia.org/wiki?curid=255439", "title": "Terrasson-Lavilledieu", "text": "Terrasson-Lavilledieu \u00e8 un comune francese di 6.339 abitanti situato nel dipartimento della Dordogna nella regione della Nuova Aquitania."}
{"id": "255440", "revid": "767487", "url": "https://it.wikipedia.org/wiki?curid=255440", "title": "La Tour-Blanche", "text": "La Tour-Blanche \u00e8 un comune francese di 452 abitanti situato nel dipartimento della Dordogna nella regione della Nuova Aquitania."}
{"id": "255443", "revid": "110157", "url": "https://it.wikipedia.org/wiki?curid=255443", "title": "Distretto di Vevey", "text": "Il distretto di Vevey \u00e8 stato un distretto del Canton Vaud, in Svizzera. Confinava con i distretti di Lavaux a ovest, di Pays-d'Enhaut a est e di Aigle a sud-est, con il Canton Friburgo (distretti di Veveyse e di Gruy\u00e8re) a nord, con il Canton Vallese (distretto di Monthey) e con la Francia (dipartimento dell'Alta Savoia nel Rodano-Alpi) a sud. Il capoluogo era Vevey. Comprendeva una parte del lago di Ginevra.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto della Riviera-Pays-d'Enhaut.\nAmministrativamente era diviso in 4 circoli e 10 comuni:"}
{"id": "255444", "revid": "110157", "url": "https://it.wikipedia.org/wiki?curid=255444", "title": "La Chapelle-Caro", "text": "La Chapelle-Caro (in bretone: \"Chapel-Karozh\") \u00e8 un comune francese soppresso e frazione del dipartimento del Morbihan nella regione della Bretagna. Dal 1\u00ba gennaio 2016 si \u00e8 fuso con i comun di Quily e Le Roc-Saint-Andr\u00e9 per formare il nuovo comune di Val d'Oust."}
{"id": "255445", "revid": "106456", "url": "https://it.wikipedia.org/wiki?curid=255445", "title": "La Chapelle-Gaceline", "text": "La Chapelle-Gaceline (in bretone: \"Ar Chapel-Wagelin\") \u00e8 un ex comune francese di 710 abitanti situato nel dipartimento del Morbihan, nella regione della Bretagna. Il 1\u00ba gennaio 2017 fu accorpato al comune di La Gacilly insieme al comune di Gl\u00e9nac.\nIl suo territorio \u00e8 bagnato dalle acque del fiume Aff."}
{"id": "255446", "revid": "110157", "url": "https://it.wikipedia.org/wiki?curid=255446", "title": "La Chapelle-Neuve (Morbihan)", "text": "La Chapelle-Neuve (in bretone: \"Ar Chapel-Nevez\") \u00e8 un comune francese di 756 abitanti situato nel dipartimento del Morbihan nella regione della Bretagna."}
{"id": "255447", "revid": "110157", "url": "https://it.wikipedia.org/wiki?curid=255447", "title": "Le Cours", "text": "Le Cours (in bretone: \"Ar C'hour\") \u00e8 un comune francese di 573 abitanti situato nel dipartimento del Morbihan nella regione della Bretagna."}
{"id": "255448", "revid": "508036", "url": "https://it.wikipedia.org/wiki?curid=255448", "title": "Errore standard", "text": "In statistica l'errore standard di una misura \u00e8 definito come la \"stima della deviazione standard dello stimatore\". \u00c8 dunque una stima della variabilit\u00e0 dello stimatore, cio\u00e8 una misura della sua imprecisione.\nSe lo stimatore \u00e8 la media campionaria di \"n\" campioni indipendenti con medesima distribuzione statistica, l'errore standard \u00e8:\ndove formula_2 \u00e8 la Deviazione standard del campione, stimatore - consistente ma distorto - della deviazione standard della popolazione.\nVedi teorema centrale del limite.\nNel caso della regressione se lo stimatore \u00e8 un qualunque coefficiente formula_3 dell'equazione di regressione, allora il suo errore standard sar\u00e0:\ndove formula_2 \u00e8 la radice quadrata della varianza del campione in esame e formula_6 sar\u00e0 l'elemento sulla diagonale di formula_7 corrispondente a formula_3."}
{"id": "255449", "revid": "767487", "url": "https://it.wikipedia.org/wiki?curid=255449", "title": "Le Croisty", "text": "Le Croisty (in bretone: \"Ar C'hroesti\") \u00e8 un comune francese di 734 abitanti situato nel dipartimento del Morbihan nella regione della Bretagna."}
{"id": "255450", "revid": "838137", "url": "https://it.wikipedia.org/wiki?curid=255450", "title": "La Croix-Hell\u00e9an", "text": "La Croix-Hell\u00e9an (in bretone: \"Ar Groaz-Helean\") \u00e8 un comune francese di 839 abitanti situato nel dipartimento del Morbihan nella regione della Bretagna."}
{"id": "255451", "revid": "110157", "url": "https://it.wikipedia.org/wiki?curid=255451", "title": "\u00c9tel", "text": "\u00c9tel (in bretone: \"An Intel\") \u00e8 un comune francese di 2.203 abitanti situato nel dipartimento del Morbihan nella regione della Bretagna."}
{"id": "255452", "revid": "110157", "url": "https://it.wikipedia.org/wiki?curid=255452", "title": "\u00c9vriguet", "text": "\u00c9vriguet (in bretone: \"Evriged\") \u00e8 un comune francese di 187 abitanti situato nel dipartimento del Morbihan nella regione della Bretagna."}
{"id": "255453", "revid": "1318658", "url": "https://it.wikipedia.org/wiki?curid=255453", "title": "Le Faou\u00ebt (Morbihan)", "text": "Le Faou\u00ebt (in bretone: \"Ar Faoued\") \u00e8 un comune bretone della Francia, di 2.988 abitanti situato nel dipartimento del Morbihan nella regione della Bretagna.\nSuo nome significa \"il fageto\".\nLa parrocchia di Ar Faoued dipendeva sino alla Rivoluzione francese, dal vescovado di Cornovaglia (sede a Kemper/Quimper). Nel 1790, durante la creazione dei dipartimenti francesi, fu ricongiunta al dipartimento organizzato intorno alla citt\u00e0 di Gwened/Vannes, nominato \"Morbihan\", e lo \u00e8 ancora malgrado numerose proteste del municipio nei secoli XIX e XX, che chiedevano il loro ricongiungimento al dipartimento del Finist\u00e8re."}
{"id": "255455", "revid": "767487", "url": "https://it.wikipedia.org/wiki?curid=255455", "title": "Les Forges (Morbihan)", "text": "Les Forges (in bretone: \"Ar Govelio\u00f9\") \u00e8 un comune francese di 417 abitanti situato nel dipartimento del Morbihan nella regione della Bretagna."}
{"id": "255456", "revid": "110157", "url": "https://it.wikipedia.org/wiki?curid=255456", "title": "Les Fouger\u00eats", "text": "Les Fouger\u00eats (in bretone: \"Felgerieg-al-Lann\") \u00e8 un comune francese di 955 abitanti situato nel dipartimento del Morbihan nella regione della Bretagna."}
{"id": "255457", "revid": "106456", "url": "https://it.wikipedia.org/wiki?curid=255457", "title": "La Gacilly", "text": "La Gacilly (in bretone: \"Gazilieg\") \u00e8 un comune francese di 2.303 abitanti situato nel dipartimento del Morbihan nella regione della Bretagna.\nIl 1\u00ba gennaio 2017 ha incorporato i comuni di La Chapelle-Gaceline e di Gl\u00e9nac.\n\u00c8 bagnato dalle acque del fiume Aff, nel territorio del comune delegato di La Chapelle-Gaceline."}
{"id": "255458", "revid": "110157", "url": "https://it.wikipedia.org/wiki?curid=255458", "title": "La Gr\u00e9e-Saint-Laurent", "text": "La Gr\u00e9e-Saint-Laurent (in bretone: \"Ar C'hrav-Sant-Laora\u00f1s\") \u00e8 un comune francese di 339 abitanti situato nel dipartimento del Morbihan nella regione della Bretagna."}
{"id": "255459", "revid": "110157", "url": "https://it.wikipedia.org/wiki?curid=255459", "title": "Le Guerno", "text": "Le Guerno (in bretone: \"Ar Gwerno\u00f9\") \u00e8 un comune francese di 830 abitanti situato nel dipartimento del Morbihan nella regione della Bretagna."}
{"id": "255460", "revid": "110157", "url": "https://it.wikipedia.org/wiki?curid=255460", "title": "Le H\u00e9zo", "text": "Le H\u00e9zo (in bretone: \"Hezo\u00f9\") \u00e8 un comune francese di 735 abitanti situato nel dipartimento del Morbihan nella regione della Bretagna. Il comune si affaccia sul golfo di Morbihan."}
{"id": "255461", "revid": "110157", "url": "https://it.wikipedia.org/wiki?curid=255461", "title": "\u00cele-aux-Moines", "text": "\u00cele-aux-Moines (in bretone: \"Enizenac'h\") \u00e8 un'isola e - dal punto di vista amministrativo - un comune francese di 610 abitanti situato nel dipartimento del Morbihan, nella regione della Bretagna.\n\u00c8 l'isola pi\u00f9 grande del Golfo del Morbihan."}
{"id": "255462", "revid": "110157", "url": "https://it.wikipedia.org/wiki?curid=255462", "title": "\u00cele-d'Arz", "text": "\u00cele-d'Arz (in bretone: \"An Arzh\") \u00e8 un'isola e - dal punto di vista amministrativo - un comune francese di 254 abitanti situato nel dipartimento del Morbihan, nella regione della Bretagna.\n&lt;br&gt;\u00c8 - dopo l'\u00cele-aux-Moines - la seconda isola pi\u00f9 grande del Golfo del Morbihan (\"Golfe du Morbihan\").\nIl nome dell'isola deriva dalla parola bretone \"arthos\", che significa \"orso\". \u00c8 chiamata anche \"\u00cele des Capitaines\"."}
{"id": "255463", "revid": "110157", "url": "https://it.wikipedia.org/wiki?curid=255463", "title": "\u00cele-d'Houat", "text": "\u00cele-d'Houat (in bretone: \"Houad\") \u00e8 un comune e un'isola francese di 269 abitanti situato nel dipartimento del Morbihan nella regione della Bretagna.\nInsieme all'isola di H\u0153dic forma una linea che delimita a sud la baia di Quiberon."}
{"id": "255464", "revid": "110157", "url": "https://it.wikipedia.org/wiki?curid=255464", "title": "Le Roc-Saint-Andr\u00e9", "text": "Le Roc-Saint-Andr\u00e9 \u00e8 un comune francese soppresso e frazione del dipartimento del Morbihan nella regione della Bretagna. Dal 1\u00ba gennaio 2016 si \u00e8 fuso con i comun di Quily e La Chapelle-Caro per formare il nuovo comune di Val d'Oust."}
{"id": "255465", "revid": "767487", "url": "https://it.wikipedia.org/wiki?curid=255465", "title": "Le Sourn", "text": "Le Sourn \u00e8 un comune francese di 2.088 abitanti situato nel dipartimento del Morbihan nella regione della Bretagna."}
{"id": "255466", "revid": "110157", "url": "https://it.wikipedia.org/wiki?curid=255466", "title": "Le Tour-du-Parc", "text": "Le Tour-du-Parc \u00e8 un comune francese di 1.135 abitanti \u00e8 situato nel dipartimento del Morbihan, sulla penisola di Rhuys, nella regione della Bretagna."}
{"id": "255467", "revid": "110157", "url": "https://it.wikipedia.org/wiki?curid=255467", "title": "La Trinit\u00e9-Porho\u00ebt", "text": "La Trinit\u00e9-Porho\u00ebt \u00e8 un comune francese di 757 abitanti situato nel dipartimento del Morbihan nella regione della Bretagna."}
{"id": "255468", "revid": "110157", "url": "https://it.wikipedia.org/wiki?curid=255468", "title": "La Trinit\u00e9-sur-Mer", "text": "La Trinit\u00e9-sur-Mer \u00e8 un comune francese di 1.665 abitanti situato nel dipartimento del Morbihan nella regione della Bretagna, che si affaccia sulla baia di Quiberon.\nHa dato i natali al cantante Alain Barri\u00e8re ed al politico Jean-Marie Le Pen."}
{"id": "255469", "revid": "110157", "url": "https://it.wikipedia.org/wiki?curid=255469", "title": "La Trinit\u00e9-Surzur", "text": "La Trinit\u00e9-Surzur \u00e8 un comune francese di 1.157 abitanti situato nel dipartimento del Morbihan nella regione della Bretagna."}
{"id": "255470", "revid": "2112203", "url": "https://it.wikipedia.org/wiki?curid=255470", "title": "La Vraie-Croix", "text": "La Vraie-Croix \u00e8 un comune francese di 1.500 abitanti situato nel dipartimento del Morbihan nella regione della Bretagna."}
{"id": "255471", "revid": "1543377", "url": "https://it.wikipedia.org/wiki?curid=255471", "title": "Migrazione orbitale", "text": "Si definisce migrazione orbitale un'alterazione significativa dei parametri orbitali di un pianeta o di un satellite naturale (tipicamente il semiasse maggiore dell'orbita) rispetto ai valori che aveva inizialmente al momento della sua formazione. Numerosi processi possono essere alla base di un simile evento.\nLa teoria attualmente pi\u00f9 accettata sulla formazione ed evoluzione del sistema solare, a partire da un disco protoplanetario, prevede che i pianeti non possano formarsi troppo vicino alla loro stella madre in quanto non c'\u00e8 sufficiente massa a disposizione nel disco e la temperatura \u00e8 troppo alta per consentire la formazione di planetesimi ghiacciati o rocciosi.\nD'altra parte pianeti di massa simile alla Terra possono subire una migrazione centripeta se si formano quando il disco di gas \u00e8 ancora presente. Questo fenomeno pu\u00f2 influenzare la formazione del nucleo dei pianeti giganti (cio\u00e8 con massa di circa dieci masse terrestri) se questi corpi si formano per accrezione. La migrazione orbitale appare la spiegazione pi\u00f9 probabile per i periodi orbitali di pochi giorni dei pianeti gioviani caldi.\nTipi di disco.\nLa migrazione orbitale pu\u00f2 essere stata collegata alla configurazione del disco al momento della formazione planetaria.\nAccrescimento in presenza di disco protoplanetario.\nI dischi protoplanetari attorno alle giovani stelle hanno una durata di alcuni milioni di anni. Se pianeti di dimensioni terrestri o superiori si formano mentre parte del gas \u00e8 ancora presente, si ritiene che il pianeta possa cedere parte del suo momento angolare alla nube di polveri che lo circonda, spostandosi perci\u00f2 gradualmente verso un'orbita pi\u00f9 interna.\nDisco dei planetesimi.\nDurante l'ultima fase dello sviluppo planetario, i planetesimi e i protopianeti possono interagire gravitazionalmente in modo caotico, portando spesso alla deviazione dei corpi minori su orbite diverse. Questo provoca uno scambio di momento angolare tra pianeti e planetesimi che comporta una migrazione orbitale, che pu\u00f2 essere sia centrifuga che centripeta.\nSi ritiene che la migrazione verso l'esterno di Nettuno abbia causato la cattura gravitazionale di Plutone e degli altri Plutini posizionandoli in risonanza orbitale 3:2 con Nettuno.\nTipologie di migrazione.\nSono tre attualmente i principali modelli proposti per spiegare la migrazione orbitale.\nMigrazione di tipo I.\nI pianeti di massa terrestre inducono onde spiraleggianti di densit\u00e0 nel gas che li circonda o nel disco dei planetesimi. Tra le spirali interne ed esterne all'orbita del pianeta si instaura uno sbilanciamento delle forze; molto spesso le onde esterne possiedono un momento maggiore di quelle interne, cosicch\u00e9 il pianeta perde momento angolare e tende a spostarsi verso orbite pi\u00f9 interne.\nMigrazione di tipo II.\nI pianeti con pi\u00f9 di dieci masse terrestri riescono a ripulire la fascia del disco che li circonda, creando cos\u00ec una discontinuit\u00e0 che pone fine alla migrazione di tipo I. Tuttavia nel corso del tempo, nuovo materiale continua ad entrare nella lacuna spostando cos\u00ec il pianeta e la sua fascia di separazione verso orbite pi\u00f9 interne. Queste \u00e8 una delle ipotesi pi\u00f9 accreditate per la formazione della maggior parte dei pianeti gioviani caldi.\nScattering gravitazionale.\nUn altro possibile meccanismo per lo spostamento dei pianeti su orbite caratterizzate da un raggio pi\u00f9 ampio \u00e8 lo scattering gravitazionale provocato dai pianeti pi\u00f9 massicci. Nel nostro sistema solare, Urano e Nettuno potrebbero aver subito una simile dispersione gravitazionale delle loro orbite originarie dopo incontri ravvicinati con Giove o Saturno. I planetesimi che si erano gi\u00e0 formati nella nebulosa solare da cui ebbe origine il sistema solare, essendo di massa molto pi\u00f9 piccola di quella di Urano e Nettuno, hanno subito una dispersione molto pi\u00f9 accentuata che li ha spostati ancora pi\u00f9 in l\u00e0 nello spazio fino alla fascia di Kuiper e la nube di Oort. 90377 Sedna \u00e8 un ragionevole esempio di questo fenomeno, assieme agli altri oggetti pi\u00f9 piccoli che sono stati inizialmente dispersi per poi raggrupparsi nella nube di Oort.\nQuesto meccanismo \u00e8 un'altra possibile spiegazione delle orbite dei pianeti gioviani caldi e soprattutto dei gioviani eccentrici. Tre o pi\u00f9 giganti gassosi neoformati vengono a costituire un sistema di n-corpi che sul lungo periodo, quindi a formazione planetaria completata, sfocia nell'espulsione su orbite iperboliche di uno o pi\u00f9 pianeti, a scapito dell'energia orbitale di quelli rimanenti che cos\u00ec si stabilizzano su orbite pi\u00f9 strette ed eccentriche. Questo modello viene detto \"Modello dei Giovi saltellanti (\"in inglese \"Jumping-Jupiters scenario)\".\nEffetti sul sistema solare.\nLa migrazione dei pianeti esterni \u00e8 stata ipotizzata per spiegare l'esistenza e le propriet\u00e0 delle regioni pi\u00f9 esterne del sistema solare. Al di l\u00e0 di Nettuno, il sistema solare continua con gli oggetti transnettuniani, suddivisi in fascia di Kuiper, disco diffuso e nube di Oort, tre raggruppamenti di piccoli corpi ghiacciati considerati il luogo di provenienza della maggior parte delle comete. Data la loro distanza dal Sole e la non eccessiva densit\u00e0 del disco iniziale, l'accrescimento era un processo troppo lento per permettere la formazione di pianeti prima della dispersione della nebulosa solare.\nLa fascia di Kuiper si trova tra 30 e 55 UA dal Sole, mentre il disco diffuso si estende fino a oltre 100 UA e la pi\u00f9 lontana nube di Oort inizia a circa 50.000 UA.\nOriginariamente tuttavia, la fascia di Kuiper era molto pi\u00f9 densa e vicina al Sole; conteneva milioni di planetesimi e il suo bordo esterno arrivava a circa 30 UA, dove \u00e8 attualmente posizionato Nettuno.\nStudi.\nPaul Cresswell e Richard Nelson (due astronomi inglesi) grazie a simulazioni numeriche al computer hanno cercato di definire quantitativamente come i protopianeti giganti gassosi, in un sistema planetario, migrino verso il centro del complesso, cio\u00e8 verso la stella centrale.\nAttualmente si adotta come modello, per la formazione dei pianeti, quello che limita a tre i processi formazionali.\nIl primo \u00e8 il fenomeno per cui i microgranelli di polveri e le goccioline di un liquido tendono ad aggregarsi per formare corpi di dimensioni fino a un chilometro di diametro.\nIl secondo \u00e8 il continuo accrescimento che porta formazioni minori a crescere fino a formare planetesimi di dimensioni comprese fra 100 e 1000 chilometri.\nIl terzo processo vede i planetesimi maggiori cominciare a predominare a discapito di quelli pi\u00f9 piccoli ed aumentare la propria massa inglobando tutto quello che c'\u00e8 intorno fino a diventare pianeti di tipo terrestre e nuclei protoplanetari di giganti gassosi oltre un'orbita di 3 u.a.. Questi interagiscono col disco protoplanetario gassoso e in circa 100\u00a0000 anni iniziano un movimento verso l'interno. Il tempo di 100\u00a0000 anni \u00e8 per\u00f2 troppo breve affinch\u00e9 avvenga la formazione di un gigante gassoso.\nCresswell e Nelson si sono messi ad osservare ci\u00f2 che accade ai pianeti in formazione quando sono immersi in un disco protoplanetario gassoso; grazie alle simulazioni sono arrivati alla conclusione che solamente il 2% dei casi di protopianeti viene proiettato verso l'esterno, mentre il rimanente 98% viene intrappolato da risonanze orbitali e tende a spostarsi verso il centro fondendosi, a volte, con la stessa stella.\nLa questione \u00e8 per\u00f2 ancora aperta e ci sono diversi quesiti a cui dare una risposta adeguata.\nUna recente ricerca da parte del Lunar and Planetary Laboratory (in Arizona) ha messo in evidenza come i pianeti giganti gassosi abbiano avuto un ruolo importante, se non predominante, nel cambiamento delle orbite degli asteroidi. Infatti circa 4 miliardi di anni fa Giove, Saturno, Urano e Nettuno durante il loro movimento che li ha portati all'attuale posizione sono entrati in collisione con i corpi l\u00ec presenti (asteroidi, planetesimi e comete) e per la legge della conservazione dell'energia e del momento angolare hanno costretto e sono stati costretti a spostarsi sia verso l'interno, sia verso l'esterno del sistema solare causando un allungamento o un restringimento della propria orbita.\nDa tempo sono state notate, all'interno della fascia asteroidale, zone vuote, le cui posizioni risultano in risonanza orbitale con l'orbita di Giove, segno inequivocabile dell'influenza del pianeta in quel punto, la quale ha causato uno sconvolgimento delle loro posizioni modificandole e mescolandole. Sono state notate inoltre altre zone vuote che non potevano essere spiegate se non con la teoria dello spostamento orbitale del gigante gassoso, il quale passando di l\u00e0 ne aveva modificato le orbite per poi stabilirsi nella posizione. Tutto ci\u00f2 prova che veramente i pianeti giganti hanno cambiato il loro movimento attorno al Sole, migrando attraverso il suo sistema e causando modifiche molto sostanziose delle orbite degli asteroidi sconvolgendole a tal punto da creare un vero e proprio bombardamento diretto contro i pianeti, evento ora noto come intenso bombardamento tardivo, del quale ancora oggi possiamo osservare le cicatrici, come gli innumerevoli crateri d'impatto rilevabili sulla superficie lunare, su quella di Mercurio e su quella degli altri satelliti naturali del nostro sistema solare."}
{"id": "255472", "revid": "1348957", "url": "https://it.wikipedia.org/wiki?curid=255472", "title": "Willow Rosenberg", "text": "Willow Danielle Rosenberg \u00e8 un personaggio della serie televisiva \"Buffy l'ammazzavampiri\" e dei suoi vari spin-off.\n\u00c8 stata interpretata da Alyson Hannigan per tutta la durata della serie, anche quando il personaggio \u00e8 comparso nello spin-off \"Angel\". Pur essendo all'inizio timida e \"secchiona\", diviene progressivamente il personaggio pi\u00f9 potente di tutti, da una parte per la sua formidabile abilit\u00e0 con i computer, dall'altra essendo dotata di altrettanto formidabili e innate abilit\u00e0 magiche. Riff Regan ha interpretato Willow solo nell'episodio pilota mai trasmesso in televisione. Willow \u00e8 l'unico personaggio della serie di cui si sa con certezza che \u00e8 di religione ebraica.\nBiografia del personaggio.\nPrima stagione.\nWillow Rosenberg \u00e8 una ragazza molto timida ed introversa. All'inizio della prima stagione, Willow fa parte dei \"nerd\" del Sunnydale High, il liceo della cittadina di Sunnydale, derisa e umiliata dai compagni pi\u00f9 snob e popolari del liceo, come la cheerleader Cordelia Chase. Figurativamente parlando, \u00e8 la classica \"secchiona\" tutta casa e studio.\nLa sua vita cambia radicalmente quando, dopo essere stata adescata da un vampiro, viene salvata dalla cacciatrice e nuova compagna di scuola Buffy Summers. Ben presto lei e Buffy instaureranno una profonda amicizia, nonostante Buffy sia l'oggetto del desiderio di Xander Harris, amico d'infanzia e amore segreto di Willow. L'intelligenza e la sua abilit\u00e0 con il computer aiuteranno Buffy nella lotta contro le forze del Male.\nAlla fine della prima stagione, Willow, con l'aiuto di Cordelia, della professoressa Jenny Calendar e del bibliotecario (nonch\u00e9 osservatore di Buffy) Rupert Giles, combatte per impedire l'apertura della Bocca dell'Inferno, situata proprio nelle viscere della biblioteca del liceo.\nSeconda stagione.\nWillow e Xander aspettano il ritorno di Buffy da Los Angeles dove ha trascorso le vacanze estive. I due sembrano molto vicini sentimentalmente, ma la comparsa di Buffy cattura nuovamente l'attenzione di Xander.\nL'amicizia tra Willow e Buffy si fa sempre pi\u00f9 profonda; nel frattempo Willow cerca sempre di attirare l'attenzione di Xander. Per lei sar\u00e0 uno shock scoprire che il suo primo amore e Cordelia, la ragazza che entrambi odiano, hanno una relazione. Questa scoperta la ferir\u00e0 molto, portandola a chiedere all'amico perch\u00e9 preferisca stare con qualcuno che odia piuttosto che con lei. Un po' per ripicca e un po' per una vera attrazione, la ragazza inizier\u00e0 a frequentare Daniel Osbourne, il chitarrista di un complesso rock che suona al night il Bronze.\nAnche se a piccoli passi, tra i due nascer\u00e0 una forte e intensa intesa che non verr\u00e0 mai neanche lontanamente messa in discussione quando Willow scoprir\u00e0 che Oz \u00e8 affetto da licantropia.\nIn seguito alla perdita dell'anima, Angel si tramuter\u00e0 nuovamente nel sadico Angelus, e allora tutti gli amici e gli affetti di Buffy verranno messi in grave pericolo. Chi pagher\u00e0 il prezzo pi\u00f9 alto sar\u00e0 la professoressa Calendar.\nIn seguito alla morte della professoressa, uccisa brutalmente da Angelus, il preside della Sunnydale High obbligher\u00e0 Willow a sostituirla come insegnante di Informatica.\nUn giorno, mentre la ragazza studiava gli appunti lasciatigli dalla professoressa, scopre un floppy disk in cui la Calendar aveva appuntato il testo del rituale per restituire l'anima ad Angel. Eccitata da questa scoperta, la ragazza comincer\u00e0 ad interessarsi e esercitarsi nella magia.\nUna notte, mentre Willow (con l'aiuto di Xander, Cordelia e il signor Giles) sta per compiere l'incantesimo per rendere l'anima ad Angel, un gruppo di vampiri capeggiati dalla sadica Drusilla irrompono nella biblioteca della scuola. In seguito alla lotta che vi si scatener\u00e0, la cacciatrice Kendra verr\u00e0 uccisa da Drusila e Willow verr\u00e0 tramortita da una libreria della biblioteca, riportando una grave lesione al cranio.\nTrasportata d'urgenza in ospedale, Willow si risveglier\u00e0, sussurrando il nome di Oz che oramai ha preso il posto di Xander nel suo cuore. Subito dopo, la ragazza cercher\u00e0 nuovamente di mettere in atto il rituale per rendere l'anima ad Angel, riuscendoci magnificamente dando ennesima volta prova del suo potenziale magico.\nNonostante la riuscita dell'incantesimo, Buffy sar\u00e0 costretta a uccidere Angel e, sconvolta dall'accaduto, decider\u00e0 di lasciare Sunnydale e partire alla volta di Los Angeles.\nTerza stagione.\nIn seguito all'abbandono di Buffy da Sunnydale, Willow Xander, Cordelia ed Oz, cercheranno di tenere a freno la popolazione demoniaca di Sunnydale. Al ritorno di Buffy a Sunnydale, Willow accoglier\u00e0 la sua migliore amica a braccia aperte, non mancando comunque di scambiarsi scherzosi ma pesantissimi insulti. Tuttavia, durante un party a casa Summers in onore del ritorno della cacciatrice, Willow rinfaccer\u00e0 a Buffy di non averla trattata come un'amica e di essere andata via senza neanche avvertirla o parlare con lei di ci\u00f2 che era successo. Chiarita ogni incomprensione, lei, Xander e Buffy torneranno ad essere molto uniti. Willow continua a fare continui progressi nelle arti magiche, raggiungendo pian piano ottime prestazioni. Ma sar\u00e0 proprio la magia a metterla in seri guai.\nNell'episodio \"Il sentiero degli amanti\", la ragazza viene rapita da Spike, vecchio amico di Angel, che dopo aver lasciato Sunnydale al termine della seconda stagione \u00e8 stato lasciato da Drusilla: il suo grande amore, scappata con un demone. Il vampiro costringer\u00e0 Willow a compiere un complicato incantesimo d'amore per condurre Drusilla nuovamente fra le sue braccia. Davanti al rifiuto della strega, Spike decide di usare Xander come incentivo per la sua collaborazione, e quindi rapisce e ferisce il ragazzo. Mentre i due ragazzi sono prigionieri di Spike, si avvicinano sempre pi\u00f9, e, convinti di essere prossimi alla morte, si baciano proprio nel momento in cui i loro rispettivi fidanzati (Oz e Cordelia) irrompono nella prigione per liberarli. Poco pi\u00f9 tardi, Willow si rende conto di aver compiuto un gesto insensato e stupido, perci\u00f2 decide di mettere delle nette distanze tra lei e Xander per riconquistare Oz. Nell'episodio \"Espiazioni\", la ragazza arriver\u00e0 persino a invitarlo a casa sua la vigilia di Natale, e si mostrer\u00e0 disposta a concedersi sessualmente al ragazzo, pur di non perderlo. Quest'ultimo, dolce, inaspettato gesto estremo convincer\u00e0 Oz a perdonarla e ricominciare da dove avevano interrotto e a ricordarle che compiranno quel passo insieme soltanto quando lei sar\u00e0 veramente pronta.\nNell'episodio \"Le Streghe di Sunnydale\", verr\u00e0 mostrata per la prima volta in assoluto la madre di Willow, e, in seguito ad una serie di complicate vicissitudini, la ragazza, insieme a Buffy ed Amy (un'altra sua amica d'infanzia e strega come lei) rischier\u00e0 di bruciare sul rogo. Inoltre, Willow incontrer\u00e0 anche una versione vampira di s\u00e9 stessa, proveniente da una realt\u00e0 alternativa creata da Anyanka, il demone della vendetta, in seguito a un desiderio espresso da Cordelia nell'episodio \"Il desiderio\". Inoltre, Willow confida a Buffy di percepire un possibile orientamento omosessuale nella sua versione demoniaca.\nFaith Lehane, la nuova cacciatrice giunta a Sunnydale, incriner\u00e0 l'amicizia tra Buffy e Willow. Tale amicizia rinascer\u00e0 quando la nuova cacciatrice ceder\u00e0 al suo lato oscuro mostrando cos\u00ec a Buffy quali sono i veri affetti. Prima di diventare a tutti gli effetti una nemica, Faith dar\u00e0 un altro duro colpo a Willow: nell'episodio \"Il giorno dell'apocalisse\" dopo una lunga caccia vivr\u00e0 un'intensa notte di passione con Xander facendogli perdere la verginit\u00e0. Nuovamente e stupidamente Xander ha scelto una ragazza odiosa piuttosto che lei, ma questa volta Willow non \u00e8 sola, ha Oz accanto a lei.\nNel finale di stagione tutta la gang sar\u00e0 impegnata nel fermare l'Ascensione del sindaco Richard Wilkins che ha deciso di diventare un demone completo proprio durante la cerimonia della consegna dei diplomi. Poco prima della battaglia finale Willow avr\u00e0 la sua \u201cprima volta\u201d con Oz, per non avere rimpianti se dovessero morire.\nQuarta stagione.\nWillow inizia il suo primo anno di studi allo Stevenson Hall, il college di Sunnydale. Per la ragazza questo sar\u00e0 un anno movimentato e pieno di cambiamenti.\nSe alla Sunnydale High School Willow era persa, sperduta e fuori luogo, allo Stevenson Hall la ragazza diventa sicura di s\u00e9 stessa ed intraprendente.\nLe tante soddisfazioni accademiche, per\u00f2, non le impediranno di soffrire per amore.\nIl suo ragazzo e compagno di studi Oz ha una forte attrazione per Veruca: una\nsensuale e avvenente ragazza, solista di una rock band che si esibisce al Bronze e che come lui\n\u00e8 affetta da licantropia.\nNell'episodio \"Lupi Mannari\", Oz cede ai suoi impulsi animali e solamente dopo essersi tramutato in lupo copula con Veruca. Il mattino seguente, sar\u00e0 proprio Willow a sorprenderli nudi e abbracciati nella gabbia in cui\nOz si rinchiudeva per evitare di ferire innocenti durante le sue mutazioni in lupo. Quando Veruca cercher\u00e0 di uccidere Willow per avere Oz tutto per s\u00e9, Oz la uccider\u00e0 brutalmente.\nOz, sconvolto per quanto accaduto con Veruca, \u00e8 convinto che la bestia celata in lui stia prendendo il sopravvento sul suo lato umano.\nDeciso a trovare una cura alla sua licantropia, Oz decider\u00e0 di lasciare Sunnydale e Willow.\nTriste e depressa per esser stata lasciata da Oz, Willow trover\u00e0 conforto nella magia.\nNell'episodio \"Qualcosa di blu\", in seguito ad un incantesimo mal riuscito (che in origine avrebbe dovuto spazzar via il dolore dal suo cuore spezzato), la giovane strega si trover\u00e0 a esaudire inconsciamente ogni parola che dice. Tant'\u00e8 che il signor Giles diventa cieco, Xander una specie di attira-demoni e infine Buffy e Spike decidono di sposarsi per suggellare il loro amore.\nSuccessivamente, nell'episodio \"L'urlo che uccide\", Willow (che vuole affinare i suoi nuovi poteri acquisiti nel suo continuo studio) decide di entrare a far parte al club delle Wiccane: un gruppo formato solamente da stupide ragazze superficiali che credono soltanto di essere delle streghe. L'unica altra vera strega all'interno del club \u00e8 la dolce e tenera Tara Maclay.\nDopo essersi messe in salvo assieme dai \"Gentiluomini\" (demoni fiabeschi che si nutrono di cuori umani), sempre all'interno dell'episodio \"L'urlo che uccide\", Willow e Tara instaureranno un rapporto d'amicizia. In seguito, le due streghe decideranno di frequentarsi abitudinariamente anche per esercitarsi negli incantesimi pi\u00f9 complicati.\nSuccessivamente, il rapporto d'amicizia diverr\u00e0 pi\u00f9 intenso, totalizzante e speciale.\nNell'episodio Luna Nuova, Oz torna a Sunnydale per ricominciare da dove aveva interrotto.\nL\"insicurezza di Tara prende il sopravvento e le suggerisce che non pu\u00f2 competere in nessun modo con il lupo mannaro. Sar\u00e0 proprio Willow a smentirla. Dopo aver salvato Oz (che, riconosciuto come uno dei tanti subterrestri, era stato catturato dall'Iniziativa) Willow si dichiara a Tara.\nQuinta stagione.\nWillow e Tara si rivelano una coppia indivisibile, tenuta assieme da un amore forte, che infonde coraggio. Nell'episodio \"Un corpo freddo\" (\"The Body\"), sar\u00e0 mostrato il loro primo bacio \"on-screen\".\nL'incremento del potenziale magico di Willow \u00e8 tangibile, tanto che Buffy la considera la sua \"arma\" pi\u00f9 potente contro Glory, divinit\u00e0 infernale dotata di una forza straordinaria. In \"Contrasti d'amore\" (\"Tough love\"), questa divinit\u00e0, innervosita non riconoscendo in Tara la sua preziosa Chiave, succhier\u00e0 il cervello all'anima gemella di Willow, che far\u00e0 ricorso alla magia nera per vendicare l'amata in uno sfiancante scontro con Glory, .\nGrazie ai suoi poteri, Willow ripristiner\u00e0 la salute mentale di Tara, ma non potr\u00e0 impedire a Buffy di sacrificarsi e morire per salvare il mondo e la sorellina Dawn.\nSesta stagione.\nIl potenziale magico di Willow accresce ulteriormente. La giovane strega sin\ndalla \"season premiere\" (\"Il Rito\" 1\u00aa e 2\u00aa parte) resuscita Buffy dal regno dei morti, anche se l'oscuro rituale causer\u00e0 non pochi problemi.\nWillow sviluppa una dipendenza morbosa alla magia, che adopera per soddisfare i propri bisogni egoistici; placa gli animi tra lei e Tara in seguito a un loro litigio avvenuto in \"Bugia pericolosa\". La situazione degenera drasticamente in \"Tabula rasa\", in cui la strega compie un incantesimo che avrebbe dovuto far dimenticare a Buffy la sua breve permanenza spirituale nel paradiso, ma che alla fine canceller\u00e0 la memoria ad ogni membro del gruppo.\nRimasta sola dopo la rottura con Tara, Willow riesce a far tornare umana Amy Madison, sua amica alla Sunnydale High School, che durante la terza stagione si era auto-trasmutata in topo per sfuggire al rogo. Amy si rivela ben presto una compagnia poco raccomandabile, poich\u00e9 spinge Willow (che ha esaurito tutto il suo potenziale magico) a recarsi dal malvagio Rack, che dona a Willow della magia nera con cui la strega metter\u00e0 in serio pericolo se stessa e Dawn. Consapevole di aver toccato il fondo, Willow decide di \"disintossicarsi\" dalla magia, astenendosi dal praticarla anche nei momenti pi\u00f9 drastici, come quando nell'episodio \"Il compleanno di Buffy\" lei e il resto del gruppo si troveranno confinati in casa Summers in compagnia di un demonio armato di spada. Sar\u00e0 invece la pur meno potente Tara a compiere il rituale necessario.\nIn \"Entropia\" Willow e Tara tornano insieme, mostrando di nuovo l'intesa sentimentale e sessuale fra le due, stavolta decisamente esplicita. Ma ad un solo giorno dal loro ricongiungimento, una disgrazia separer\u00e0 le due streghe per sempre; un proiettile sparato dal perfido Warren Mears (e destinato a Buffy) colpir\u00e0 Tara, che morir\u00e0 fra le braccia di Willow. Caduta in un abisso di profonda disperazione e vendetta, Willow ceder\u00e0 al suo lato oscuro e solamente dopo aver scuoiato vivo Warren nell'episodio \"Perversi\", tenter\u00e0 poi di distruggere il mondo nella \"season finale\" (\"Baratro\").\nIl signor Giles, tornato dall'Inghilterra, affronta Willow armato di una potente magia che mette in difficolt\u00e0 la strega, finch\u00e9 questa non gliela ruba. In realt\u00e0 era nelle intenzioni di Giles indurre Willow ad appropriarsi di tali poteri, la cui natura positiva \u00e8 in grado di riconnettere la donna alla sua umanit\u00e0. Grazie a ci\u00f2, mentre la ragazza \u00e8 in procinto di distruggere il mondo, Xander riuscir\u00e0 a riportare Willow alla ragione e a liberarla dal suo lato oscuro.\nSettima stagione.\nDurante l'estate, Willow si trova in Inghilterra con il signor Giles per imparare da una congrega di streghe britanniche a controllare i suoi potenti poteri magici.\nAl suo ritorno a Sunnydale (nell'episodio \"Stesso posto stessa ora\"), la paura di non essere accettata dai suoi amici per aver ucciso Warren far\u00e0 s\u00ec che la ragazza si renda involontariamente ed inconsciamente invisibile agli occhi dei suoi amici e viceversa.\nSolo dopo aver capito quanto tutti gli altri l'amino ancora (salvandola da Gnarl, un demone divora-pelle), l'incantesimo si spezzer\u00e0 permettendo cos\u00ec alla ragazza di riabbracciare i suoi amici.\nIn questa stagione, Buffy e i suoi amici dovranno vedersela con il \"Primo\": la personificazione del male primordiale.\nWillow dovr\u00e0 tentare coraggiosamente di riappropriarsi del controllo dei suoi poteri magici, e usufruire delle sue innate abilit\u00e0 informatiche per poter dare il suo sostegno.\nNel corso degli episodi, Willow conoscer\u00e0 Kennedy: una delle tante potenziali cacciatrici reclutate da Buffy per formare un esercito con cui sconfiggere il Primo.\nKennedy mostrer\u00e0 apertamente una forte attrazione nei confronti di Willow. Willow, pur ricambiandola perfettamente, non riuscir\u00e0 mai a lasciarsi andare veramente per via del suo senso di colpa di star tradendo Tara.\nLa situazione esploder\u00e0 quando, nell'episodio \"Il Killer che \u00e8 in me\", Willow ceder\u00e0 alla tentazione e si scambier\u00e0 un bacio con la potenziale cacciatrice.\nUn secondo dopo, Willow si tramuter\u00e0 involontariamente e inconsciamente nella copia esatta di Warren Mears: colui che scuoi\u00f2 vivo per vendicare la morte di Tara.\nWillow e Kennedy alla fine riusciranno a sistemare l'intera faccenda, scoprendo che l'artefice di tutto il malinteso \u00e8 proprio l'altrettanto perfida strega Amy Madison: un'amica d'infanzia di Willow, invidiosa del fatto che Willow sia una strega pi\u00f9 potente di lei. Una volta terminata la faccenda, Willow si liberer\u00e0 del suo senso di colpa e, quindi, si sentir\u00e0 finalmente libera di amare Kennedy.\nWillow contribuir\u00e0 in maniera fondamentale alla lotta contro il Primo nella battaglia finale: grazie ai suoi poteri magici, ribalter\u00e0 la linea delle cacciatrici risvegliando i poteri di tutte le potenziali cacciatrici del mondo. D'ora in avanti non ci sar\u00e0 solo una prescelta a combattere contro il male. Durante l'incantesimo, i capelli di Willow diventano bianchi e la sua pelle risplende. Un incantesimo di tale portata, e il riequilibrio delle forze tra il bene e il male, dovuto alla nascita delle molte cacciatrici, fa s\u00ec che Willow smetta di essere una semplice strega e che ascenda a dea mistica. Lasciata Sunnydale ormai distrutta, Willow e gli altri andranno in giro per il mondo ad addestrare le nuove cacciatrici.\nOttava stagione.\nDopo la distruzione di Sunnydale, mentre Buffy, Xander, Giles e gli altri vagheranno per il mondo reclutando cacciatrici, Willow e Kennedy si staccheranno dal gruppo e andranno in Brasile a Rio de Janeiro per trascorrere del tempo insieme. Tuttavia durante gli anni passati l\u00ec, Willow partir\u00e0 per un viaggio mistico di sei mesi di cui non riveler\u00e0 mai niente a un'accondiscendente Kennedy. In realt\u00e0 durante il viaggio in questione ella si recher\u00e0 a perfezionare le sue arti mistiche da una potente creatura magica simile a una donna-serpente di nome Aluwyn, detta Saga Vasuki. Viene implicitamente suggerito che ci sia stato anche un rapporto sessuale tra le due oltre alle lezioni di magia, dato che i loro atteggiamenti erano molto erotici e che Willow rimase nuda per tutto il tempo dell'addestramento.\nFiniti gli studi tornar\u00e0 da Kennedy e le due faranno insieme l'esperienza di una morte mistica. Quando Buffy si trover\u00e0 nei guai e la sua base in Scozia sar\u00e0 posta sotto assedio da Amy Madison, Willow si recher\u00e0 in suo soccorso e le due si ricongiungeranno dopo molto tempo.\nTuttavia, come sar\u00e0 presto costretta ad ammettere a entrambe, Willow cercher\u00e0 di tenere distante Kennedy da Buffy, per paura che le capiti quello che \u00e8 successo a Tara. Questa scoperta miner\u00e0 molto il rapporto tra le due amiche.\nWillow cercher\u00e0 anche di trovare il modo per riportare Dawn alle sue dimensioni originali ma si trover\u00e0 in difficolt\u00e0 poich\u00e9 non capisce cosa possa aver provocato l'abnorme crescita, e la ragazza sar\u00e0 molto restia a dirglielo. Tuttavia grazie a lei sar\u00e0 rivelato che la trasformazione di Dawn non \u00e8 permanente, ma solo la prima di una serie di tre mutazioni mistiche.\nPoco tempo dopo Willow porter\u00e0 al castello Andrew ed in questo frangente incontrer\u00e0 Kumiko Ishihara, un'altra allieva di Saga Vasuki, la quale attacca il castello assieme ai suoi complici vampiri per rubare la Falce della guardiana. Il gruppo sar\u00e0 dunque costretto a seguirli in Giappone e avvalersi dell'aiuto di Dracula per rimpossessarsi dell'oggetto magico. Qui Willow giocher\u00e0 un ruolo decisivo, annullando i poteri supplementari di tutti i vampiri asiatici e permettendo ai suoi compagni di ucciderli.\nDopo aver avuto una percezione mistica ed individuato un'increspatura nell'asse temporale Willow, con l'aiuto di Kennedy e della divisione di Cacciatrici di Manhattan porter\u00e0 Buffy nel punto di congiunzione mistico-temporale sicura che si riveler\u00e0 un vantaggio per loro, in realt\u00e0 si tratta solo di una trappola orchestrata dalla se stessa del futuro e che trasporter\u00e0 Buffy nell'era di Melaka Fray. Grazie ai consigli della Vasuki, Willow riuscir\u00e0 a soccorrere l'amica e riportarla al presente, evento dopo il quale le due si riappacificheranno.\nWillow sar\u00e0 assieme a Buffy ed all'organizzazione delle Cacciatrici quando queste si recheranno da Oz per imparare a sopprimere la loro magia interiore e non essere localizzate da Twilight; sfortunatamente i loro poteri svaniranno quando pi\u00f9 ne avranno bisogno, ovvero durante un'aggressione da parte del nemico e di un intero esercito di demoni e soldati. Prive di magia, le Cacciatrici e la strega saranno sconfitte e Buffy data per dispersa, successivamente, recuperati i suoi poteri Willow, grazie all'aiuto dei redenti Amy e Warren, indirizzer\u00e0 la neo-potenziata Buffy verso la base di Twilight per liberare Andrew, Giles e Faith dalle sue grinfie. Quando il nemico si riveler\u00e0 essere Angel e ascender\u00e0 con Buffy ad una dimensione superiore rendendo l'attuale sacrificabile, essa combatter\u00e0 al fianco delle cacciatrici per difendere il proprio mondo dai demoni transdimensionali che lo invaderanno.\nSeguendo un piano di Spike, giunto in loro soccorso, Buffy ed il suo gruppo ritorneranno a Sunnydale alla ricerca del \"Seme delle Meraviglie\", fonte di ogni magia. Durante il viaggio Willow sar\u00e0 contattata da Saga Vasuki, che le riveler\u00e0 le conseguenze derivabili da un eventuale danno al Seme; motivo per il quale giunta sul posto la strega rossa incatener\u00e0 Il Maestro e si connetter\u00e0 al Seme per ottenere il potere sufficiente da respingere i demoni transdimensionali. Sfortunatamente non riuscir\u00e0 a portare a termine il suo proposito poich\u00e9 Buffy, a seguito della morte di Giles, distrugger\u00e0 il Seme rimuovendo tutta la magia dal mondo, motivo per il quale Willow si ritrover\u00e0 spogliata di tutti i suoi poteri magici come ogni altra strega, tornando dunque una comune mortale.\nDistrutta dall'evento, Willow accuser\u00e0 Buffy di aver \"mutilato il mondo\" e dopo essersi trasferita a San Francisco lascer\u00e0 Kennedy in quanto si render\u00e0 conto di essere innamorata di Saga Vasuki, che ora non potr\u00e0 pi\u00f9 rivedere per colpa delle azioni di Buffy.\nPoteri e abilit\u00e0.\nWillow \u00e8 dotata di intelligenza fuori del comune ed \u00e8 un genio informatico, molto abile nelle navigazione in internet e nel decodificare siti. Oltretutto a causa del lungo periodo passato nella Scooby Gang sviluppa una grande conoscenza demonologica e nella caccia ai vampiri. Con Giles, costituisce la parte intellettuale degli Scoobies, in opposizione ai due pi\u00f9 sempliciotti Buffy e Xander.\nDalla fine della seconda stagione mostra una grande abilit\u00e0 nell'apprendimento e nell'utilizzo della magia. \u00c8 in grado di formulare incantesimi (inizialmente di livello basso-medio, dalla quarta stagione al livello medio e dalla quinta a livello avanzato), traducendoli anche da lingue morte o poco conosciute, e di attingere potere dalle persone intorno a lei.\nIl suo primo incantesimo \u00e8 quello che restituisce l'anima ad Angel, incantesimo che la porta a diventare ufficialmente una wicca (umana che inizia ad esercitarsi nelle arti magiche). Tuttavia con gli anni Willow sviluppa immensamente il suo potere (che a quanto dice Amy \u00e8 innato) e allenandosi continuamente verso la fine della quarta stagione diviene a tutti gli effetti una vera strega, e nel corso della serie utilizza una vasta gamma di abilit\u00e0 derivanti dalla magia sia per uso difensivo (creazione di campi di forza o scudi) sia per uso offensivo (colpi di energia e trasmutazione della materia).\nTra gli incantesimi pi\u00f9 usati c'\u00e8 quello di localizzazione attraverso sfere luminose, usato per rintracciare demoni o anche umani.\nIl primo potere offensivo che manifesta \u00e8 invece la telecinesi, usata contro di Glory e seguita da emissioni di energia, che non servono a sconfiggere la dea ma che comunque mostrano la potenza della strega rossa. Willow mostra pi\u00f9 avanti anche di essere in grado di entrare nel subconscio o nella mente delle persone, nonch\u00e9 di comunicare telepaticamente con loro.\nQuando nel finale della quinta stagione acquisisce l'utilizzo della magia nera, i suoi poteri crescono a tal punto che Giles afferma che anche se il consiglio degli osservatori ci provasse per secoli non riuscirebbe a toglierglieli in quanto sono fusi a lei. In questo periodo Willow mostrer\u00e0 per la prima volta anche la capacit\u00e0 di volare e di levitare, di teletrasportarsi a lungo raggio e di mutare la forma della materia; inoltre mostrer\u00e0 anche l'abilit\u00e0 di aumentare la propria forza a dismisura fino addirittura a poter tener testa a Buffy in un corpo a corpo e nel finale della sesta stagione pu\u00f2 leggere le emozioni, secondo Amy il suo potere e tanto grande da agire pure sulle altre dimensioni.In un'occasione Andrew commenter\u00e0 la somiglianza della ragazza con la cattiva dei fumetti Fenice Nera. Joss Whedon, amante degli X-Men, ha affermato di essersi ispirato proprio a Fenice Nera per la creazione del personaggio di Dark Willow.\nNella settima stagione Willow dimostra di possedere anche capacit\u00e0 taumaturgiche per s\u00e9 stessa e per gli altri ed i suoi poteri sono diventati tanto grandi che anche un suo piccolo pensiero \u00e8 capace di far accadere qualcosa di magico.\nTra i suoi riti pi\u00f9 potenti ci sono quello che riporta in vita Buffy, con un'implorazione a Osiride, e alla fine della settima stagione quello che d\u00e0 il potere a tutte le potenziali cacciatrici della Terra.\nQuesto in particolare secondo quanto affermato da Joss Whedon l'ha fatta ascendere a dea mistica.\nNell'ottava stagione Willow mostra di possedere abilit\u00e0 ben superiori a qualunque altre wicca e streghe, poteri quasi divini come ad esempio percepire anche il minimo cambiamento nel flusso magico del pianeta, prevedere il futuro e perfino viaggiare nel tempo.\nNonostante non sia mai stato detto esplicitamente inoltre, alcuni elementi presenti nella serie, come il viaggio mistico compiuto in \"Dee e Mostri\", oppure il fatto che in \"Un Mondo Migliore\" sia ancora viva e giovane ai tempi di Melaka Fray, fanno presumere che la ragazza sia immortale ed il suo potere ormai infinito.\nTutti i poteri magici di Willow ad ogni modo, spariranno dopo la distruzione del \"Seme delle Meraviglie\"."}
{"id": "255473", "revid": "1543377", "url": "https://it.wikipedia.org/wiki?curid=255473", "title": "Sindrome di Klinefelter", "text": "La sindrome di Klinefelter \u00e8 una malattia genetica, cronica, caratterizzata da un'anomalia cromosomica in cui un individuo di sesso maschile possiede un cromosoma X soprannumerario. Normalmente le donne possiedono due cromosomi sessuali XX e gli uomini uno X e uno Y: gli individui affetti dalla sindrome di Klinefelter hanno almeno due cromosomi X e almeno un cromosoma Y. Perci\u00f2 gli individui con tale cariotipo sono solitamente indicati come \"maschi XXY\" o \"47,XXY\". \u00c8 comunque presente un corpo di Barr, altrimenti assente nei maschi.\nQuesta condizione si verifica in circa 1-2 maschi su nati vivi. Molte persone affette dalla sindrome di Klinefelter non presentano alcun segno fino alla pubert\u00e0, quando le caratteristiche fisiche della condizione diventano pi\u00f9 evidenti; in alcuni casi non si verifica una sintomatologia conclamata, con l'eccezione della sterilit\u00e0 o comunque di una forte riduzione della fertilit\u00e0, e la diagnosi \u00e8 conseguentemente formulata una volta che \u00e8 stata raggiunta la maturit\u00e0 sessuale.\nNella popolazione umana, la condizione 47, XXY \u00e8 la pi\u00f9 comune aneuploidia dei cromosomi sessuali nei maschi. Anche in altri mammiferi, come ad esempio i topi, possono verificarsi casi di sindrome XXY. Circa l'80% dei soggetti con Klinefelter possiede un cariotipo 47, XXY, mentre nel rimanente 20% dei casi si includono aneuploidie maggiori, mosaici 47, XXY/46, XY e anomalie strutturali del cromosoma X.\nLe manifestazioni principali comprendono l'ipogonadismo e la riduzione della fertilit\u00e0. Sono comuni, inoltre, altre differenze fisiche e comportamentali, anche se la loro gravit\u00e0 varia da individuo a individuo. In genere gli individui affetti da sindrome di Klinefelter tendono all'obesit\u00e0.\nStoria ed epidemiologia.\nLa sindrome prende il nome da Harry Klinefelter, che la descrisse per primo nel 1942, lavorando con Fuller Albright presso il Massachusetts General Hospital di Boston. Prima che il nome \"sindrome di Klinefelter\" entrasse nel linguaggio medico comune, la condizione veniva identificata come appartenente alle \"disgenesie dei tubuli seminiferi\".\nLa sindrome, diffusa equamente in tutte le etnie, \u00e8 il pi\u00f9 comune disordine genetico legato agli eterosomi, con prevalenza di 1-2 su maschi nella popolazione generale. Il 3,1% dei maschi infertili ne sono affetti e, inoltre, la sindrome \u00e8 la causa principale di ipogonadismo maschile. Secondo una metanalisi la prevalenza della sindrome di Klinefelter \u00e8 aumentata negli ultimi decenni; questo dato non sembra per\u00f2 essere correlato con l'aumento dell'et\u00e0 media della madre al concepimento, in quanto non \u00e8 stato osservato alcun aumento nella prevalenza delle altre trisomie dei cromosomi sessuali (XXX e XYY).\nEziologia.\nUn individuo umano \u00e8 caratterizzato fisiologicamente da due cromosomi sessuali. Un maschio con cariotipo normale presenta un cromosoma X e un cromosoma Y, con quest'ultimo che determina il sesso maschile; una donna al contrario due cromosomi X. Il fattore causale della sindrome di Klinefelter \u00e8 la presenza di almeno un cromosoma X soprannumerario, che altera i livelli ormonali specifici dei maschi legati alla fisiologia sessuale, agendo come se fosse il secondo cromosoma X femminile, in particolare riducendo i valori sierici del testosterone. Un maschio affetto da tale patologia possiede quindi una configurazione genetica XXY che presenta sia la coppia normale di cromosomi maschile XY, sia quella femminile XX.\nSi ritiene che la presenza di un cromosoma X soprannumerario sia causata da un evento di non disgiunzione durante la meiosi, che pu\u00f2 avvenire da parte sia materna, sia paterna. Non vi sono fattori protettivi per evitare che ci\u00f2 accada.\nNel caso in cui il cromosoma X in pi\u00f9 provenga da parte paterna, l'evento ha origine durante la meiosi I (gametogenesi). La non disgiunzione si verifica quando i cromosomi omologhi, in questo caso X e Y, non riescono a separarsi, come dovrebbe accadere nella spermatogenesi, producendo uno spermatozoo con due cromosomi: uno X e uno Y. La successiva fecondazione di un normale uovo femminile (X) produce una prole di tipo XXY. La disposizione del cromosoma XXY \u00e8 una delle pi\u00f9 comuni variazioni genetiche del cariotipo XY e si verifica in circa 1 su 500 maschi nati vivi.\nDiversamente, se il cromosoma soprannumerario proviene da parte materna, la non disgiunzione avviene durante la meiosi II. Ci\u00f2 si verifica quando i cromatidi fratelli in un cromosoma sessuale femminile, in questo caso uno dei due X, non riescono a separarsi. Di conseguenza viene a crearsi un uovo XX che, una volta fecondato con uno spermatozoo Y, genera una prole XXY. Si ritiene che la trasmissione per via materna sia pi\u00f9 frequente di quella paterna. L'et\u00e0 avanzata della madre \u00e8 un fattore predisponente, anche se in misura molto limitata e nettamente inferiore al peso che pu\u00f2 avere per la sindrome di Down.\nNei mammiferi con pi\u00f9 di un cromosoma X, i geni di uno dei due cromosomi X non vengono espressi: questo fenomeno \u00e8 noto come inattivazione del cromosoma X. Questo accade nei maschi XXY cos\u00ec come nelle normali femmine XX. Tuttavia, nei maschi XXY, alcuni geni situati nelle regioni pseudoautosomiche dei cromosomi X hanno geni omologhi corrispondenti sul cromosoma Y e sono dunque in grado di essere espressi.\nLa prima descrizione di un caso di un uomo con cariotipo 47, XXY, pubblicata nel 1959, fu ad opera di Patricia Jacobs e di John Strong del \"Western General Hospital\" di Edimburgo, in Scozia. Questo cariotipo \u00e8 stato trovato in un maschio di 24 anni che presentava i tipici segni della sindrome di Klinefelter.\nVarianti.\nTutte le forme di sindrome di Klinefelter sono caratterizzate dalla presenza di almeno un cromosoma X soprannumerario in un fenotipo maschile. Vi sono per\u00f2 alcune varianti.\nIl cariotipo 48, XXYY si verifica in 1 caso ogni - nascite maschili. Questo fenotipo non differisce molto da quello pi\u00f9 comune (47, XXY) se non per la maggior altezza media riscontrata in et\u00e0 adulta. La variante 49, XXXXY \u00e8 una rara polisomia che si riscontra in circa un caso ogni bambini maschi nati. Questa condizione viene generalmente riconosciuta in et\u00e0 precoce per via dei gravi deficit che comporta, tra cui: marcato ritardo mentale, dismorfismi facciali (collo corto, occhi distanziati, bocca e naso larghi, strabismo e grandi orecchie), criptorchidismo, genitali ambigui e difetti scheletrici (cifosi, scoliosi, coxa valga) e cardiaci. Il primo paziente affetto da questa variante fu descritto nel 1960 e da allora al 2012 sono stati riportati in letteratura poco pi\u00f9 di 100 casi.\nIn letteratura sono stati riportati anche casi molto pi\u00f9 rari di cariotipo 48, XXXY e 48, XXYY caratterizzati da quadri fenotipici meno gravi rispetto al 49, XXXXY ma pi\u00f9 severi rispetto al cariotipo classico: si presentano malformazioni fisiche, deficit di apprendimento e disturbi psicologici. Sono stati documentati anche dei rarissimi casi di varianti che comprendono i cariotipi: 49, XXXYY, 48, XYYY, 49, XYYYY, e 49, XXYYY. Tutti comportano aspetto dismorfico e forte ritardo mentale.\nI maschi con sindrome di Klinefelter possono presentare un mosaicismo nel cariotipo di forma 47, XXY/46, XY che comporta vari gradi di insufficiente spermatogenesi. Il mosaicismo 47, XXY/46, XX aggiunge al fenotipo le altre caratteristiche cliniche della sindrome, ma si riscontra molto raramente e, al 2006, solo 10 casi sono stati descritti.\nClinica.\nLo spettro delle manifestazioni cliniche \u00e8 molto ampio a seconda della variante della sindrome: la malattia pu\u00f2 presentarsi con un assetto testicolare di tipo fetale, deficit di androgeni, testicoli e pene piccoli. Durante l'et\u00e0 adulta \u00e8 quasi sempre presente l'azoospermia. I testicoli tendono ad essere piccoli a tutte le et\u00e0 per l'ipoplasia sia delle cellule germinali, sia delle cellule interstiziali. Infine, negli individui affetti da sindrome di Klinefelter \u00e8 frequente la ginecomastia.\nDiversamente da altre sindromi da polisomia del cromosoma X che presentano ritardo mentale con una prevalenza maggiore, nella sindrome di Klinefelter solo il 10% dei soggetti presenta un ritardo mentale. I problemi cognitivi sono meno pervasivi e pi\u00f9 selettivi. Sul piano neurologico, la sindrome di Klinefelter \u00e8 associata a ridotto sviluppo del linguaggio, con problemi di espressivit\u00e0, anomia, disartria. Sul piano comportamentale si possono riscontrare immaturit\u00e0, scarsa sicurezza, timidezza.\nGenetica.\nCome negli individui di sesso femminile, il cromosoma X soprannumerario viene inattivato in maniera casuale, in un fenomeno detto lyonizzazione. \u00c8 possibile che l'inattivazione in una cellula staminale venga poi ereditata dalla popolazione di cellule figlie, ma nel complesso l'individuo \u00e8 un mosaico potendo avere, in linea di massima, met\u00e0 delle cellule con inattivazione di un cromosoma X e met\u00e0 con l'inattivazione dell'altro cromosoma X. In tal senso, tutti gli studi volti a valutare la correlazione dei sintomi con una determinata origine parentale del cromosoma X sono inconsistenti.\nIl gene deputato a tale processo \u00e8 \"XIST\" (\"X inactive specific transcript\"), che trascrive un RNA espresso solo dal cromosoma inattivato e che non codifica per alcuna proteina. Agisce sul centro di inattivazione dell'X (Xic, \"X inactivation center\") e non \u00e8 espresso nel maschio con cariotipo normale (46, XY). A priori, ognuno dei due cromosomi X dei maschi con sindrome di Klinefelter hanno la medesima probabilit\u00e0 di venire attivati, ma non tutti i geni vengono silenziati: il 15% rimane in duplice copia biallelica e paiono questi i primi responsabili del fenotipo della sindrome.\nIl cromosoma X differisce dagli autosomi per alcune caratteristiche relative ai geni, che sono corti, in numero minore e meno densamente presenti. Questi sono caratterizzati inoltre da un alto grado di conservazione, ma non del loro ordine. Il pattern polisomico, cio\u00e8 il numero di cromosomi X presenti nel cariotipo dell'individuo (45, X0, 47, XXY, 47, XXX, 48, XXXX, e via dicendo), correla fortemente con la sintomatologia associata. Ci\u00f2 ha fatto ipotizzare un attivo ruolo del cromosoma X non solo nella determinazione del sesso, ma anche nello sviluppo neurologico e nelle funzioni cerebrali e comportamentali. Il dato \u00e8 stato confermato da numerosi studi. I geni del cromosoma X vengono infatti espressi non solo durante le prime fasi della spermatogenesi, ma anche nei muscoli scheletrici, negli ovari, nella placenta e nel cervello.\nNel \"locus\" Xq11-12 ha sede il gene \"RA\", che codifica per il recettore degli androgeni, un recettore nucleare dotato di un dominio che riconosce selettivamente gli androgeni. Tale dominio \u00e8 codificato da un tratto altamente polimorfico del primo esone, in cui \u00e8 presente una sequenza ricca in triplette CAG. Proteine con un'espansione CAG corta sono molto affini e sensibili agli androgeni, viceversa, una lunga espansione CAG \u00e8 poco affine e, se la ripetizione supera il numero di 40, insorge una grave malattia, l'atrofia spinobulbare di Kennedy, con interessamento neuromuscolare, marcato ipogonadismo primario e ginecomastia di grado variabile.\nNei maschi con sindrome di Klinefelter viene inattivato il gene \"RA\" con l'espansione CAG pi\u00f9 corta, cio\u00e8 l'RA pi\u00f9 attivo. I soggetti quindi non solo possiedono una minore produzione di androgeni, ma hanno anche un recettore meno affine.\nLa lunghezza dell'espansione CAG \u00e8 finora l'unico parametro geneticamente individuabile che correla direttamente con l'ampio grado di variabilit\u00e0 fenotipica della sindrome di Klinefelter.\nSviluppo neurologico e comportamentale.\nL'intelligenza generale \u00e8 misurata mediante il FSIQ (\"full scale IQ\"), che nei maschi Klinefelter risulta nei limiti di normalit\u00e0. Se, infatti, il QI nei bambini e adolescenti affetti da Klinefelter tende a essere pi\u00f9 basso rispetto ai gruppi di riferimento, nell'et\u00e0 adulta pu\u00f2 non esserci alcuna disparit\u00e0. Vi \u00e8 invece spesso discrepanza tra il QI verbale e il QI di performance. Questa discrepanza \u00e8 stata osservata sia nei bambini, sia negli adulti affetti.\nGli studi suggeriscono che il difetto pi\u00f9 frequente nei ragazzi Klinefelter \u00e8 verbale, e appare evidente durante il periodo scolare. A 7 anni l'individuo ha da moderati a gravi problemi con la lettura, con l'articolazione delle parole, con la scrittura, mentre i problemi riguardanti la matematica intervengono poco pi\u00f9 tardi. Approssimativamente il 50-75% dei ragazzi con Klinefelter dimostra una certa difficolt\u00e0 d'apprendimento e di questi il 60-86% richiede un'istruzione mirata o assistita.\nGli adolescenti affetti mostrano una ridotta fiducia in s\u00e9 stessi, sono riservati, hanno difficolt\u00e0 a contenere gli impulsi e ad accettare le regole. Questi sintomi hanno implicazioni a lungo termine sulla socialit\u00e0 e sulle attivit\u00e0 scolastiche e possono persistere nell'et\u00e0 adulta. Il maladattamento per\u00f2 non significa un disadattamento. L'impegno nella scuola aiuta spesso il giovane a superare questi problemi comportamentali.\nAltre manifestazioni cliniche e fisiche.\nAltre comuni caratteristiche somatiche sono una ridotta circonferenza cranica, scarsit\u00e0 di peluria corporea, spalle strette e fianchi larghi, scarsa muscolatura, gambe e braccia pi\u00f9 lunghe del normale (tanto che le mani, con le braccia rilassate, arrivano quasi alle ginocchia), voce acuta. I soggetti presentano un rapporto tra l'indice e l'anulare (detto anche \"digit ratio 2D:4D\") maggiore rispetto alla popolazione maschile e pi\u00f9 simile a quello femminile (tanto \u00e8 vero che i soggetti, se messi a confronto con i loro rispettivi padri, risultano spesso avere una statura maggiore ma anche delle dita pi\u00f9 corte); Ci\u00f2 \u00e8 dovuto ai bassi livelli di testosterone prenatali che influenzano il suddetto rapporto. Sintomi ulteriori comprendono l'aumentato rischio di osteoporosi, disordini autoimmuni della tiroide e diabete mellito di tipo 2. Vi \u00e8 un rischio aumentato del 69% di essere ricoverati in ospedale anche prima della diagnosi di Klinefelter. Alcuni studi hanno associato la sindrome a un'altezza leggermente maggiore della media e a una predisposizione al sovrappeso. I soggetti affetti presentano, inoltre, una predisposizione alla trombosi venosa profonda, con prevalenza dell'8,6% a 50 anni e 20,8% a 70 anni.\nI pazienti affetti da sindrome di Klinefelter vanno incontro a particolari alterazioni ormonali. I valori serici dell'ormone follicolo-stimolante, dell'ormone luteinizzante, dell'ormone antimulleriano e dell'inibina B risultano normali nell'et\u00e0 prepuberale, mentre diventano anomali col passare del tempo. Uno studio condotto su individui adulti affetti dalla sindrome, ha rilevato livelli di testosterone bassi nel 45% dei casi e il 43,6% dei pazienti accusava disfunzioni sessuali.\nLa probabilit\u00e0 di sviluppare tumori \u00e8 peculiare, in quanto alcune malattie sono strettamente correlate, come i tumori primitivi a cellule germinali del mediastino e il cancro della mammella, mentre per altre la sindrome pare essere un fattore di protezione, come nel caso del cancro della prostata. Utilizzando come parametro statistico l'eccesso di rischio assoluto (AER, \"absolute excess risk\") per soggetti l'anno, risulta aumentata la mortalit\u00e0 per cancro ai polmoni (AER +23,7), linfomi non-Hodgkin (AER +12,1) e tumore alla mammella maschile (AER +9,3).\nL'assetto 48, XXXY \u00e8 associato a collo corto, pieghe epicantiche, clinodattilia, sinostosi radio-ulnare e ritardo mentale di grado da moderato a severo. Associata al cariotipo 49, XXXXY si riscontra un'aumentata incidenza di anomalie cardiache congenite, in particolar modo la perviet\u00e0 del dotto arterioso di Botallo. Il ritardo mentale \u00e8 spesso grave. Le anomalie scheletriche includono sinostosi radio-ulnare, ginocchio valgo, petto escavato e clinodattilia.\nFertilit\u00e0.\nIn circa il 3,1% di maschi azoospermici viene riscontrato il cariotipo 47, XXY. La maggior parte dei maschi affetti \u00e8 azoospermica e l'esecuzione di una biopsia testicolare pu\u00f2 rivelare un'assenza di cellule della linea germinale, ipertrofia delle cellule di Leydig e una marcata fibrosi dei tubuli seminiferi. Inoltre si ricorda che la terapia androgenica, usata nel trattamento della sindrome di Klinefelter, influenza negativamente la fertilit\u00e0.\nSono state descritte gravidanze da concepimento naturale con partner affetti da sindrome di Klinefelter e ci\u00f2 \u00e8 pi\u00f9 frequente nei casi di mosaicismo. Nei casi di spermatogenesi residua presente, le tecniche di fecondazione assistita possono dare loro la possibilit\u00e0 di avere figli propri, ma poich\u00e9 la tecnica bioptica di estrazione degli spermatozoi (\"testicular sperm extraction\" o TESE) \u00e8 invasiva, occorre sempre valutare prima la presenza di alcuni indicatori che suggeriscono la possibile presenza di una residua spermatogenesi. Il riscontro di spermatogoni e spermatozoi \u00e8 pi\u00f9 frequente nel giovane, per esempio, perch\u00e9 il numero di gameti diminuisce rapidamente con l'et\u00e0, ma la somministrazione di inibitori dell'aromatasi e di gonadotropina corionica umana, per stimolare la produzione endogena testicolare di testosterone, fa aumentare la conta spermatica. Le frazioni di spermatozoi cos\u00ec ottenute dimostrano la presenza di gameti anormali, non euploidi, dal 7 al 20% (nel maschio 46, XY tale quota \u00e8 inferiore all'1%).\nDiagnosi.\nLa diagnosi di Sindrome di Klinefelter pu\u00f2 avvenire prima del parto, durante la vita dell'individuo o mai.\nLa diagnosi prenatale, fino a poco tempo fa, era limitata a circa il 10% dei casi, ma la diffusione dell'amniocentesi sta alzando le statistiche. Un quarto dei maschi affetti \u00e8 riconosciuto durante la pubert\u00e0, mentre il 25% dei casi viene diagnosticato tardivamente in et\u00e0 adulta. Si stima, infine, che circa il 64% degli individui affetti dalla Sindrome non vengano riconosciuti come tali per tutta la vita.\nSe la diagnosi prenatale avviene in seguito ad amniocentesi, spesso la diagnosi nei maschi adulti avviene solo accidentalmente, nell'ambito di accertamenti non strettamente correlati alla condizione, ma solitamente legati ad indagini sull'infertilit\u00e0 della coppia.\nLe manifestazioni cliniche iniziali possono comparire nella prima infanzia o, pi\u00f9 spesso, durante la pubert\u00e0 e genericamente comprendono il mancato sviluppo dei caratteri sessuali secondari, la microrchidia e l'aspermatogenesi, ma il quadro pu\u00f2 essere molto variabile, fino ad un completo mimetismo con la popolazione non Klinefelter. La tendenza all'alta statura \u00e8 difficilmente diagnosticabile durante la pubert\u00e0 e nonostante la presenza di testicoli piccoli, l'analisi del cariogramma sui linfociti \u00e8 lo standard genetico per effettuare una diagnosi. In passato era pratica comune anche l'osservazione del corpo di Barr. Per confermare il mosaicismo viene effettuata l'analisi del cariotipo anche su fibroblasti cutanei o tessuto testicolare.\nAltre metodiche diagnostiche comprendono la ricerca di elevati livelli sierici di gonadotropine (ormoni FSH e LH), la presenza di azoospermia e la determinazione della cromatina sessuale in tamponi orali. Uno studio del 1994 ha proposto, come alternativa, l'uso della reazione polimerasica a catena (PCR) come metodo diagnostico pi\u00f9 veloce. L'esame \u00e8 positivo se rivela la presenza di RNA che porta le informazioni di un gene, contenuto nel cromosoma X, che serve come un marcatore per l'inattivazione del secondo (e di eventuali ulteriori) X supplementare. Questo gene, chiamato \"X-inactive-specific transcript\" (XIST), \u00e8 trascritto solamente nel cromosoma X inattivo.\nDiagnosi differenziale.\nLa sindrome di Klinefelter entra in diagnosi differenziale con altre due condizioni genetiche: la sindrome dell'X fragile (causata da una mutazione del gene FMR1 sul cromosoma X) e la sindrome di Marfan (una malattia autosomica dominante che colpisce il tessuto connettivo). La causa dell'ipogonadismo, proprio della sindrome, pu\u00f2 essere attribuita a molte altre diverse condizioni mediche.\nSono stati documentati rari casi di individui affetti da sindrome di Down che presentavano anche il difetto 47/XXY.\nTrattamento.\nLa mutazione genetica \u00e8 irreversibile, tuttavia, per gli individui affetti che desiderano avere un aspetto pi\u00f9 maschile, \u00e8 possibile ricorrere alla somministrazione di testosterone. Uno studio, effettuato su pazienti adolescenti trattati con impianto sottocutaneo a rilascio controllato di tale ormone, ha dimostrato buoni risultati malgrado la necessit\u00e0 di un costante monitoraggio. La terapia ormonale \u00e8 utile anche per prevenire l'insorgenza dell'osteoporosi.\nSpesso i maschi che presentano ginecomastia e/o ipogonadismo soffrono di depressione e/o ansia sociale. Almeno uno studio consiglia l'opportunit\u00e0 di un sostegno psicologico per i giovani affetti da sindrome di Klinefelter al fine di ridurre i loro deficit psicosociali. L'intervento chirurgico di mastectomia pu\u00f2 essere preso in considerazione sia per i problemi psicologici dovuti alla ginecomastia, sia per ridurre la probabilit\u00e0 di sviluppare un tumore mammario.\nIl ricorso ad una terapia comportamentale pu\u00f2 mitigare gli eventuali disturbi del linguaggio, le difficolt\u00e0 scolastiche e di socializzazione. Un approccio mediante terapia occupazionale \u00e8 utile nei bambini affetti dalla sindrome che presentano disprassia motoria.\nTrattamento contro l'infertilit\u00e0.\nFino al 1996, gli uomini che presentavano un cariotipo tipico della sindrome di Klinefelter erano considerati generalmente sterili. Tuttavia, al 2010, sono state documentate pi\u00f9 di 100 gravidanze di successo realizzate tramite la tecnica FIVET con spermatozoi prelevati chirurgicamente da uomini con la sindrome (\"testicular sperm extraction\" o TESE).\nUno studio effettuato sui risultati di 54 TESE ha evidenziato che il tasso di recupero degli spermatozoi \u00e8 del 72% per ogni procedura e che il 69% degli uomini possedevano un numero adeguato di spermatozoi per realizzare l'iniezione intracitoplasmatica dello spermatozoo. Il 46% delle gravidanze ottenute in questo modo si sono concluse positivamente e tutti i bambini nati presentavano un cariotipo normale. Circa il 30% dei pazienti che si sottopongono a questa procedura ottiene questi risultati.\nTalvolta viene, inoltre, eseguita la crioconservazione del seme prelevato in et\u00e0 adolescenziale per poter tentare un'eventuale futura procreazione.\nPrognosi.\nI bambini con la forma XXY differiscono poco dai bambini sani. Nonostante possano dover affrontare durante l'adolescenza problemi spesso emotivi e comportamentali e avere difficolt\u00e0 nei risultati scolastici, la maggior parte di loro pu\u00f2 raggiungere una piena indipendenza dalle loro famiglie in et\u00e0 adulta. Alcuni riescono ad arrivare ad avere un'istruzione universitaria e una vita pressoch\u00e9 normale.\nI risultati di uno studio effettuato su 87 adulti australiani con sindrome di Klinefelter evidenzia come coloro che hanno avuto una diagnosi e un adeguato trattamento fin dalla giovane et\u00e0 ne abbiano tratto un significativo beneficio rispetto a chi ha ricevuto la diagnosi in et\u00e0 adulta.\nNon sembra esserci una sostanziale diminuzione dell'aspettativa di vita da parte degli individui con sindrome di Klinefelter. Diversi studi sono stati compiuti e hanno portato a risultati non definitivi. Un primo lavoro edito nel 1985 individuava una maggior mortalit\u00e0 dovuta prevalentemente a valvulopatie aortiche, allo sviluppo di tumori e a possibili emorragie subaracnoidee, tale da ridurre di circa 5 anni l'aspettativa di vita. Studi successivi hanno ridotto questa stima, associando alla condizione una riduzione mediana della sopravvivenza di 2,1 anni. Tuttavia questi dati non sono assoluti e hanno bisogno di ulteriori verifiche.\nA seguito della diagnosi della sindrome si rende necessario un \"follow up\" da parte di un endocrinologo."}
{"id": "255480", "revid": "2184720", "url": "https://it.wikipedia.org/wiki?curid=255480", "title": "Agriturismo", "text": "L'agriturismo \u00e8 una forma di turismo nella quale il turista \u00e8 ospitato presso un'azienda agricola.\n\u00c8 praticato, con diverse forme denominazioni, in diversi paesi del mondo, soprattutto in Europa e in Giappone.\nL'agriturismo in Italia.\nIn Italia, l'esercizio dell'attivit\u00e0 agrituristica, da parte delle imprese agricole, \u00e8 consentito esclusivamente nel rispetto di specifiche norme che ne regolano la connessione con l'\"attivit\u00e0 agricola\" e la denominazione \"agriturismo\". Secondo il Codice Civile (art. 2135), l'attivit\u00e0 agrituristica \u00e8 considerata attivit\u00e0 agricola.\nIl termine \"agriturismo\" \u00e8 stato coniato a met\u00e0 degli anni sessanta.\nDopo un periodo di promozione culturale e politica, l'agriturismo \u00e8 entrato per la prima volta nella legislazione italiana, a livello locale, nel 1973 (provincia autonoma di Trento); la prima citazione dell'agriturismo (alloggi agroturistici) in una legge statale risale alla legge-quadro sul turismo del 1983 (Legge 17 maggio 1983, n. 217). La prima legge quadro per la disciplina dell'agriturismo \u00e8 stata emanata due anni pi\u00f9 tardi (Legge 5 dicembre 1985 n. 730).\nLe norme che regolano il settore in Italia sono:\nPi\u00f9 nello specifico, le Regioni stabiliscono:\nSecondo la Legge 96/2006, per attivit\u00e0 agrituristiche si intendono le attivit\u00e0 di ricezione e ospitalit\u00e0 esercitate dagli imprenditori agricoli, anche nella forma di societ\u00e0 di capitali o di persone, oppure associati fra loro, attraverso l'utilizzazione della propria azienda in rapporto di connessione con le attivit\u00e0 di coltivazione del fondo, di silvicoltura e di allevamento di animali.\nPossono essere addetti allo svolgimento dell'attivit\u00e0 agrituristica l'imprenditore agricolo e i suoi familiari, nonch\u00e9 i lavoratori dipendenti a tempo determinato, indeterminato e parziale, che sono considerati lavoratori agricoli ai fini della disciplina previdenziale, assicurativa e fiscale vigente. Il ricorso a soggetti esterni \u00e8 consentito esclusivamente per lo svolgimento di attivit\u00e0 e servizi complementari.\nRientrano fra le attivit\u00e0 agrituristiche:\nL'attivit\u00e0 agrituristica pu\u00f2 essere realizzata esclusivamente in edifici rurali preesistenti nelle aziende agricole e non pi\u00f9 utili alla conduzione del fondo. Sono previsti aiuti finanziari regionali nel quadro dei Piani di Sviluppo Rurale sostenuti dall'Unione Europea.\nSecondo le pi\u00f9 recenti statistiche ISTAT (2010), in Italia le aziende agrituristiche sono 19.973, di cui 16.504 offrono alloggio con 206.145 posti letto, 9.914 ristorazione, 11.421 attivit\u00e0 ricreative, culturali e didattiche. La regione con l'offerta pi\u00f9 rilevante di agriturismi \u00e8 la Toscana (4.074 aziende) seguita dal Trentino-Alto Adige (3.339) e dalla Lombardia (1.327). Secondo recenti stime dell'Agriturist (2012), il fatturato annuo del settore \u00e8 di circa 1,17 miliardi di euro.\nInizialmente concepito come una forma di accoglienza molto semplice, organizzata dagli agricoltori allestendo sommariamente alloggi in edifici aziendali resi disponibili dal rapido ridimensionamento degli occupati in agricoltura, l'agriturismo si \u00e8 via via evoluto offrendo comfort e servizi adeguati alle esigenze del turismo moderno, pur coerenti con la connessione all'attivit\u00e0 agricola prevista dalla legge. In aumento anche l'offerta di servizi didattici con la diffusione delle cosiddette fattorie didattiche che accolgono studenti per far conoscere i diversi aspetti dell'attivit\u00e0 agricola e della preparazione di molti alimenti (vino, olio, miele, formaggi, salumi, ecc.).\nL'offerta di agriturismi \u00e8 in costante crescita. Dapprima concentrata in piccole aziende agricole nelle zone collinari e montane, interessa oggi anche grandi aziende, pure di pianura, dando un prezioso sostegno ai redditi agricoli e contribuendo alla conservazione del paesaggio attraverso il recupero degli edifici rurali abbandonati, al consolidamento dell'occupazione in agricoltura, e alla valorizzazione dei prodotti tipici del territorio. L'agriturismo ha inoltre dato impulso allo sviluppo di altre forme di turismo rurale (piccoli alberghi di \"charme\", \"bed and breakfast\", case vacanze) che richiamano clienti ugualmente interessati al mondo agricolo, ma la cui attivit\u00e0 \u00e8 svincolata dalla concreta attivit\u00e0 lavorativa nei campi.\nAnche la domanda di agriturismo si \u00e8 notevolmente modificata negli ultimi anni: prima interessava una ristretta cerchia di appassionati di tradizioni e specialit\u00e0 enogastronomiche, oggi coinvolge larghi strati popolari motivati dal contatto con la natura, la buona tavola, la tranquillit\u00e0, i prezzi generalmente contenuti. Le aziende, inizialmente ad apertura prevalentemente stagionale, attualmente sono per lo pi\u00f9 attive per l'intero arco dell'anno, ospitando per i fine settimana come per periodi pi\u00f9 lunghi durante le vacanze estive. Crescono gli ospiti stranieri che si stimano nell'ordine del 27% del totale.\nIl plurale della parola agriturismo \u00e8 agriturismi, come indicato dall'Accademia della Crusca."}
{"id": "255481", "revid": "27723", "url": "https://it.wikipedia.org/wiki?curid=255481", "title": "Elementi orbitali", "text": ""}
{"id": "255482", "revid": "1543377", "url": "https://it.wikipedia.org/wiki?curid=255482", "title": "Parametri orbitali", "text": "Gli elementi orbitali o parametri orbitali kepleriani sono un insieme di parametri necessari per determinare in maniera univoca un'orbita, dato un sistema ideale formato da due masse che seguano le leggi newtoniane del moto e la legge di gravitazione universale.\nData la possibilit\u00e0 di descrivere un moto centrale in diversi modi, a seconda dell'insieme di variabili che si sceglie di misurare, vi sono diversi metodi per definire un insieme di parametri orbitali, ognuno dei quali pu\u00f2 comunque definire in maniera univoca la medesima orbita. Oltre ai sei parametri orbitali, gli altri modi per definire univocamente un'orbita kepleriana sono:\nUn'orbita di tipo kepleriano prevede quindi sei gradi di libert\u00e0, descrivibili in tre seguenti modi:\nUn settimo parametro, il tempo, pu\u00f2 essere ricavato dal passaggio dall'anomalia vera all'anomalia eccentrica, per poi utilizzare la legge oraria del moto medio attraverso il problema di Keplero.\nParametri orbitali kepleriani.\nL'insieme tradizionale di parametri orbitali \u00e8 associato al nome di Keplero, in onore delle sue celebri tre leggi. I parametri previsti sono:\nI parametri riportati individuano l'orbita come segue:\nData l'imprecisione del modello newtoniano del moto orbitale, che considera i corpi celesti come veri oggetti puntiformi, gli elementi orbitali dei pianeti reali tendono a cambiare nel tempo.\nInoltre per i satelliti artificiali che sfiorano l'atmosfera del corpo attorno al quale orbitano si specifica talvolta un ottavo parametro, ovvero l'attrito atmosferico.\nI sei parametri e la loro determinazione a partire dai vettori orbitali di stato.\nNoti i vettori di stato formula_4 e formula_5 \u00e8 possibile passare agevolmente alle costanti del moto e ai sei parametri orbitali, infatti, nelle ipotesi di moto centrale senza perturbazioni, cinque dei sei parametri si conservano nel tempo (tranne l'anomalia vera) e di conseguenza \u00e8 pi\u00f9 semplice la trattazione dell'orbita.\nInclinazione.\nNoto il momento angolare orbitale specifico formula_1, come\ned il suo modulo, l'inclinazione del piano orbitale rispetto al sistema inerziale vale\ndove formula_19 \u00e8 la componente di formula_1 lungo formula_21;\nAscensione retta e longitudine del nodo ascendente.\nL'ascensione retta del nodo ascendente (\"Right Ascension of the Ascending node\", RAAN) \u00e8 l'angolo misurato sul piano equatoriale compreso tra la direzione del punto d'Ariete e il nodo ascendente; \nSe formula_23 allora formula_24\ndove formula_25 \u00e8 la componente lungo formula_26 del vettore asse nodale formula_27; si noti che l'asse nodale, definito come vettore dato dall'intersezione di piano equatoriale e piano orbitale, non ha componenti lungo formula_21 nel sistema di riferimento inerziale.\nAlternativamente pu\u00f2 essere usata la longitudine del nodo ascendente: i due parametri contengono la medesima informazione ma riferita a due piani diversi:\nArgomento del pericentro.\nL'argomento del pericentro, o anomalia del pericentro (periasse) \u00e8 l'angolo, misurato sul piano orbitale, compreso tra il nodo ascendente ed il vettore eccentricit\u00e0. Il vettore eccentricit\u00e0 ha come direzione la linea degli apsidi e come verso uscente dal pericentro. \ndove\nEccentricit\u00e0.\nL'eccentricit\u00e0 \u00e8 il modulo del vettore eccentricit\u00e0 formula_33\noppure pu\u00f2 essere calcolato noti i raggi di apocentro e pericentro (nel caso di un'orbita ellittica)\nUn'espressione generale, valida per ogni tipo di conica, \u00e8 funzione dell'energia totale specifica, del momento angolare orbitale e della costante planetaria formula_37\nSemiasse maggiore.\nIl semiasse maggiore pu\u00f2 essere calcolato a partire dall'energia orbitale specifica formula_3 poich\u00e9 risulta:\noppure come\nIl legame tra semiasse e periodo \u00e8 dato dalla Terza legge di Keplero:\ndove formula_43 \u00e8 la costante gravitazionale planetaria dell'attrattore.\nAnomalia vera.\nL'anomalia vera \u00e8 l'unico parametro orbitale kepleriano che cambia valore durante il moto; infatti descrive l'angolo tra il pericentro ed il corpo orbitante, misurato sul piano orbitale. \nAltrimenti l'anomalia vale formula_46"}
{"id": "255484", "revid": "124369358", "url": "https://it.wikipedia.org/wiki?curid=255484", "title": "Ciclo for", "text": "Nei linguaggi di programmazione o di scripting, il ciclo codice_1 \u00e8 una struttura di controllo iterativa che determina l'esecuzione di una porzione di programma ripetuta per un certo numero noto di volte. Si distingue in questo modo dal ciclo codice_2, in cui la ripetizione delle istruzioni avviene semplicemente finch\u00e9 \u00e8 valida una determinata condizione, pertanto il numero di ripetizioni necessario pu\u00f2 non essere conosciuto a priori (in questo caso il ciclo pu\u00f2 anche non venire mai eseguito, nel caso in cui la condizione in questione non fosse verificata quando viene controllata per la prima volta). La scelta fra questi due tipi di ciclo \u00e8 legata a considerazioni di leggibilit\u00e0 e chiarezza del codice; in linea di principio, infatti, qualunque algoritmo che impieghi un ciclo codice_1 pu\u00f2 essere trascritto in una forma che usa solo il ciclo codice_2, e viceversa.\nQuasi tutti i linguaggi di programmazione hanno un'implementazione per un ciclo codice_1; un ciclo di questo genere \u00e8 presente in praticamente tutti i linguaggi procedurali e a oggetti, e anche in linguaggi basati su altri paradigmi, come il linguaggio concorrente Occam. Pur con sintassi specifiche che variano da linguaggio a linguaggio, il ciclo codice_1 \u00e8 in genere riconoscibile da alcuni elementi tipici:\nUn esempio in pseudocodice che rappresenta le caratteristiche generali del ciclo codice_1 (mutuato dalla sintassi del BASIC) pu\u00f2 essere il seguente, che stampa a video i numeri da 1 a 10. Pu\u00f2 essere parafrasato in italiano come: \"per I che varia da 1 a 10, stampa I\".\nEsempi.\nMATLAB.\nIn Matlab la ripetizione di blocchi di istruzioni per un numero di volte specificato e in modo incondizionato viene eseguita tramite l'istruzione di ciclo FOR ...END la cui sintassi \u00e8:\nfor indice = insieme di valori assunti dall'indice;\nblocco di istruzioni;\nend\nesempio:\nfor i=1:8\ndisp(['numero: ',num2str(i)]);\nend\nRISULTATO:\nPython.\nIn Python la sintassi \u00e8 la seguente:\nfor n in range(1, 100):\n print n\nCon questo semplice esempio visualizzerete una lista di numeri da 1 a 99.\nPascal.\nIn Pascal sono previste due sintassi diverse per i cicli col contatore che viene incrementato o decrementato:\nvar i : integer;\nfor i := 1 to 10 do\n writeln(i);\nvar i : integer;\nfor i := 10 downto 1 do\n writeln(i);\nC.\nIl linguaggio C e i suoi derivati (inclusi per esempio C++ e Java) forniscono una versione generalizzata del ciclo codice_1, che si pu\u00f2 impiegare per descrivere cicli la cui terminazione non \u00e8 basata semplicemente sul conteggio delle iterazioni eseguite attraverso un contatore, ma richiede anche il soddisfacimento di una certa condizione. La sintassi generale del ciclo codice_1 in C \u00e8 la seguente:\nfor(&lt;inizializzazione&gt;; &lt;test&gt;; &lt;incremento&gt;)\n &lt;istruzione&gt;;\ndove codice_10 \u00e8 una qualsiasi espressione C (nella forma pi\u00f9 semplice \u00e8 l'assegnamento di un valore iniziale al contatore); codice_11 \u00e8 una condizione che dev'essere vera affinch\u00e9 il ciclo continui (nella forma pi\u00f9 semplice si tratta di imporre che il contatore non abbia raggiunto il suo valore finale); codice_12 \u00e8 una istruzione che viene eseguita al termine di ogni iterazione (nella forma pi\u00f9 semplice si tratta dell'incremento del valore del contatore). Un esempio in cui il ciclo codice_1 viene impiegato in modo convenzionale \u00e8 per esempio il seguente, che stampa a video i valori da 1 a 10:\nint i;\nfor(i = 1; i &lt;= 10; i++)\n printf(\"%d\", i);\nQuesto tipo di ciclo pu\u00f2 essere usato per realizzare iterazioni di natura completamente diversa, poich\u00e9 tutti e tre gli elementi descrittivi dell'iterazione (inizializzazione, test e incremento) possono essere espressi da frammenti di codice C qualsiasi; non \u00e8 neanche obbligatorio che essi manipolino una variabile contatore.\nJava.\nIn Java, la variabile contatore (o qualsiasi altra variabile impiegata nel ciclo) pu\u00f2 essere dichiarata nella sezione di inizializzazione. L'equivalente Java dell'esempio C precedente potrebbe assumere la seguente forma:\nfor (int i = 1; i &lt;= 10; i++)\n System.out.println(i);\nA partire dalla versione 5 di Java \u00e8 inoltre disponibile la versione detta \"generalizzata\" del costrutto:\nint V[] = {1, 2, 3, 4, 5};\nfor (int i : V)\n System.out.println(i);\ntale forma del costrutto \u00e8 inoltre disponibile per qualunque classe implementi l'interfaccia codice_14:\nArrayList&lt;Double&gt; lista = new ArrayList&lt;Double&gt;();\nfor (Double a : lista)\n System.out.println(a);\nin questo frammento di codice il ciclo assegna di volta in volta all'oggetto codice_15 il riferimento ad uno degli oggetti (della classe-contenitore codice_16) contenuti in codice_17 istanza della classe codice_18 che implementa l'interfaccia Iterable.\nVisual Basic/Visual Basic .NET.\nFor i = 1 To 10\n Console.WriteLine(\"La variabile di controllo vale \" &amp; i)\nNext\nBatch/DOS.\nDal DOS (o tramite script in batch) pu\u00f2 essere spesso utile dover creare un ciclo come questo:\nfor %%v in (a,e,i,o,u) do (\necho %%v\nRisultato: saranno visualizzate le vocali a,e,i,o,u.\nfor /f %%r in (File.txt) do (\necho %%r\nRisultato: visualizzeremo ogni riga dal file indicato tra parentesi."}
{"id": "255487", "revid": "125069192", "url": "https://it.wikipedia.org/wiki?curid=255487", "title": "Political Compass", "text": "Il Political Compass (inglese per \"bussola politica\") \u00e8 uno schema multiasse proposto per organizzare pensieri politici in diverse dimensioni. Esso viene inteso come alternativa al tradizionale modello ad unico asse \"destra-sinistra\", adottato nei passati due secoli.\nIl termine \"Political Compass\" ha origine da un popolare sito Internet, che adotta tale sistema per determinare una rappresentazione grafica delle idee politiche di un qualsiasi utente, mediante un questionario compilabile on-line. Le due assi in questione, in particolare, misurano la visione politica sia da un punto di vista sociale (da autoritarismo a libertarismo), sia nella propria visione economica (da sinistra a destra).\nIn particolare, l'asse economico tende a stimare le opinioni del soggetto sul livello di controllo da parte dello stato nei confronti dell'economia stessa, a partire da una politica socialista fino al liberismo. L'asse sociale invece tende a misurare il livello personale di \"libert\u00e0 della persona\", in base al livello di controllo delle stesse libert\u00e0 individuali."}
{"id": "255488", "revid": "1546219", "url": "https://it.wikipedia.org/wiki?curid=255488", "title": "Distributed Proofreaders", "text": "Distributed Proofreaders, solitamente abbreviato in DP o PGDP, \u00e8 un progetto con lo scopo di sviluppare eBook per il Progetto Gutenberg, permettendo a pi\u00f9 persone di lavorare insieme alla correzione degli errori commessi dalle scansioni OCR. Si pu\u00f2 tradurre in italiano come \"correttori distribuiti\".\nStoria.\nDistributed Proofreaders \u00e8 stato fondato da Charles Franks nel 2000 come sito indipendente per aiutare il Progetto Gutenberg. DP \u00e8 divenuto sito ufficiale di Project Gutenberg nel 2002.\nL'8 novembre 2002 Distributed Proofreaders \u00e8 stato pubblicizzato su Slashdot, e pi\u00f9 di quattromila nuovi membri si sono iscritti in un solo giorno, aumentando significativamente il numero di correttori e sviluppatori software; ci\u00f2 port\u00f2 a un miglioramento qualitativo e quantitativo degli e-book. Nell'ottobre 2004 Distributed Proofreaders ha raggiunto i 5.000 e-text inviati al Progetto Gutenberg, e nel marzo 2007 ha raddoppiato il numero. I 15.000 e-book sono stati raggiunti nel maggio 2009. Quasi la met\u00e0 delle opere attualmente presenti su Project Gutenberg sono state create dai volontari di DP. Il 9 aprile 2011 sono stati raggiunti i 20\u00a0000 e-book pubblicati sul Progetto Gutenberg.\nIl 31 luglio 2006 \u00e8 stata istituita la Distributed Proofreader Foundations, per dare un'entit\u00e0 legale e lo status di organizzazione no-profit al progetto.\nProcesso di correzione.\nOpere di pubblico dominio, solitamente libri il cui copyright \u00e8 scaduto, vengono acquisite tramite scansione da parte dei volontari oppure selezionate da progetti di digitalizzazione; in seguito le immagini vengono sottoposte a riconoscimento dei caratteri tramite software OCR. Spesso il riconoscimento non \u00e8 esatto, e nel testo risultante sono presenti numerosi errori. Per correggerli, le pagine sono rese disponibili ai volontari attraverso Internet, affiancando l'immagine originale al testo trascritto.\nOgni pagina viene corretta, riletta e formattata pi\u00f9 volte; in seguito vengono unite le pagine e preparate per l'upload al Project Gutenberg."}
{"id": "255491", "revid": "767487", "url": "https://it.wikipedia.org/wiki?curid=255491", "title": "Aerofrenaggio", "text": "L'aerofrenaggio \u00e8 la tecnica attraverso la quale una sonda spaziale sfrutta l'attrito dell'atmosfera di un pianeta per ridurre la propria velocit\u00e0.\nCaratteristiche.\nL'aerofrenaggio \u00e8 stato usato per decenni come un valido strumento per abbassare le orbite dei satelliti in orbita terrestre e farli eventualmente ricadere al suolo. Grazie ad esso \u00e8 possibile ridurre fortemente l'energia cinetica del corpo in un breve intervallo di tempo, convertendola principalmente in calore. Per far s\u00ec che una sonda resista al calore \u00e8 necessario uno scudo termico dotato di forma aerodinamica e di una buona resistenza all'accelerazione. Una procedura di aerofrenaggio \u00e8 stata utilizzata anche per inviare sonde di superficie su Marte, Venere e Giove.\nUna seconda possibilit\u00e0 di sfruttamento dell'aerofrenaggio prevede il suo utilizzo per ridurre semplicemente la velocit\u00e0 di una sonda spaziale, senza necessariamente provocarne l'ingresso definitivo nell'atmosfera. Ad esempio il Mars Global Surveyor ha utilizzato i propri pannelli solari a mo' di \"ali\" per apportare lievi modifiche alla propria orbita durante i suoi ripetuti passaggi al periareo. Questo tipo di aerofrenaggio non implica temperature o pressioni straordinarie e non richiede quindi caratteristiche strutturali specifiche della sonda.\nLa tecnica dell'aerofrenaggio \u00e8 menzionata in molte storie di fantascienza. Ad esempio, nel romanzo \"\" di Arthur C. Clarke due sonde (una russa e una cinese) attraversano gli strati superiori dell'atmosfera gioviana per ridurre la propria velocit\u00e0 cos\u00ec da poter esplorare i satelliti del pianeta. Nella \"Trilogia di Marte\" di Kim Stanley Robinson, si menziona spesso l'aerofrenaggio nell'atmosfera marziana delle astronavi provenienti dalla Terra; in particolare il primo romanzo, \"Red Mars\", dedica molte pagine alle lunghe ed estenuanti esercitazioni che l'equipaggio dell'astronave \"Ares\" dedica alla procedura di aerofrenaggio all'arrivo su Marte, mai tentato prima con un veicolo spaziale di quelle dimensioni."}
{"id": "255495", "revid": "124693116", "url": "https://it.wikipedia.org/wiki?curid=255495", "title": "Juneau", "text": "Juneau (; in tlingit: Dz\u00e1nti K'ih\u00e9eni ; in russo: \u0414\u0436\u0443\u043d\u043e, D\u017euno; in inupiaq: Tisaantikii Hiinii) \u00e8 la capitale dell'Alaska, negli Stati Uniti d'America. I confini della citt\u00e0 coincidono con quelli del Borough di Juneau (in Alaska i Borough, o distretti, sostituiscono le contee), e l'amministrazione locale opera sia a livello cittadino sia di distretto. La popolazione, nel 2011, ammontava a abitanti.\nL'area della contea \u00e8 la seconda pi\u00f9 estesa degli Stati Uniti, superata di poco da un'altra citt\u00e0 dell'Alaska, Sitka.\nLa citt\u00e0 deve il suo nome al cercatore d'oro Joe Juneau, scopritore di una vena aurifera nella zona verso la fine del XIX secolo.\nStoria.\nPrimo insediamento.\nPrima dell'insediamento europeo, la zona \u00e8 stata popolata per millenni dalle trib\u00f9 Taku e Auke che avevano trovato nel canale Gastineau un ottimo terreno di pesca. Gli Auke avevano costruito un villaggio e una necropoli.\nScoperta europea della zona.\nSebbene durante il dominio russo in Alaska fosse presente un insediamento questi ultimi non erano a conoscenza di Juneau. Il primo europeo a sopraggiungere nella zona fu Joseph Whidbey nell'agosto del 1794 durante la spedizione di George Vancouver, ma vedendo il Gastineau ghiacciato ritenne la zona di scarsa utilit\u00e0.\nCitt\u00e0 mineraria.\nDopo la Corsa all'oro californiana i cercatori d'oro e i minatori si spostarono lungo la costa nord-pacifica in cerca di altri depositi auriferi. Nel 1880 l'ingegnere minerario di Sitka George Pilz offr\u00ec una ricompensa al capo indigeno locale che lo avrebbe guidato verso i depositi d'oro. Capo Kowee accett\u00f2 e venne accompagnato da dei cercatori nella ricerca di oro per poi tornare con un po' di minerali e aver segnalato la presenza di depositi. Alla richiesta di ricompensa da parte dell'indigeno, Pilz invi\u00f2 due uomini: Joe Juneau e Richard Harris verso il Gastineau. I due dopo aver ricompensato il capo indigeno trovarono nella zona tantissime pepite molto grandi e grazie a ci\u00f2 si decise la nascita di una citt\u00e0.\nIl 18 ottobre 1880 i due uomini marcarono un terreno di 160 acri per il sito della futura cittadina. Entro un anno era gi\u00e0 presente un campo minerario che a breve con l'arrivo di molti minatori divenne un villaggio sostituendo le tende e le baracche con degli edifici pi\u00f9 sostanziosi. Fu la prima citt\u00e0 statunitense sul suolo d'Alaska dopo il suo acquisto. Gi\u00e0 nell'autunno del 1881 il villaggio contava pi\u00f9 di 100 abitanti ed era conosciuto come Rockwell per poi cambiare in Harrisburg ed infine Juneau tramite una votazione e per distinguersi dall'omonima citt\u00e0 in Pennsylvania.\nGeografia fisica.\nJuneau \u00e8 situata nella regione sudorientale dell'Alaska, alla latitudine 58\u00b018'07 nord e alla longitudine 134\u00b025'11 ovest, vicino al confine con il Canada.\nTerritorio.\nLa citt\u00e0 si trova lungo il canale Gastineau: il centro della citt\u00e0, la zona affari ed il porto, si trovano sulla terraferma, sul lato est del canale, mentre il quartiere di West Juneau, prevalentemente residenziale, si trova sull'isola Douglas, sul lato ovest del canale, collegato alla zona est con il ponte Juneau\u2013Douglas. La citt\u00e0 \u00e8 raggiungibile via terra solo da nord, attraverso la strada costiera denominata Glacier Highway, arteria peraltro lunga appena un centinaio di km ed a servizio dell'aeroporto e di pochi centri minori. Da pi\u00f9 distante vi si pu\u00f2 arrivare soltanto con navi o aerei; per spostarsi si usano prevalentemente gli idrovolanti. Pur essendo situata al livello del mare, \u00e8 prossima a molte montagne, fra le quali trovasi il Ghiacciaio Taku.\nLa vegetazione principale di Juneau \u00e8 la taiga ed \u00e8 composta principalmente da pini, abeti e bassi arbusti. Le isole di Juneau sono montagnose.\nClima.\nJuneau, nonostante la sua localizzazione nel Sudest dell'Alaska, ha una temperatura abbastanza bassa, con medie annuali inferiori ai ; \u00e8 peraltro la citt\u00e0 con gli inverni pi\u00f9 miti di tutto lo Stato.\nNell'estate la temperatura pu\u00f2 raggiungere i , con molte nuvole e molta pioggia, specialmente nei mesi di agosto e settembre. La temperatura massima registrata nella storia di Juneau fu di , nel luglio del 1975. La minima estiva fu registrata nel luglio del 1895, con .\nIn inverno le medie termiche sono / (Juneau \u00e8 l'unica citt\u00e0 in cui la massima di gennaio \u00e8 superiore a ), e nevica molto, dato che la massa di aria fredda porta nuvole saturate. Nel gennaio del 1973 fu registrata la temperatura invernale minima, di , e la pi\u00f9 alta raggiunse i anche nel mese di gennaio. Gli accumuli nevosi dell'intero inverno si situano intorno ai e la copertura nevosa dura un paio di mesi.\nCultura.\nMusica.\nLa band dei Funeral for a Friend, originaria di Bridgend, Galles, ha scritto una canzone con il titolo \"Juneau\" nel \"mini-album\" intitolato \"Seven Ways to Scream Your Name\". Del mini album fanno parte anche i singoli \"She Drove Me to Daytime Television\" e \"Escape Artist Never Die\"."}
{"id": "255496", "revid": "1654832", "url": "https://it.wikipedia.org/wiki?curid=255496", "title": "Daria Bignardi", "text": "Giornalista in attivit\u00e0 dagli anni ottanta, ha esordito in Rai con Gad Lerner nel 1991 nella trasmissione \"Milano, Italia\". Nel 1995 \u00e8 passata a Mediaset, diventando conduttrice, tra l'altro, di talk show di costume e reality show (\"Tempi moderni\" e \"Grande Fratello\"). Su LA7 ha condotto \"Le invasioni barbariche\". Come giornalista ha collaborato con \"Vanity Fair\", ha diretto \"Donna\" dal dicembre 2002 al marzo 2005 e nel 2009 ha esordito come scrittrice (i suoi romanzi sono editi dalla Mondadori). \u00c8 stata direttrice di Rai 3 dal 18 febbraio 2016 al 26 luglio 2017.\nBiografia.\nDaria Bignardi ha studiato al Liceo classico Ludovico Ariosto di Ferrara, poi si \u00e8 trasferita a Bologna per studiare al DAMS, senza per\u00f2 conseguire la laurea. \u00c8 stata sposata dapprima con Nicola Manzoni e dal 2004 al 2018 con il giornalista Luca Sofri, figlio di Adriano.\nCarriera.\nDopo un periodo di studio e lavoro a Londra nel 1984 si trasferisce a Milano dove collabora con il settimanale \"Panorama\". Nel 1988 entra a \"Chorus\", mensile di Leonardo Mondadori. Nel 1989 diventa giornalista professionista ed esordisce in TV agli inizi degli anni novanta su Rai 3, nel programma \"Milano, Italia\", collaborando con Gad Lerner prima e poi con Gianni Riotta alla scrittura della trasmissione. Nel 1994 fa parte del cast di \"Punto e a capo\", in onda su Rai 2, in qualit\u00e0 di inviata da Milano.\nNotata da Gregorio Paolini, nell'autunno 1994 passa a Mediaset per condurre la rubrica letteraria di Canale 5 \"A tutto volume\", al posto di Alessandra Casella e accanto a David Riondino, trasmissione vincitrice del \"Premio Ennio Flaiano per la televisione di qualit\u00e0\". A partire dallo stesso periodo conduce, all'interno della trasmissione radiofonica \"Deejay chiama Italia\", \"La mezz'ora Daria\", una rubrica omologa dedicata alla presentazione degli ultimi libri usciti nelle librerie. La collaborazione con Radio Deejay prosegue fino al 2009. Sempre al 1995 risale la sua partecipazione al Festival di Sanremo, in qualit\u00e0 di corista di Sabina Guzzanti in La Riserva Indiana con il brano \"Troppo sole\", scritto da Riondino. Al suo fianco ci sono personaggi fra i pi\u00f9 vari del giornalismo e della politica come Nichi Vendola, Antonio Ricci, Milo Manara e Mario Capanna.\nTra il 1996 e il 1997 conduce il talk show \"Corto circuito\" in onda su Canale 5, ma i primi successi arrivano con \"Tempi moderni\", il programma di Italia 1 che fa parlare di s\u00e9 per i temi trattati, spesso particolarmente trasgressivi. Il programma riscuote un buon successo di pubblico, ottenendo il Premio Flaiano e il \"Premio Nazionale Alghero Donna di Letteratura e Giornalismo\" sezione Giornalismo, nel 2000.\nNel 2000 conduce la prima edizione del \"Grande Fratello\", in onda in autunno su Canale 5; partito in sordina e dopo pesanti critiche il reality termina la sua prima edizione ottenendo ascolti record. Il grande successo della trasmissione coincide con uno dei momenti di pi\u00f9 vasta popolarit\u00e0 per la giornalista, che vince il Telegatto e il Premio regia televisiva. Dopo avere condotto anche la seconda edizione nel 2001 torna a parlare di libri con \"Lando\", un programma in onda su Italia 1 nel 2002. Nel 2004 ha portato a battesimo un altro reality show, \"La fattoria\", In questi stessi anni avvia una collaborazione con il mensile \"Donna\", edito da Hachette Rusconi Editore, del quale diventa direttrice dal 2002, mentre dal 2005 scrive per il settimanale \"Vanity Fair\". Nel 2004 sposa il giornalista Luca Sofri.\nNel 2004 lascia le reti Mediaset per passare a LA7, rete con la quale inizia una collaborazione della durata decennale. Nell'autunno di quell'anno inizia con il talk show \"Le invasioni barbariche\", con ottimi riscontri di critica e pubblico. Grazie a questa nuova trasmissione, ottiene un secondo Telegatto (nel 2007), un Oscar Tv, il \"Premiolino\", il \"Premio Ideona\" e l\"'Oscar del Riformista\". Nella stagione televisiva 2008-2009 suscita interesse il suo momentaneo passaggio a Rai 2 con \"L'era glaciale\", programma del tutto identico al talk show di LA7. A causa di divergenze, l'esperienza dura tuttavia soltanto un anno.\nNel gennaio 2009 pubblica con Arnoldo Mondadori Editore il libro autobiografico \"Non vi lascer\u00f2 orfani\" che ottiene buone critiche (tra le quali quella di Goffredo Fofi) e un grande successo di pubblico. Vince il Premio Elsa Morante per la narrativa (Roma, 14 ottobre 2009), il premio Rapallo e il \"Premio del Libraio Citt\u00e0 di Padova\" 2009, e viene tradotto in diversi paesi. Il successo della prima opera \u00e8 seguito, nel novembre 2010, da quello del romanzo \"Un karma pesante\".\nNell'ottobre 2012 esce invece \"L'acustica perfetta\", apprezzato da critica e pubblico e tradotto in undici Paesi. Per questo romanzo il 6 settembre 2013 ha ricevuto la Navicella d'Argento, insieme a Marcello Fois e a Marcello Murru. Nell'ottobre del 2013, su invito dell'Universit\u00e0 di Bologna, insegna pratiche di \"storytelling\" tenendo un laboratorio in cinque incontri dedicato agli studenti del Dipartimento di Filologia Classica e di Italianistica e della Scuola di Lettere e Beni Culturali.\nNell'ottobre 2014 pubblica il romanzo \"L'amore che ti meriti\", i cui diritti vengono acquistati da molti paesi stranieri. Le traduzioni russa e turca vengono pubblicate nel gennaio 2016. L'edizione in lingua tedesca viene messa in commercio l'11 settembre 2016 dalla casa editrice tedesca Insel Verlag. Sempre nel 2014 \"L'acustica perfetta\" viene pubblicata in Francia con il titolo di \"Accords parfaits\" e in Turchia con il titolo \"Akustike e Pekryer\", oltre che in Paesi Bassi, Argentina, Brasile, Slovenia e Albania.\nIl 12 maggio 2015 \u00e8 la data di uscita del suo quinto romanzo, \"Santa degli impossibili\". Il 20 febbraio 2018 esce nelle librerie il suo sesto romanzo, \"Storia della mia ansia\". Nel romanzo affronta sia il tema di una coppia in crisi sia quello del cancro al seno. Nel febbraio 2019 \"Storia della mia ansia\" viene tradotto per la Spagna con il titolo \"Historia de mi ansia\".\nNella primavera del 2015 conduce per l'ultima volta \"Le invasioni barbariche\". Dal dicembre del 2015 cura la rubrica \"A Night at the Opera\" sul mensile \"Rolling Stone\".\nIl 17 febbraio 2016 viene nominata direttrice di Rai 3 dal direttore generale della Rai Antonio Campo Dall'Orto. Durante la sua breve direzione di Rai 3 riceve molte proteste per la sua decisione di chiudere Scala Mercalli, il seguitissimo programma (circa un milione di telespettatori) di Luca Mercalli che trattava di cambiamenti climatici e problemi ambientali. Si dimette il 25 luglio 2017 poco dopo avere finalizzato il palinsesto annuale, cedendo il posto al vicedirettore Stefano Coletta.\nL\u201911 luglio 2019 \u00e8 stato annunciato il suo ritorno in televisione con il programma \"L'assedio\", in onda su Nove dal 16 ottobre 2019.\nNel novembre 2018 Daria Bignardi ha esordito a teatro con \"La coscienza dell'ansia\" (Mondadori in collaborazione con Mismaonda), spettacolo portato a Bologna (LabOratorio di San Filippo Neri), Sassuolo (\"Crogiolo Marazzi\") e Milano (\"Mare Culturale Urbano\"). In dialogo musicale con la cantautrice e attrice teatrale FLO, accompagnata dal polistrumentista Michele Maione, l'autrice alterna racconti inediti a letture di brani tratti dai propri romanzi (\"Non vi lascer\u00f2 orfani\" e \"Storia della mia ansia\") e da altri che ne hanno accompagnato la formazione: \"Conversazione in Sicilia\" di Elio Vittorini, \"Seminario sulla giovent\u00f9\" di Aldo Busi e, soprattutto, \"La coscienza di Zeno\" di Italo Svevo."}
{"id": "255499", "revid": "729019", "url": "https://it.wikipedia.org/wiki?curid=255499", "title": "Passista", "text": "Nel ciclismo un passista \u00e8 un atleta che ha una particolare attitudine alle gare su lunghi percorsi pianeggianti perch\u00e9 \u00e8 capace di mantenere a lungo un'andatura sostenuta e regolare. Non \u00e8 quindi n\u00e9 uno scalatore, n\u00e9 un velocista, ma un corridore che distribuisce le forze per arrivare al termine della competizione nelle migliori condizioni fisiche. Un passista \u00e8 perci\u00f2 un ciclista che ha fra le sue doti la resistenza pi\u00f9 che lo scatto bruciante.\nDescrizione.\nQueste doti fanno del passista un corridore particolarmente adatto anche nelle gare a cronometro, sapendo affrontare con la costanza necessaria questo tipo di disciplina. Inoltre, i passisti si comportano molto bene soli in fuga, riuscendo a mantenere a debita distanza il gruppo senza bisogno di cambi con altri ciclisti. Sono quindi da controllare e da non lasciar scappare nelle ultime fasi di una gara. Nelle gare a tappe, spesso i passisti non vincono la gara, anche senza accumulare vittorie di tappa, poich\u00e9 difficilmente tutte le tappe di una gara favoriscono le loro capacit\u00e0.\nSolitamente le doti di passista sono riferite a tratti di strada in pianura. In altri casi si parla di \"passisti-scalatori\", che affiancano alle doti di resistenza su lunghe distanze dei buoni risultati sulle salite, che vengono affrontate non con scatti da scalatori mirati a staccare gli avversari, ma a ritmi costanti spesso seduti sul sellino e, all'occorrenza, sostenuti, in modo da scremare il gruppo o per dosare le forze: nel professionismo spesso sono questi i vincitori delle grandi corse a tappe ovvero i Grandi giri. In altri casi si parla di \"passisti veloci\" come possono essere i cacciatori di classiche, che sanno spuntare la vittoria di tappa o della gara di un giorno con uno sprint finale pi\u00f9 che discreto, anche se non a livello dei velocisti puri.\nUna via di mezzo tra passista e velocista \u00e8 invece il \"finisseur\" ovvero un atleta capace di uno scatto e di una notevole sparata o allungo (anche 60 km/h) negli ultimissimi chilometri di una competizione, non pi\u00f9 di 5 dal traguardo, riuscendo a staccare tutti gli altri e arrivare solo evitando la volata di gruppo o a ranghi ristretti.\nTra i migliori passisti della storia si ricordano Costante Girardengo, Alfredo Binda, Learco Guerra, Fausto Coppi, Jacques Anquetil, Felice Gimondi, Eddy Merckx, Joop Zoetemelk, Bernard Hinault e Miguel Indurain."}
{"id": "255500", "revid": "36416", "url": "https://it.wikipedia.org/wiki?curid=255500", "title": "Fattorizzazione LU", "text": ""}
{"id": "255504", "revid": "547992", "url": "https://it.wikipedia.org/wiki?curid=255504", "title": "Aldo Mazzini Sandulli", "text": "Biografia.\nLaureatosi nel 1937 in giurisprudenza presso l'universit\u00e0 di Napoli, fu allievo e assistente di Ugo Forti. Dal 1939 al 1942 fu professore incaricato di diritto amministrativo presso la facolt\u00e0 di giurisprudenza dell'universit\u00e0 di Urbino. Nel 1942 vinse la cattedra di diritto amministrativo presso la facolt\u00e0 di giurisprudenza dell'universit\u00e0 di Trieste dove rimase fino al 1949.\nChiamato alle armi allo scoppio della Seconda guerra mondiale, fu impegnato sul fronte di Russia come ufficiale dell'11\u00ba Raggruppamento Artiglieria di Corpo d'Armata e gli fu attribuita la medaglia d'argento al valor militare. Fu prigioniero dal gennaio 1943 al 7 luglio 1946. Nel 1954 fu nominato giudice dell'Alta Corte per la Regione Siciliana fino al 1957. Successivamente fu nominato giudice costituzionale dal presidente della Repubblica Italiana Giovanni Gronchi il 30 marzo 1957, prestando giuramento il 4 aprile.\nFu Presidente della Corte Costituzionale dal 16 gennaio 1968 al 4 aprile 1969. Durante la sua presidenza la Corte Costituzionale ha emesso pronunce fondamentali, soprattutto in materia di urbanistica.\nCessato dalla Corte costituzionale, fu chiamato dalla facolt\u00e0 di giurisprudenza presso l'Universit\u00e0 La Sapienza di Roma. Dall'anno accademico 1969/70 al 1982/83 fu titolare della cattedra di diritto costituzionale.\n\u00c8 stato presidente della RAI (dall'aprile 1969 al febbraio 1970), membro dell'accademia dei Lincei e presidente del Comitato per le scienze giuridiche del Consiglio Nazionale delle Ricerche.\nNel 1983 fu eletto senatore come indipendente della Democrazia Cristiana e fu vice presidente della commissione \"Bozzi\" per le riforme istituzionali. La morte improvvisa gli imped\u00ec di concludere il mandato, al suo posto subentr\u00f2 Augusto Del Noce.\nTerminata da poco la lettura della sua relazione al Convegno di diritto bancario di Torgiano, veniva stroncato da un improvviso collasso il pomeriggio dell'11 febbraio 1984.\nSposato con Susanna D'Ambrosio, ebbe tre figli: Nicola, Maria Alessandra e Andrea. Nei periodi in cui non era giudice costituzionale, Sandulli svolse con successo l'attivit\u00e0 di avvocato.\nIl nome di Sandulli era Aldo Mazzini, da molti equivocato in Aldo Maria data l'usanza di Sandulli di abbreviare sempre con M. il secondo nome.\nOpere.\nFond\u00f2 e diresse i periodici \"Rivista giuridica dell'edilizia\" e \"Diritto e societ\u00e0\".\nTra le opere monografiche si ricorda il fondamentale volume su \"Il procedimento amministrativo\" (1940); il fortunatissimo \"Manuale di diritto amministrativo\" (1952); \"Il giudizio davanti al Consiglio di Stato e ai giudici sottordinati\" (1964); \"Il giudici sulle leggi\" (1967); \"L'attivit\u00e0 normativa della pubblica amministrazione\" (1970).\nSi deve al Sandulli, in particolare, la concezione \"formale\" del procedimento amministrativo: in contrapposizione alle precedenti teorie sul procedimento inteso come atto complesso, Sandulli ha suggerito che si debba trattare di una concatenazione di atti, funzionalmente collegati dal fine di emanare un provvedimento. La mancanza di uno degli atti del procedimento produrrebbe conseguenze diverse sul provvedimento (e, significativamente, sulla sua legittimit\u00e0, sulla sua perfezione e sulla sua efficacia), in relazione alla diversa fase procedimentale in cui avrebbe dovuto essere inserito l'atto mancante.\nPremio Sandulli.\nDal 1987 viene assegnato annualmente il \"premio Aldo Sandulli\", istituito dalla SIAA (Societ\u00e0 Italiana degli Avvocati Amministrativisti) in accordo con la famiglia Sandulli per ricordare la figura del giurista. Il premio, consistente in un calamaio d'argento, \u00e8 stato attribuito per anni ad un avvocato che si sia particolarmente segnalato per la sua attivit\u00e0 nel settore della giustizia amministrativa, mentre dal 2016 spetta ad uno studioso di diritto amministrativo e/o di diritto costituzionale che abbia ottenuto nell\u2019anno precedente un particolare riconoscimento."}
{"id": "255506", "revid": "1305772", "url": "https://it.wikipedia.org/wiki?curid=255506", "title": "Giuseppe Branca", "text": "Biografia.\nLaureatosi in Giurisprudenza all'Universit\u00e0 di Roma, fu docente di Diritto romano all'Universit\u00e0 di Urbino, dal 1934 al 1937, ed anche Rettore, dal 1944 al 1947.\nInsegn\u00f2 successivamente negli Atenei di Messina, Trieste, Bologna, Padova, Modena, Roma.\nEletto giudice costituzionale dal Parlamento il 2 luglio 1959, giur\u00f2 il 9 luglio 1959. Venne eletto presidente della Corte Costituzionale il 10 maggio 1969, e abbandon\u00f2 la carica il 9 luglio 1971.\nPubblic\u00f2 numerosi articoli di diritto romano, diritto civile, diritto costituzionale e diritto del lavoro, prevalentemente nei periodici \"Rivista Italiana di Scienze Giuridiche\" e nel \"Foro Italiano\".\nFu eletto senatore nel 1971, nel gruppo della Sinistra indipendente, e confermato anche per le due successive legislature\nFu curatore, con Alessandro Pizzorusso, del \"Commentario della Costituzione\".\n\u00c8 morto nel 1987 all'et\u00e0 di 80 anni."}
{"id": "255507", "revid": "1872303", "url": "https://it.wikipedia.org/wiki?curid=255507", "title": "Sitka", "text": "Sitka (nome ufficiale Sitka City and Borough), \u00e8 una citt\u00e0 dell'Alaska, negli Stati Uniti d'America. Nonostante i suoi meno di 9.000 abitanti, che ne fanno il quinto centro urbano dell'Alaska, Sitka, con un'area di 12.461,8 km\u00b2, ha la superficie municipale pi\u00f9 estesa di tutti gli Stati Uniti.\nStoria.\nVenne fondata nel 1799, con il nome di Novo-Archangel'sk (\u041d\u043e\u0432\u043e-\u0410\u0440\u0445\u0430\u043d\u0433\u0435\u043b\u044c\u0441\u043a cio\u00e8 \"Nuova Arcangelo\"), dal governatore russo dell'Alaska, sotto gli auspici della Compagnia russo-americana, una compagnia coloniale semi-ufficiale, fondata in quello stesso anno dallo zar Paolo I.\nQui, il 18 ottobre 1867 avvenne la cerimonia di passaggio dei poteri fra l'amministrazione russa e statunitense, a seguito dell'acquisto dell'Alaska.\nLa citt\u00e0, come tutta la regione, rimase a lungo popolata dai russi che non seguirono l'emigrazione dei funzionari dello zar.\nCultura.\nCinema.\nNella citt\u00e0 di Sitka \u00e8 ambientato il film con Sandra Bullock e Ryan Reynolds intitolato \"Ricatto d'amore\" (girato in realt\u00e0 nel Massachusetts)."}
{"id": "255509", "revid": "83531", "url": "https://it.wikipedia.org/wiki?curid=255509", "title": "Giuseppe Chiarelli", "text": "Biografia.\nProfessore universitario, nominato giudice costituzionale dal presidente della Repubblica Italiana Giovanni Gronchi il 2 febbraio 1961, giura il 16 febbraio 1961.\n\u00c8 eletto presidente della Corte costituzionale il 22 novembre 1971 e cessa dalla carica il 16 febbraio 1973."}
{"id": "255511", "revid": "1005847", "url": "https://it.wikipedia.org/wiki?curid=255511", "title": "Francesco Paolo Bonifacio", "text": "Biografia.\nFu professore di diritto romano nell'universit\u00e0 di Cagliari (1953), passando poi a Bari e a Napoli fino al 1963, quando fu nominato giudice della Corte costituzionale, di cui fu presidente dal 1973 al 1975. Dal 1976 divenne professore di diritto pubblico generale a Roma.\nFu designato dalla Democrazia Cristiana, come membro laico, al Consiglio Superiore della Magistratura, dal 18 luglio 1959 al 28 ottobre 1963.\nOttenne la nomina a giudice costituzionale da parte del Parlamento il 2 ottobre 1963. Il giuramento avvenne alla fine dello stesso mese, il 25 ottobre. Dieci anni pi\u00f9 tardi, il 23 febbraio 1973, ne fu eletto presidente, incarico che mantenne per due anni, fino al 25 ottobre 1975. \u00c8 sotto la sua presidenza che \"\"la Corte compie il primo passo sulla strada che porter\u00e0 alla depenalizzazione dell'aborto. Con tre anni di anticipo sulla legge numero 194 la sentenza numero 127 del 1975 riconosce che la tutela della salute della madre deve prevalere sulla tutela del concepito, perch\u00e9 non esiste equivalenza fra il diritto non solo alla vita ma anche alla salute proprio di chi \u00e8 gi\u00e0 persona, come la madre, e la salvaguardia dell'embrione che persona deve ancora diventare. La Corte dichiara quindi incostituzionale l'articolo 546 del Codice penale, in quanto punisce chi cagiona l'aborto di donna consenziente, anche qualora sia stata accertata la pericolosit\u00e0 della gravidanza per il benessere fisico o per l'equilibrio psichico della gestante. Nel 1976, quando in conseguenza della tragedia di Seveso molte donne incinte vogliono abortire per paura di avere figli menomati, \u00e8 lo stesso Bonifacio, allora ministro della Giustizia, a chiarire la portata innovatrice della sentenza: basta il parere di un medico perch\u00e9 quelle donne possano interrompere la gravidanza\".\"\nA partire dal luglio del 1976 fu senatore per tre legislature (VII, VIII e IX) per la Democrazia Cristiana e fu Ministro di Grazia e Giustizia nel V Governo Moro, dal 12 febbraio al 29 luglio 1976 della V Legislatura e con i Governi Andreotti III e IV (VI Legislatura), dal 29 luglio 1976 al 20 marzo 1979; nel successivo Governo Andreotti V, fu sostituito dal senatore Tommaso Morlino. Nell'VIII legislatura, divenne membro della Commissione Giustizia dal 27 luglio 1976 al 23 maggio 1977, quando pass\u00f2 alla Commissione Affari Costituzionali del Senato; nella successiva (IX) ne divenne presidente, per l'intera durata della legislatura, cio\u00e8 fino al 1\u00ba luglio 1987.\nNon si ripresent\u00f2 alle elezioni parlamentari per la X legislatura, svoltesi nel 1987, preferendo tornare a insegnare diritto costituzionale all'Universit\u00e0 di Roma.\n\u00c8 morto di cancro due anni dopo, nella sua abitazione di Roma.\nIl 4 maggio 2011 l'amministrazione comunale della sua citt\u00e0 natale gli ha dedicato una piazza nel quartiere San Marco.\nNel trentesimo anniversario dalla scomparsa, un convegno tenutosi nella sua citt\u00e0 natale ne ha ricordato la vita e l'opera."}
{"id": "255513", "revid": "1342115", "url": "https://it.wikipedia.org/wiki?curid=255513", "title": "Leonetto Amadei", "text": "Biografia.\nLaureatosi giovanissimo all'universit\u00e0 di Pisa, Amadei fece il tirocinio presso lo studio dell'avvocato Luigi Salvatori, che negli anni 1919-1920 fu deputato socialista nel collegio della Versilia. Come avvocato, Leonetto Amadei patrocin\u00f2 spesso cause in difesa dei pi\u00f9 deboli, degli oppressi e dei lavoratori.\nNel 1946 venne candidato dal Partito Socialista Italiano alle elezioni per la Assemblea Costituente, e successivamente alla sua elezione fu nominato nella Commissione dei 75. Si impegn\u00f2 soprattutto nell'elaborazione della prima parte della Costituzione della Repubblica Italiana.\nSuccessivamente venne eletto deputato nella circoscrizione di Lucca, Livorno, Pisa e Massa Carrara, sempre nelle liste del PSI, e ricopr\u00ec anche l'incarico di Sottosegretario al Ministero di Grazia e Giustizia nel primo Governo Rumor. Venne rieletto per diversi mandati parlamentari consecutivi fino al 1972, anno in cui divenne componente della Corte Costituzionale.\nEletto giudice costituzionale dal Parlamento il 27 giugno 1972, giur\u00f2 il 28 giugno 1972. Venne eletto Presidente della stessa Corte il 5 marzo 1979 e cess\u00f2 dalla carica di Presidente il 28 giugno 1981."}
{"id": "255517", "revid": "965226", "url": "https://it.wikipedia.org/wiki?curid=255517", "title": "Antonio La Pergola", "text": "Biografia.\nAttivit\u00e0 accademica.\nAntonio La Pergola ha sempre dedicato alla causa dell'integrazione europea il suo impegno di giurista e l'esperienza acquisita in varie sedi del servizio pubblico. Autore di molti scritti in materia, professore ordinario di diritto costituzionale e pubblico prima nelle Universit\u00e0 di Padova e successivamente in quelle di Bologna e di Roma \"La Sapienza\", \u00e8 stato anche \"visiting professor\" in universit\u00e0 straniere ed \u00e8 stato insignito di molteplici lauree honoris causa, del titolo di professore onorario e di altri riconoscimenti internazionali, anche in considerazione del contributo recato ai problemi giuridici dell'integrazione sovranazionale.\nAttivit\u00e0 politica e giuridica in Italia.\nLa Pergola \u00e8 stato direttore dell'istituto di studi regionali presso il CNR; membro del Consiglio Superiore della Magistratura (1976 - 1978); giudice della Corte costituzionale, relatore per sentenze salienti nell'assetto dei rapporti tra diritto comunitario e diritto interno (1978 - 1986) e poi Presidente della stessa Corte (1986 - 1987).\nDiviene poi Ministro per il coordinamento delle politiche comunitarie (1987 - 1989), e relatore della legge sull'attuazione degli obblighi derivanti dall'appartenenza dell'Italia alle Comunit\u00e0 europee (1986 - 1989); membro del Parlamento europeo ed ivi presidente della Commissione per la ricerca scientifica e la cultura (1989 - 1994).\nNel 1994 \u00e8 stato membro della Commissione governativa dei cosiddetti \"tre saggi\" incaricati di elaborare una soluzione legislativa ai problemi del conflitto d'interessi tra l'attivit\u00e0 di governo e le propriet\u00e0 ed incarichi personali del presidente del Consiglio dei Ministri Silvio Berlusconi.\nAttivit\u00e0 giurisprudenziale europea.\nGiudice e poi Avvocato generale della Corte di Giustizia delle Comunit\u00e0 Europee (dal 1994 al 2006), in quest'ultimo ruolo egli ha avuto modo di occuparsi di una larghissima serie di questioni concernenti l'osservanza e l'interpretazione dei trattati istitutivi delle Comunit\u00e0 e dell'Unione e della normativa da essi derivata.\nNel Consiglio d'Europa ed in altre sedi internazionali egli \u00e8 stato chiamato a far parte di organismi di esperti per lo studio di problemi giuridici (Commissione Badinter per l'istituzione della Corte di arbitrato e conciliazione; Commissione Kissinger e Lord Carrington di mediatori costituzionali, per la fine dell'apartheid in Sudafrica; Comitato di saggi per la ristrutturazione del Consiglio d'Europa); nonch\u00e9 a presiedere la Commissione di Venezia per l'assistenza costituzionale alle nuove democrazie dell'Europa centrale.\nPresidenza IPZS.\nLa Pergola, dal 2006 fino alla sua scomparsa nel 2007, \u00e8 stato presidente dell'Istituto Poligrafico e Zecca dello Stato."}
{"id": "255518", "revid": "57342", "url": "https://it.wikipedia.org/wiki?curid=255518", "title": "Francesco Saja", "text": "Nominato giudice costituzionale dalla Corte di Cassazione il 14 ottobre 1981, giura il 22 ottobre 1981. \u00c8 eletto presidente il 4 giugno 1987, esercitando le funzioni dal 15 giugno. \u00c8 rieletto il 21 maggio 1990. Cessa dalla carica di presidente il 22 ottobre 1990."}
{"id": "255520", "revid": "154893", "url": "https://it.wikipedia.org/wiki?curid=255520", "title": "Aldo Corasaniti", "text": "Biografia.\nLaureato in filosofia con lode nel 1945 presso l'Universit\u00e0 di Pisa e poi nel 1949 in giurisprudenza nell'Universit\u00e0 di Roma, sempre con lode, \u00e8 entrato in magistratura nel 1950.\nEntrato in magistratura presta servizio prima alla Pretura di Genova e poi al Tribunale di Roma, e quindi alla Corte di cassazione.Come consigliere delle Sezioni Unite \u00e8 estensore di alcune \"storiche\" sentenze in materia di diritto alla salute e di interesse diffuso; presidente della Corte d'appello di Cagliari e infine in Corte di Cassazione alla Procura generale.\nNominato giudice costituzionale dalla Corte di Cassazione il 26 ottobre 1983, giura il 14 novembre 1983.\n\u00c8 eletto presidente il 12 luglio 1991. Ha esercitato le funzioni dal 15 luglio 1991. Cessa dalla carica di presidente il 14 novembre 1992.\nDurante la sua presidenza la Corte Costituzionale afferm\u00f2 il principio di leale cooperazione tra i poteri dello Stato.\nNel 1994 \u00e8 eletto come indipendente nelle liste dell'alleanza dei Progressisti al Senato della Repubblica nel collegio di Catanzaro-Lamezia Terme, ed \u00e8 tra i fondatori del gruppo della \"Sinistra democratica\" al Senato e successivamente Presidente della Commissione Affari Costituzionali.\nIl 26 luglio 2001 presenta, insieme con un gruppo di studio composto dal professore Antonio Baldassarre e da Achille Chiappetti la bozza di Statuto della regione Lazio."}
{"id": "255521", "revid": "188116", "url": "https://it.wikipedia.org/wiki?curid=255521", "title": "Francesco Paolo Casavola", "text": "Biografia.\nProfessore di diritto romano, ha conseguito la libera docenza in diritto romano nel 1958. In giovent\u00f9 ha fatto parte della FUCI e in seguito del MEIC, di cui \u00e8 stato presidente nazionale dal 1981 al 1983. Ha insegnato Istituzioni di diritto romano prima presso l'Universit\u00e0 di Bari (1960) e poi presso l'Universit\u00e0 Federico II di Napoli dove ha ricoperto il ruolo di Preside della Facolt\u00e0 di Giurisprudenza dal 1983 al 1986. Dal 2004 al 2013 \u00e8 stato professore a contratto di Storia del diritto romano presso l'Universit\u00e0 Suor Orsola Benincasa di Napoli. Attualmente ricopre, presso il medesimo Ateneo, la carica di Presidente del Centro Studi sui Fondamenti del diritto antico. \nNominato giudice costituzionale dal Parlamento il 6 febbraio 1986, giura il 25 febbraio 1986. \u00c8 eletto presidente l'11 novembre 1992. Ha esercitato le funzioni dal 15 novembre 1992. Cessa dalla carica di presidente il 25 febbraio 1995. Negli anni 1993-1994 ha fatto parte della Commissione di arbitrato per l'ex-Jugoslavia. \u00c8 stato, inoltre, Garante per l'editoria e la radiodiffusione (1996-1998).\nNominato presidente del Comitato nazionale per la bioetica nel 2006.\nInoltre, dal 1998 al 2009 \u00e8 stato presidente dell'Istituto dell'Enciclopedia Italiana. Ha pubblicato con Guida Editore, nel 2010, \"Ritratti italiani\" un saggio che celebra i 150 anni dell'unit\u00e0 d'Italia."}
{"id": "255526", "revid": "1632387", "url": "https://it.wikipedia.org/wiki?curid=255526", "title": "Maestro del San Francesco Bardi", "text": "Oggi si identifica il Maestro del San Francesco Bardi con lo stesso Coppo di Marcovaldo, datando l'opera eponima agli anni '50-'60 del Duecento. La tavola, veneratissima, appartiene infatti fin dalle origini alla chiesa fiorentina di Santa Croce, non alla basilica attuale (la cui costruzione inizia ufficialmente soltanto nel 1295, come ricorda la lapide in fondo alla navata destra), ma all'edificio precedente il cui cantiere prende avvio attorno al 1252, come ci documenta la Bolla di papa Innocenzo IV in cui si concede un'indulgenza di 40 giorni a chi offre elemosine per la fabbrica.\nLa tavola del San Francesco Bardi costituisce una svolta nella rappresentazione del santo, sia per l'eccezionalit\u00e0 del corredo narrativo (sono presenti ben 20 storie), sia per il nuovo modo di presentare Francesco, non pi\u00f9 connotato semplicemente come santo taumaturgo e guaritore (come avviene tipicamente per la promozione di un santo novello), ma come \"alter Christus\", in quanto vive su se stesso la Passione di Cristo attraverso le Stimmate. Inoltre il protagonista di queste scene non \u00e8 solo Francesco, ma lui assieme ai compagni, presenti in modo assiduo a sottolineare la coralit\u00e0 dell'ordine francescano che \u00e8 prima di tutto un movimento di evangelizzazione e predicazione.\nLe scene raffigurate, alcune delle quali molto rare, hanno come fonte la \"Vita Prima\" di Tommaso da Celano e non la \"Legenda Maior\" di Bonaventura da Bagnoregio che viene imposta come la sola biografia ufficiale tra il 1263 e 1266.\nPer quanto riguarda la collocazione originale dell'opera, si ipotizza potesse stare sul tramezzo della chiesa che divideva l\"'ecclesia laicorum\", o chiesa dei laici, dalla parte pi\u00f9 interna e sacra destinata ai monaci."}
{"id": "255532", "revid": "1632387", "url": "https://it.wikipedia.org/wiki?curid=255532", "title": "Secondigliano", "text": "Secondigliano \u00e8 un quartiere dell'area settentrionale di Napoli, facente parte della VII municipalit\u00e0 di Napoli, insieme ai quartieri di Miano e San Pietro a Patierno.\nConfina a nord-ovest con il quartiere di Scampia (Traversa Roma verso Scampia, Via Roma verso Scampia, Via Miano), ad ovest con il quartiere di Miano (Via comunale Acquarola, Corso Secondigliano, Via Abate Gioacchino, Via Monte Grappa, Via del Sabotino, Cupa detta S.Cesarea, Cupa Capodichino, Via Vicinale Vallone di Miano), a sud con i quartieri di San Carlo all'Arena (Via comunale Vecchia di Miano, Piazza Di Vittorio) e San Pietro a Patierno (Piazza di Vittorio, Via Francesco de Pinedo, Via provinciale di Caserta), a nord con il comune di Arzano e a nord-est con quello di Casavatore.\nStoria.\nGi\u00e0 casale di Napoli, \u00e8 stato comune autonomo (comprendente anche Scampia) dal 17 marzo 1861 al 3 luglio 1926 per poi essere fuso con il comune di Napoli, di cui ha costituito la circoscrizione numero 15, durante il Fascismo nel 1926.\nIl termine \u00e8 la contrazione di \"secondo miglio\", trovandosi a una distanza di due miglia dal centro della citt\u00e0, segnalata dalla seconda pietra miliare della via Capuana o Atellana (anche se, secondo alcuni storici, il suo nome potrebbe derivare dalla famiglia romana dei Secondili, oppure dalla sua posizione geografica, in quanto a ridosso dei colli Secondili).\n\u201cCasale Regio della citt\u00e0 di Napoli, da cui ne (sic) dista miglia 3 circa, situato in pianura di buona aria, ma molto umido nel tramontar del sole. La pi\u00f9 antica notizia che abbiamo di questo nostro casale \u00e8 del 19 ottobre del VII secolo, sotto l'Imperatore Alessio, celebrata in questa nostra citt\u00e0, la quale contiene l'affitto di un fondo posto in villa \u201cSecundillani\u201d. In altri 2 diplomi dell'epoca di Carlo II chiamasi \u201cSecundillyanum\u201d, ma non si trova sotto l'imperatore Federico II tra il numero dei casali della nostra citt\u00e0. Il suo territorio \u00e8 di moggia 2800. Egli \u00e8 fertilissima di ogni sorta di vettovaglie, e produce pure della buona frutta. La sua chiesa Maggiore sotto il titolo di S.S. Cosma e Damiano tiene un bel forte campanile, ma non terminato. I suoi abitanti al numero di 6000 circa, per la massima parte sono addetti all'agricoltura, e tra i medesimi ci sono di quelli che oltrepassano i 100 anni.\"\nIl quartiere ha una struttura urbana molto moderna con la maggior parte delle costruzioni realizzate nel periodo di espansione edilizia degli anni settanta e ottanta del XX secolo. Tuttavia la prima urbanizzazione del quartiere \u00e8 partita negli anni cinquanta. Nella progettazione del quartiere intervenne anche l'architetto organico Piero Maria Lugli.\nMolto nota fu la tragedia di Secondigliano, il 23 gennaio 1996, dove morirono 11 persone.\nProblemi sociali.\nNel 2004 Secondigliano \u00e8 diventata teatro della guerra di camorra. La zona era infatti dominata dai clan dell'Alleanza di Secondigliano e dal clan Di Lauro del boss Paolo Di Lauro, arrestato nel settembre 2005, in lotta con i cosiddetti \"scissionisti\", fuoriusciti dal clan.\nSecondigliano \u00e8 sede di numerosi associazioni sociali. Il centro servizi sociali municipale, ad esempio, svolge funzioni di segretariato sociale, di selezione ed assegnazione alle strutture di accoglienza, di monitoraggio e analisi dei problemi. Sul territorio, inoltre, sono presenti numerose associazioni e cooperative che collaborano proficuamente per la promozione dei diritti di cittadinanza tramite una serie di iniziative, tra cui Larsec (Laboratorio di riscossa secondiglianese) con la missione di occuparsi della riqualificazione territoriale con l\u2019obiettivo di diffondere la cultura in tutte le sue forme: da quella artistica a quella della legalit\u00e0 passando per quelle creative, culinarie, artigianali ed ambientali.\nInfrastrutture e trasporti.\nSecondigliano \u00e8 servita dall'omonima uscita della Tangenziale di Napoli. Asse principale del quartiere \u00e8 il \"Corso Secondigliano\" (gi\u00e0 parte della SS 7 bis) che collega Piazza Giuseppe Di Vittorio con l'hinterland.\nTale arteria, fra il 1882 e il 1959, ospitava i binari della tranvia Napoli-Aversa/Giugliano, gestita a cura della Soci\u00e9t\u00e9 Anonyme des Tramways Provinciaux (SATP). La localit\u00e0 era inoltre servita, tra il 1907 e il 1960 da un apposito capolinea delle cosiddette tranvie di Capodimonte.\nIl trasporto pubblico \u00e8 fornito dall'ANM per i collegamenti urbani e dalla CTP per quelli suburbani e interurbani.\n\u00c8 in progetto la costruzione di tre stazioni facenti parte della Linea 1 della Metropolitana di Napoli all'interno e a ridosso del quartiere Secondigliano, le quali serviranno il Corso Secondigliano, Piazza Di Vittorio (meglio conosciuta come Piazza Capodichino) e l'Aeroporto Internazionale di Napoli.\nAttivit\u00e0 sportive.\nA Secondigliano ci sono diversi campi di calcio adibiti per partite dilettantistiche:\nInoltre il quartiere possiede un'ottima tradizione della pallacanestro. Il Centro Sportivo Secondigliano milita nella serie D regionale, allenata dal coach Antonio Cino, nonch\u00e9 presidente della societ\u00e0. Il C.S.S gioca le partite al Palacino, trovandosi a Via detta Scippa."}
{"id": "255534", "revid": "118009918", "url": "https://it.wikipedia.org/wiki?curid=255534", "title": "Mosca cieca", "text": "La mosca cieca \u00e8 un tradizionale gioco da bambini diffuso in molti paesi del mondo. Lo si gioca all'aperto o in una stanza abbastanza grande vuota. Un giocatore scelto a sorte viene bendato (e diventa quindi la \"mosca cieca\"), e deve riuscire a toccare gli altri, che possono muoversi liberamente all'intorno.\nNella variante pi\u00f9 comune, se la \"mosca\" tocca un giocatore, quest'ultimo prende il suo posto. Alcune varianti prevedono che la \"mosca\" debba \"riconoscere\" il giocatore catturato (senza togliersi la benda) affinch\u00e9 la cattura abbia effetto. In un'altra variante \u00e8 previsto che si giochi in una casa piena di ostacoli di vario genere (sedie, divani, poltrone), la \"mosca\" quindi deve muoversi tra gli ostacoli nella ricerca del giocatore da catturare.\nMosca cieca \u00e8 praticato tra le scimmie, in particolare dai bonobo.\nStoria e diffusione.\n\"Mosca cieca\" \u00e8 una variante dell'acchiappino (o \"ce l'hai\"), ed appartiene alla stessa famiglia di giochi tradizionali a cui appartiene anche nascondino. \u00c8 certamente un gioco antico; lo citava nel V secolo lo scrittore romano Macrobio, chiamandolo \"mosca di rame\". \u00c8 anche noto che il gioco ebbe un momento di grande popolarit\u00e0 nell'Inghilterra vittoriana, in cui veniva giocato \"indoor\" (al chiuso).\nLo si gioca in molti paesi del mondo con nomi diversi; in lingua inglese \u00e8 noto come \"blind man's buff\" (Regno Unito e Irlanda) o \"blind man's bluff\" (Stati Uniti); in lingua tedesca come \"Blinde Kuh\" (Germania e Austria)."}
{"id": "255535", "revid": "1934238", "url": "https://it.wikipedia.org/wiki?curid=255535", "title": "Pillola del giorno dopo", "text": "La pillola del giorno dopo (Pgd) \u00e8 un farmaco utilizzato come metodo di contraccezione post-coitale, ossia per la contraccezione di emergenza, entro le 72 ore (3 giorni) o 120 ore (5 giorni) successive a un rapporto sessuale. Sono disponibili diverse preparazioni: a base del progestinico levonorgestrel, una sostanza presente anche in molte pillole contraccettive, impiegata per\u00f2 in un dosaggio 10-15 volte maggiore rispetto al dosaggio giornaliero (1,5\u00a0mg) e a base di ulipristal acetato, un modulatore selettivo del recettore del progesterone. Entrambi i farmaci sono stati approvati sia negli Stati Uniti sia in Europa come farmaci SOP, ovvero senza obbligo di prescrizione o ricetta. Tanto l'ulipristal acetato quanto il levonorgestrel agiscono bloccando l'ovulazione. Secondo gli studi pi\u00f9 recenti Levonorgestrel non ha effetti sull'impianto e non \u00e8 quindi in alcun modo abortivo. Sulla base di 9 studi condotti, l'OMS precisa che la pillola del giorno dopo a base di \"levonorgestrel\" ha un'efficacia che oscilla tra il 52% e il 94%, mentre la pillola del giorno dopo a base di \"ulipristal acetato\" \u00e8 efficace comunque al 98%.\nL'Organizzazione mondiale della sanit\u00e0 (OMS) ha chiarito sul proprio sito che la pillola del giorno dopo non \u00e8 in grado di impedire l'annidamento dell'ovulo fecondato nell'utero; per questo motivo la pillola \u00e8 stata catalogata come anti-ovulatorio (impedisce il rilascio dell'ovulo dalle ovaie).\nLa pillola del giorno dopo in quanto contraccettivo non va confusa con il mifepristone, il farmaco per l'interruzione volontaria della gravidanza noto come RU-486 da cui si differenzia per principi attivi, tempi di assunzione e meccanismi di azione.\nTipi di pillola del giorno dopo.\nEsistono tre forme principali di contraccezione ormonale d'emergenza:\nFunzionamento.\nIl principale effetto della contraccezione post-coitale che utilizza il progestinico levonorgestrel \u00e8 di ritardare o bloccare l'ovulazione. \u00c8 stato inoltre riscontrato che pu\u00f2 impedire la fecondazione inibendo il trasporto degli spermatozoi.\nCome per il levonorgestrel, anche per la contraccezione post coitale che utilizza il modulatore selettivo del progesterone ulipristal acetato il principale effetto \u00e8 quello di ritardare o bloccare l'ovulazione, ma mentre il levonorgestrel non \u00e8 in grado di bloccare l'ovulazione se il picco dell'ormone LH ha gi\u00e0 iniziato a salire, la formulazione a base di Ulipristal Acetato \u00e8 in grado di spostare l'ovulazione anche dopo che il processo che conduce all'ovulazione \u00e8 gi\u00e0 iniziato. \nIn passato si ipotizzava che il levonorgestrel potesse inibire l'impianto dell'ovulo fecondato nell'utero, avendo quindi effetto abortivo secondo la vecchia definizione di gravidanza, che ne identificava l'inizio con la fecondazione anzich\u00e9 con l'impianto come prevede oggi l'OMS. Questa ipotesi \u00e8 alla base della lotta dei movimenti cosiddetti pro-life contro il farmaco. Tuttavia, studi pi\u00f9 recenti sembrano escludere questa evenienza . Nel 2005 l'OMS ha chiarito che \u201c\"la contraccezione di emergenza con levonorgestrel ha dimostrato di prevenire l'ovulazione e di non avere alcun rilevabile effetto sull'endometrio (la mucosa uterina) o sui livelli di progesterone, quando somministrata dopo l'ovulazione. La pillola \u00e8 inefficace dopo l'annidamento e non provoca l'aborto\"\u201d.\nPoich\u00e9 l'effetto antinidatorio \u00e8 ancora citato in molti fogli illustrativi dei farmaci contenenti il levonorgestrel, nell'ottobre 2008 la \"Federazione Internazionale di Ginecologia e Ostetricia\" (FIGO) e il \"Consorzio Internazionale per la Contraccezione di Emergenza\" (ICEC) hanno diramato il documento \"Statement on Mechanism of Action\" sullo stato della materia riguardo al meccanismo d'azione. In questo documento, basato su molteplici studi, si invita a modificare i fogli illustrativi non ancora aggiornati in quanto il farmaco, non ostacolando l'impianto, \"\"non impedisce lo sviluppo dell'embrione\" se iniziato e quindi \"qualunque definizione di gravidanza si utilizzi, non \u00e8 mai abortivo\"\".\nEfficacia.\nL'efficacia della pillola del giorno dopo dipende dalla tempestivit\u00e0 con cui viene assunta dopo il rapporto sessuale non protetto. \u00c8 dimostrato da uno studio dell'OMS su 5000 donne che il levonorgestrel assunto nei cinque giorni che seguono il rapporto a rischio diminuisce le probabilit\u00e0 di rimanere incinta dal 60% al 90%. In generale, l'assunzione del farmaco entro le prime 24 ore dal rapporto a rischio garantisce un'efficacia del 95% e scende fino ad annullarsi nelle 72 ore. L'OMS raccomanda l'assunzione di 1,5\u00a0mg di levonogestrel in un'unica soluzione.\nLaddove la pillola del giorno dopo venga assunta tardivamente, cio\u00e8 a impianto dell'embrione umano nell'utero gi\u00e0 avvenuto, essa non influisce in alcun modo sulla successiva gravidanza; tuttavia, per il suo meccanismo di funzionamento la sua assunzione \u00e8 controindicata nelle donne che hanno gi\u00e0 fattori di rischio elevati per gravidanze di tipo extrauterino.\nA causa della maggiore possibilit\u00e0 di rischio di gravidanza rispetto agli altri contraccettivi, la contraccezione di emergenza \u00e8 destinata esclusivamente a casi urgenti e non \u00e8 raccomandata come metodo di contraccezione regolare. Inoltre, il ricorso frequente a questo farmaco comporta un aumento dei suoi effetti collaterali, in particolare per quanto riguarda la regolarit\u00e0 del ciclo mestruale. Ad ogni modo l'utilizzo ripetuto non presenta rischi conosciuti per la salute.\nIn alcuni casi \u00e8 causa di modesti effetti collaterali come nausea, vomito, perdite ematiche, astenia, cefalea.\nSituazione legale a livello internazionale.\nStati Uniti.\nDal 2006, per decisione della Food and Drug Administration, la pillola del giorno dopo \u00e8 liberamente venduta tra i medicinali da banco e quindi non solo nelle farmacie, ma anche nei supermercati. Tutte le donne che abbiano compiuto i 18 anni possono acquistarla senza prescrizione medica. Permane per le minorenni l'obbligo di presentazione della ricetta. Dal 2009 l'acquisto senza ricetta \u00e8 stato esteso anche alle ragazze diciassettenni.\nUnione europea.\nDal 2002 una risoluzione del Parlamento europeo sulla salute e i diritti sessuali e riproduttivi raccomanda ai governi degli Stati membri e dei paesi candidati di agevolare l'accesso alla contraccezione d'emergenza a prezzi accessibili.\nIl 21 novembre 2014 l'Unione Europea, tramite la Commissione europea per i Prodotti Medicinali Umani (Autorit\u00e0 Europea per i Medicinali), ha reso disponibile questo farmaco anche senza la ricetta medica, dando l'ok all'accesso diretto al contraccettivo d'emergenza a base di ulipristal acetato, dichiarando che debba essere applicata a tutti gli stati membri entro il 2015.\nItalia.\nDal 10 ottobre 2020, per tutte le donne, anche minorenni, la pillola del giorno dopo a base di ulipristal acetato \u00e8 un farmaco SOP, ovvero senza obbligo di prescrizione. \nPer le donne maggiorenni \u00e8 farmaco SOP anche quella a base di levonorgestrel, ma, in queso caso, resta l'obbligo di prescrizione per le minorenni. Per poter assumere il farmaco a base di levonorgestrel \u00e8 quindi necessario rivolgersi ad un consultorio, presidio istituzionalmente deputato ai temi della contraccezione e della procreazione responsabile, al proprio medico di famiglia, ad un ginecologo, al pronto soccorso oppure ad un presidio di guardia medica.\nIl personale sanitario \u00e8 tenuto al segreto professionale e la prescrizione relativa \u00e8 considerata prestazione d'urgenza, perch\u00e9 eventuali ritardi potrebbero correlarsi ad un maggior rischio di gravidanza indesiderata.\nFrancia.\n\u00c8 disponibile nelle farmacie senza la necessit\u00e0 di prescrizione medica. \u00c8 inoltre disponibile gratuitamente nelle scuole anche per ragazze minorenni, senza l'obbligo di dichiarare la propria identit\u00e0.\nSpagna.\nDal 2009 la pillola del giorno dopo \u00e8 acquistabile in tutte le farmacie senza ricetta, anche dalle minorenni. In precedenza la pillola richiedeva la prescrizione medica, tuttavia, poich\u00e9 la legge spagnola permette ai comuni libert\u00e0 di scelta in questi ambiti regolamentari, in alcuni centri la distribuzione della pillola del giorno dopo era gi\u00e0 libera e gratuita.\nSvizzera.\nDal 2002 \u00e8 disponibile nelle farmacie senza la necessit\u00e0 di prescrizione medica.\nRegno Unito.\n\u00c8 disponibile senza la prescrizione medica in tutto il territorio britannico. Alcune citt\u00e0, come Manchester, hanno iniziato in via sperimentale la distribuzione gratuita.\nAltri Stati.\nLa pillola del giorno dopo \u00e8 inoltre disponibile senza prescrizione medica nei seguenti paesi: Sudafrica, Albania, Algeria, Australia, Belgio, Canada (Qu\u00e9bec), Cile, Danimarca, Finlandia, Grecia, Israele, Messico, Paesi Bassi, Norvegia, Portogallo e Svezia, Romania, Brasile, Russia.\nControversie etiche.\nLa posizione della Chiesa e del mondo cattolico.\nLa Chiesa cattolica ha mosso numerose obiezioni all'utilizzo della pillola del giorno dopo sostenendo che la sua commercializzazione come contraccettivo d'emergenza non sia moralmente accettabile, poich\u00e9 un'eventuale \u00abazione \"antinidatoria\" della pillola del giorno dopo in realt\u00e0 nient'altro [sarebbe] se non un aborto realizzato con mezzi chimici\u00bb. Infatti, secondo la Chiesa \u00abla gravidanza [...] comincia dalla fecondazione e non gi\u00e0 dall'impianto della blastocisti nella parete uterina, come invece si tenta di suggerire implicitamente\u00bb. Questa posizione non tiene conto degli studi pi\u00f9 recenti che escludono l'effetto abortivo qualunque definizione di gravidanza si utilizzi.\nLa Chiesa cattolica considera l'assunzione della pillola del giorno dopo, in quanto finalizzata all'aborto, come un gravissimo disordine morale che non permette di accedere ai sacramenti fino a che la persona non abbia compreso la gravit\u00e0 dell'atto e se ne sia pentita nel contesto del sacramento della riconciliazione. Non vi \u00e8 scomunica, come per l'aborto, ma solo perch\u00e9 non esiste la sicurezza che l'ovulo fosse fecondato, e quindi embrione, oppure no.\nLa Conferenza episcopale tedesca ha espresso parere favorevole all'assunzione della pillola anticoncezionale del giorno dopo, quando essa venga richiesta da donne che sono state vittime di violenza sessuale, nel caso il farmaco sia richiesto per non affrontare una gravidanza non voluta e determinata dal solo stupro. A questo proposito monsignor Robert Zoellitsch, il presidente della Conferenza, ha autorizzato le cliniche ed ospedali cattolici alla distribuzione e somministrazione del farmaco solo nei casi in cui l'azione farmacologica sia quella di impedire la fecondazione dell'ovulo e non quando l'effetto possa essere quello di provocare un aborto.\nLa polemica sull'obiezione di coscienza.\nRitenendo la pillola del giorno dopo un farmaco abortivo ed in considerazione del fatto che \u00abil risultato finale [dell'utilizzo del farmaco] sar\u00e0 [...] l'espulsione e la perdita di questo embrione\u00bb, la Chiesa ha esortato \u00abvivamente tutti gli operatori del settore a mettere in atto con fermezza un'obiezione di coscienza \"morale\" [...] di fronte a nuove forme nascoste di aggressione agli individui pi\u00f9 deboli ed indifesi, come \u00e8 il caso dell'embrione umano\u00bb, bench\u00e9 in molti paesi l'obiezione di coscienza contro questo farmaco sia illegale.\nA questo proposito, nell'ottobre del 2007, partecipando al Congresso internazionale dei farmacisti cattolici, Benedetto XVI ha chiesto alle federazioni partecipanti di affrontare il problema affinch\u00e9 il diritto all'obiezione possa essere riconosciuto ed esercitato legalmente. Tuttavia, nel mondo cattolico non mancano posizioni discordanti. Per esempio, Tiziano Motta, ginecologo della clinica Mangiagalli e medico obiettore, non considera il farmaco abortivo e lo prescrive tranquillamente.\nUna posizione simile viene dal dr. Joe DeCook, vicepresidente dell'Associazione americana di ostetrici e ginecologi pro-life, che nel 2004 affermava \"\"l'effetto post fertilizzazione era una pura speculazione diventata verit\u00e0 a forza di ripeterla\". E ancora \"nel nostro gruppo le opinioni sono contrastanti. Noi diciamo che \u00e8 una decisione che spetta al singolo medico perch\u00e9 non ci sono prove\"\".\nLa situazione in Italia.\nConsiderando la contraccezione di emergenza una forma di aborto, gli ambienti cattolici italiani vorrebbero, se non vietarla esplicitamente, farla rientrare nell'ambito della Legge n.194 del 22 maggio 1978, ovvero sottoporre le donne che vorrebbero assumerla a tutti i controlli e le procedure previste in quel caso. In questo modo il farmaco diverrebbe di fatto inutilizzabile visto che la legge 194/1978 prevede un tempo di attesa di almeno 7 giorni dalla richiesta di aborto all'intervento contro il limite di 48-72 ore dal rapporto sessuale previsto per l'assunzione della pillola del giorno dopo.\nLa legge 194 del 22 maggio 1978 prevede l'obiezione di coscienza esclusivamente nei confronti dell'aborto, pertanto la prescrizione e la fornitura della pillola del giorno dopo rientrano nella normale giurisdizione del rapporto medico-paziente che prevede che il medico non possa negare un trattamento richiesto dal paziente sulla base di convinzioni morali personali. Nonostante ci\u00f2 si \u00e8 sviluppato un dibattito intorno all'esistenza o meno del diritto da parte degli operatori sanitari cattolici di ricorrere all'obiezione di coscienza, cio\u00e8 di rifiutarsi di prescrivere la pillola alle donne che la richiedono, basata sull'interpretazione della pillola del giorno dopo come farmaco abortivo. \nA questo proposito, nel 2004, su sollecitazione dell'Ordine dei Medici e degli Odontoiatri di Venezia, il Comitato nazionale per la bioetica si dichiar\u00f2 a favore della possibilit\u00e0 da parte dei medici di effettuare obiezione di coscienza se questa non pregiudica per questioni di urgenza la salute della paziente. La posizione del Comitato nazionale per la bioetica non ha valore vincolante ed \u00e8 stata spesso contestata. Nel programma di governo dell'Unione, durante la XV legislatura, era presente l'intenzione di togliere l'obbligo della ricetta per la contraccezione d'emergenza in modo da allinearsi alla maggioranza dei paesi europei. Tuttavia il punto \u00e8 rimasto oggetto di discussione: se da un lato da parte degli ambienti cattolici si rivendica il diritto all'obiezione di coscienza, dall'altro c'\u00e8 chi ritiene che la struttura o il medico che neghi il diritto all'accesso a questo farmaco, specialmente se non c'\u00e8 la possibilit\u00e0 per la paziente di rivolgersi rapidamente e agevolmente altrove, commetta reato di omissione di soccorso e abuso d'ufficio, data la necessit\u00e0 di assumere tempestivamente il farmaco per evitare lo sviluppo della gravidanza. Questa posizione \u00e8 sostenuta dai radicali e in generale dagli esponenti laici presenti in vari partiti, in particolare di sinistra,\nA seguito di alcuni procedimenti giudiziari e un servizio delle Iene in cui si mostrava la difficolt\u00e0 nel reperire il farmaco, nei primi mesi del 2008 si \u00e8 nuovamente sviluppata la polemica intorno all'illegittimit\u00e0 dell'obiezione di coscienza nel caso della pillola del giorno dopo. A questo proposito il Ministro della Salute Livia Turco ha dichiarato che \u00abLa pillola del giorno dopo e la contraccezione d'emergenza vanno garantite in consultori, pronto soccorso e presidi di guardia medica\u00bb invitando \u00aba segnalare tutti i casi nei quali nelle strutture del servizio sanitario nazionale si incontrino difficolt\u00e0 per ottenere la prescrizione della \u201cpillola del giorno dopo\u201d\u00bb. \nDal 10 ottobre 2020 la pillola del giorno dopo a base di ulipristal acetato \u00e8 diventata un farmaco SOP, ovvero senza obbligo di prescrizione, per tutte le donne, anche minorenni. La determina AIFA \u00e8 stata pubblicata sul sito AIFA.\nIl Codice di deontologia medica.\nGli articoli del \"Codice di deontologia medica\", emanato dalla \"Federazione Nazionale degli Ordini dei Medici chirurghi e degli Odontoiatri\" il 16 dicembre 2006, cui si fa riferimento in questo dibattito sono l'art. 8 sull'Obbligo di intervento in cui si dice che \"il medico, indipendentemente dalla sua abituale attivit\u00e0, non pu\u00f2 mai rifiutarsi di prestare soccorso o cure d'urgenza e deve tempestivamente attivarsi per assicurare assistenza\" e l'art. 22 secondo cui \"il medico al quale vengano richieste prestazioni che contrastino con la sua coscienza o con il suo convincimento clinico, pu\u00f2 rifiutare la propria opera, a meno che questo comportamento non sia di grave e immediato nocumento per la salute della persona assistita e deve fornire al cittadino ogni utile informazione e chiarimento\". \nIl 26 ottobre 2008 la Federazione dei Medici ha inoltre varato il documento in cui si afferma che i medici hanno l'obbligo deontologico di fornire la prescrizione della pillola del giorno dopo alle donne che ne facciano richiesta, Si afferma come \"l'equilibrio tra il diritto del medico alla clausola di scienza e coscienza che trova il suo fondamento nell'articolo 22 del Codice di deontologia medica e quello della donna alla fruizione della prestazione riconosciuta come disponibile non fa venir meno l'obbligo, anche deontologico, dei medici di adoperarsi per tutelare, nei termini suddetti, l'accesso alla prescrizione nei tempi appropriati\".\nSoccorso Civile - Pillola del giorno dopo.\nA partire dal 14 giugno 2008 l'associazione \"Vita di donna\" ha dato il via all'iniziativa \"SOS - Pillola del giorno dopo\", fornendo assistenza immediata, in \"primis\" la ricetta medica, a tutte quelle donne cui \u00e8 stata negata la prescrizione della pillola del giorno dopo in una struttura pubblica o che hanno riscontrato problemi nel reperirla nelle farmacie. Il servizio per ora \u00e8 attivo solo a Roma, Milano, Bari e Salerno ed \u00e8 completamente gratuito. Anche l'AIED, Associazione Italiana per l'Educazione Demografica, fornisce assistenza immediata in tutti i suoi consultori sparsi sul territorio nazionale, seppur a pagamento.\nOltre alla ricetta, si pu\u00f2 ricevere assistenza per procedere legalmente nei confronti dei medici, delle strutture pubbliche e dei farmacisti che rifiutano di prescrivere o di fornire il farmaco."}
{"id": "255536", "revid": "1543377", "url": "https://it.wikipedia.org/wiki?curid=255536", "title": "Contraccezione post-coitale", "text": "La contraccezione post-coitale, detta anche contraccezione di emergenza o contragestione, \u00e8 l'utilizzo di metodi contraccettivi successivamente a un rapporto sessuale non protetto al fine di evitare l'instaurarsi di una gravidanza.\nMetodi di contraccezione di emergenza.\nAttualmente, i mezzi efficaci di contraccezione post-coitale sono:\nMeccanismi d'azione.\nI principi su cui si basa il funzionamento possono essere:"}
{"id": "255540", "revid": "486946", "url": "https://it.wikipedia.org/wiki?curid=255540", "title": "Grafico a torta", "text": ""}
{"id": "255541", "revid": "764903", "url": "https://it.wikipedia.org/wiki?curid=255541", "title": "Universit\u00e0 Bocconi", "text": ""}
{"id": "255544", "revid": "1543377", "url": "https://it.wikipedia.org/wiki?curid=255544", "title": "2001 Nights", "text": " \u00e8 un manga pubblicato negli anni ottanta dall'autore giapponese Yukinobu Hoshino. La serie si ispira in maniera sostanziale alla classica fantascienza hard, e contiene molti omaggi a film e romanzi fantascientifici precedenti. Il titolo \u00e8 un ibrido fra \"\" e \"Le mille e una notte\" arabe.\nOgni volume della serie \u00e8 costituito da una serie di brevi racconti a fumetti, i quali avvengono tutti all'interno di una cronologia unica, dalla durata di diversi secoli. Molte storie contengono riferimenti a fatti avvenuti in storie precedenti e si sviluppano a partire da questi. \nAspetto grafico.\nIl manga segue le convenzioni tipiche del genere: \u00e8 disegnato ed inchiostrato in bianco e nero. Un'attenzione notevole \u00e8 stata riservata alle sonde spaziali e ai vari strumenti, disegnati con una precisione quasi ingegneristica.\nManga.\nRacconti.\nI racconti che compongono la serie completa sono posti in ordine cronologico, con un'importante eccezione. Per la tecnologia utilizzata, la Notte 15 (\"Orbita ellittica\") sembra svolgersi fra la Notte 6 e la Notte 7 (dopo l'invenzione dell'animazione sospesa e del viaggio interstellare, ma prima della scoperta del pianeta Lucifero).\n2001+5.\n\"2001+5\" \u00e8 un fumetto in volume unico di Yukinobu Hoshino come seguito di \"2001 Nights\" che raccoglie alcune storie autoconclusive ambientate nello stesso scenario del fumetto precedente, quasi tutte realizzate dall'autore successivamente. In Italia il volume \u00e8 stato pubblicato da Flashbook.\nAnime.\n\"Space fantasia 2001 yoru monogatari\".\nNel 1987 dal manga \u00e8 stato tratto un OVA prodotto dalla Tokyo Movie Shinsha per la regia di Yoshio Takeuchi e distribuito in Giappone per il mercato home video.\n\"To\".\nNel 2009 dal manga \u00e8 stato tratto un OVA in due episodi prodotto da Oxybot per la regia di Fumihiko Sori e distribuito in Giappone per il mercato home video."}
{"id": "255549", "revid": "108411815", "url": "https://it.wikipedia.org/wiki?curid=255549", "title": "RST (TCP)", "text": "RST \u00e8 un tipo di flag utilizzato dal protocollo TCP.\nIl flag RST appartenente all'header TCP, se inviato permette il reset immediato della connessione.\nIl suo uso \u00e8 raro durante le connessioni normalmente effettuate tra due terminali, ad esempio lo si ottiene mandando un pacchetto di SYN ad una porta disabilitata, ma diventa protagonista in un tipo di attacco informatico chiamato \"TCP reset\".\nIl TCP reset consiste nel far cadere una connessione sfruttando appunto il flag RST. Per fare ci\u00f2, l'attaccante deve forgiare un pacchetto contenente questi valori:\nImpostando, in questo pacchetto, il flag RST il server che ricever\u00e0 il pacchetto dovr\u00e0 abbandonare la connessione in modo immediato."}
{"id": "255552", "revid": "1305772", "url": "https://it.wikipedia.org/wiki?curid=255552", "title": "Unua libro", "text": "L'Unua Libro (\"Primo Libro\") fu la prima pubblicazione a descrivere la lingua ausiliaria internazionale esperanto (allora conosciuta come \"lingvo internacia\", \"lingua internazionale\"). \nFu pubblicato inizialmente in russo il 26 luglio 1887, e in seguito in polacco 1887, francese 1887, tedesco 1887, nuovamente in russo nel 1888 (sul frontespizio di questa seconda edizione \u00e8 indicato 1887 ma essendo stato ottenuto il permesso dalla censura il 31 dicembre di quell'anno, la seconda edizione venne stampata all'inizio dell'anno successivo), in inglese 1888 e in ebraico nel 1889. Questo libretto, menzionato nella Cronologia Generale degli eventi pi\u00f9 importanti della storia del mondo, includeva una versione in esperanto del Padre Nostro, alcuni versi della Bibbia, un modello di lettera, due poesie originali (\"Mia penso\" e \"Ho, mia kor\"), le sedici regole grammaticali della lingua e 917 radici del vocabolario. Zamenhof dichiar\u00f2, \"una lingua internazionale, come una nazionale, \u00e8 propriet\u00e0 di tutti.\" Zamenhof firm\u00f2 il lavoro con lo pseudonimo di \"Doktoro Esperanto\", che in seguito sar\u00e0 adottato come nome della lingua che, in esperanto, significa \"colui che spera\".\nNel 1905 Zamenhof ripubblic\u00f2 le sedici regole grammaticali, insieme ad un \"dizionario universale\" e una collezione di esercizi, in un'opera intitolata \"Fundamento de Esperanto\". Nello stesso anno, durante il primo Congresso Mondiale d'Esperanto che si tenne a Boulogne-sur-Mer, in Francia, venne rilasciata una dichiarazione, che recitava:\nTuttavia, l'aver dichiarato la lingua \"propriet\u00e0 comune\" consistette in definitiva nell'abrogazione totale dei diritti e dei privilegi \"personali\" di Zamenhof quale suo creatore, lasciando per\u00f2 la lingua soggetta a forti controlli sulle sue modifiche.\nLa prima versione dell\u2019\"Unua libro\" fu stampata in 3000 esemplari ed \u00e8 oggi un libro rarissimo. Le copie conosciute sono solo quattro, tre delle quali presenti nelle seguenti istituzioni: Biblioteca Nazionale Austriaca, Biblioteca dell\u2019Universit\u00e0 di Varsavia, Biblioteca di Stato russa. La quarta copia \u00e8 in possesso di un collezionista. Una quinta copia, un tempo presente in Germania, venne trasferita durante il periodo nazista dalla Royal Saxony Library alla Biblioteca di Stato di Berlino. Nonostante sia menzionata nel catalogo della biblioteca, questa copia non \u00e8 fisicamente presente e probabilmente fu perduta durante la seconda guerra mondiale.\nCollegamenti esterni.\n(1): http://data.onb.ac.at/rec/AC13760387\n(2): \n(3): http://old.rsl.ru/view.jsp?f=1003&amp;t=3&amp;v0=%D0%97%D0%B0%D0%BC%D0%B5%D0%BD%D0%B3%D0%BE%D1%84&amp;f=1003&amp;t=1&amp;v1=&amp;f=4&amp;t=2&amp;v2=&amp;f=21&amp;t=3&amp;v3=&amp;f=1016&amp;t=3&amp;v4=&amp;f=1016&amp;t=3&amp;v5=&amp;cc=a1&amp;i=27&amp;s=2&amp;ss=4&amp;ce=4\nLe ristampe dell\"'Unua Libro\" non hanno codice ISBN."}
{"id": "255556", "revid": "7", "url": "https://it.wikipedia.org/wiki?curid=255556", "title": "Transumansa", "text": ""}
{"id": "255557", "revid": "3115", "url": "https://it.wikipedia.org/wiki?curid=255557", "title": "Ren\u00e9 Laurentin", "text": "Era considerato un'autorit\u00e0 in materia di mariologia, il ramo della teologia che studia la figura della Madonna e il suo ruolo nella \"storia della Salvezza\".\nBiografia.\nFiglio di Marie e Maurice Laurentin, architetto. A 17 anni dopo essersi diplomato all'Istituto di Santa Maria di Chole, entr\u00f2 nel seminario di Parigi nell'ottobre del 1934. Era un ottimo studente, soprattutto in filosofia, si specializz\u00f2 su Tommaso d'Aquino. Nel 1938 si laure\u00f2 alla Sorbona in filosofia. Stava studiando teologia quando fu chiamato alle armi. Durante la seconda guerra mondiale fu ufficiale dell'esercito francese. \u00c8 anche stato prigioniero di guerra in Germania.\nSi iscrisse all'Universit\u00e0 per continuare i suoi studi, segu\u00ec corsi di ebraico e mariologia sotto la guida del sacerdote domenicano Genevois. Nel luglio del 1946 si laure\u00f2 in teologia e divenne sacerdote, l'8 dicembre 1946 a Parigi, ordinato dal vescovo \u00c9mile Blanchet, l'allora rettore dell\"'Institut catholique de Paris\". Gli fu chiesto di approfondire l'argomento della tesi: \"La Beata Vergine Maria e il suo ruolo in Europa\". Nel 1952 complet\u00f2 il dottorato in mariologia alla Sorbona e dopo complet\u00f2 un altro dottorato in teologia laureandosi \"cum singulari prorsus laude\" il 9 febbraio 1953 presso l'Institut Catholique de Paris.\nNel 1955 gli fu affidata la cattedra di teologia all'universit\u00e0 cattolica di Angers e, contemporaneamente, insegn\u00f2 mariologia ai francescani. Divenne vicepresidente della Societ\u00e0 di studi francesi su Maria nel 1962. \u00c8 stato perito al Concilio Vaticano II dopo essere stato uno del consulenti per la commissione preparatoria due anni prima, nel 1960. Diverse fonti gli riconoscono un ruolo di primaria importanza nella stesura della Lumen Gentium, che \u00e8 la seconda delle quattro costituzioni dogmatiche del concilio ecumenico Vaticano II.\n\u00c8 stato membro della Pontificia accademia mariana internazionale.\nEditorialista di \"Le Figaro\", scrisse numerosi articoli sul Concilio e sull'elezione di papa Paolo VI.\n\u00c8 deceduto il 10 settembre 2017 a Parigi all'et\u00e0 di 99 anni. I funerali sono stati celebrati il 15 settembre presso la cattedrale della Resurrezione di \u00c9vry dal vescovo emerito di \u00c9vry-Corbeil-Essonnes Michel Marie Jacques Dubost, alla presenza del vescovo di Tarbes e Lourdes Nicolas Brouwet.\nGli studi sulle apparizioni mariane.\nHa studiato e interpretato varie apparizioni mariane (quasi tutte quelle che sarebbero avvenute negli ultimi 40 anni), e ha scritto opere su quelle di Lourdes, Fatima, Medjugorje e su altre in Europa e nel resto del mondo.\nNel 1981 il Vaticano lo autorizz\u00f2 a studiare gli scritti di Yvonne-Aime de Malestroit, che era al vaglio della Congregazione per le Cause dei Santi. Ha pubblicato otto volumi su di lei.\nL'Abb\u00e9 Ren\u00e9 \u00e8 stato il difensore di molte apparizioni minori e fenomeni mistici, tra cui, oltre a Me\u0111ugorje, le apparizioni di San Nicol\u00e1s in Argentina, quelle di Scottsdale in Arizona e della mistica Vassula Ryden, sulla quale il Vaticano si \u00e8 pronunciato negativamente. Ultimamente (18 settembre 2008) Laurentin ha chiarito di non avere mai espresso giudizi sull'autenticit\u00e0 o meno delle apparizioni di Me\u0111ugorje.\nHa scritto oltre 100 opere su Maria, le apparizioni e la Dottrina della Chiesa cattolica. Inoltre ha pubblicato opere su Bernadette Soubirous, Louis-Marie Grignion de Montfort, Catherine Labour\u00e9 e Teresa di Lisieux.\nNel 1996 \u00e8 stato insignito del Premio Internazionale Medaglia d'Oro al merito della Cultura Cattolica."}
{"id": "255561", "revid": "1564499", "url": "https://it.wikipedia.org/wiki?curid=255561", "title": "Tavoliere", "text": ""}
{"id": "255562", "revid": "1982", "url": "https://it.wikipedia.org/wiki?curid=255562", "title": "Fouillade", "text": ""}
{"id": "255564", "revid": "1982", "url": "https://it.wikipedia.org/wiki?curid=255564", "title": "Hospitalet-du-Larzac", "text": ""}
{"id": "255565", "revid": "309805", "url": "https://it.wikipedia.org/wiki?curid=255565", "title": "Animazione sospesa", "text": "L'animazione sospesa \u00e8 un rallentamento delle normali funzioni vitali dell'individuo senza causarne la morte, indotto mediante mezzi esterni. Al di fuori della fantascienza, l'applicazione di questo processo su esseri umani \u00e8 del tutto ipotetica, sebbene il caso di ipotermia involontaria di Mitsutaka Uchikoshi abbia aperto delle prospettive in tal senso. Il respiro, il battito cardiaco e altre funzioni involontarie possono ancora essere presenti in un soggetto sottoposto ad animazione sospesa, ma la loro rilevazione pu\u00f2 essere effettuata solo mediante strumenti di misura. Temperature estremamente basse possono essere utilizzate per accelerare il rallentamento delle funzioni vitali; questo principio \u00e8 alla base della scienza nota come criogenia.\nLa proposta di sottoporre gli astronauti all'animazione sospesa \u00e8 stata avanzata per permettere agli uomini di raggiungere la destinazione di un lungo viaggio interstellare eliminando la necessit\u00e0 di una nave generazionale; occasionalmente i due concetti sono stati fusi, teorizzando una successione di generazioni di addetti alla supervisione tecnica di una pi\u00f9 vasta popolazione congelata.\nRicerche scientifiche.\nUn articolo pubblicato nella rivista \"Science\" del 22 aprile 2005 parla dei successi ottenuti nell'applicazione dell'animazione sospesa ai topi. La scoperta \u00e8 resa tanto pi\u00f9 rilevante dal fatto che i topi sono animali che in natura non vanno in ibernazione. L'esperimento \u00e8 stato condotto nel laboratorio di Mark Roth, che ha posto dei topi vivi in una camera contenente 80 ppm di acido solfidrico e ha portato avanti l'esperimento per sei ore. La temperatura corporea dei topi \u00e8 scesa fino a 13 gradi Celsius e il loro metabolismo, valutato attraverso il consumo di ossigeno e la conseguente produzione di diossido di carbonio, \u00e8 sceso a un decimo.\nNel luglio 2005 un gruppo di scienziati dell'Universit\u00e0 di Pittsburgh ha dichiarato di aver riportato in vita dei cani dopo aver estratto il sangue dai loro corpi ed aver introdotto nei loro sistemi circolatori una soluzione ghiacciata. Dopo tre ore di morte clinica i cani sono stati riportati in vita attraverso un leggero impulso elettrico diretto al cuore. Il cuore ha iniziato a pompare il sangue nel corpo congelato, e i cani sono ritornati in vita in condizioni perfette. Gli scienziati hanno gi\u00e0 iniziato discussioni con gli ospedali statunitensi per proporre l'animazione sospesa come \"extrema ratio\".\nLa preoccupazione \u00e8 dovuta al fatto che alcuni dei cani sottoposti all'esperimento mostravano gravi danni al sistema nervoso e scarsa coordinazione nei movimenti, denunciando forti deficit mentali e mostrando un comportamento tale da indurre i media americani a definirli \"cani zombie\". Si spera tuttavia che il processo possa almeno essere utilizzato per dare pi\u00f9 tempo ai chirurghi che agiscono sul tavolo operatorio, visto che eventuali operazioni possono essere condotte normalmente mentre i pazienti sono in stasi.\nIbernazione di un ratto nel 2006.\nNel 2006, un'\u00e9quipe dell'Universit\u00e0 di Bologna guidata dal professor Giovanni Zamboni, basandosi su studi di Matteo Cerri \u00e8 riuscita a replicare forse in parte il meccanismo fisiologico dell'ibernazione in un ratto, animale che non va in ibernazione in natura, portando la sua temperatura a 20\u00a0\u00b0C per 6 ore. Hanno inserito nel cervello una micro-cannula che portava la sostanza GABA fino ad una struttura ancestrale della sostanza reticolare del midollo allungato nota come \"raphe pallidus\".\nAppena iniettata l'animale avvert\u00ec una vampata di calore, si stese, si raggomitol\u00f2 ed entr\u00f2 in ibernazione. Dopo sei ore, aumentando progressivamente la temperatura fino a quella fisiologica, il ratto reag\u00ec senza alcun problema. Nel risveglio vi era un'attivit\u00e0 fortissima dei neuroni con immediata creazione di nuove sinapsi.\nL'animazione sospesa nella fantascienza.\nIl tema dell'animazione sospesa \u00e8 un \"t\u00f2pos\" della fantascienza, spesso utilizzato per permettere la sopravvivenza di individui per lunghi intervalli di tempo; \u00e8 presente in numerose storie di \"space opera\" che trattano di lunghi viaggi spaziali e come artificio narrativo in varie opere distopiche ambientate in un futuro pi\u00f9 o meno lontano. Fra le opere incentrate sul tema dell'animazione sospesa (elenco non esaustivo, in ordine cronologico):"}
{"id": "255566", "revid": "1982", "url": "https://it.wikipedia.org/wiki?curid=255566", "title": "Loubi\u00e8re", "text": ""}
{"id": "255567", "revid": "1982", "url": "https://it.wikipedia.org/wiki?curid=255567", "title": "Luc (Aveyron)", "text": ""}
{"id": "255568", "revid": "114968", "url": "https://it.wikipedia.org/wiki?curid=255568", "title": "Rombo (araldica)", "text": ""}
{"id": "255569", "revid": "1516566", "url": "https://it.wikipedia.org/wiki?curid=255569", "title": "Rombo forato", "text": "Rombo forato \u00e8 un termine utilizzato in araldica per indicare un rombo bucato in tondo. La maggior parte degli araldisti preferisce il termine losanga forata."}
{"id": "255571", "revid": "1982", "url": "https://it.wikipedia.org/wiki?curid=255571", "title": "Monast\u00e8re", "text": ""}
{"id": "255573", "revid": "1982", "url": "https://it.wikipedia.org/wiki?curid=255573", "title": "Nayrac", "text": ""}
{"id": "255586", "revid": "590", "url": "https://it.wikipedia.org/wiki?curid=255586", "title": "Ennio Peres", "text": "Biografia.\nNato a Milano, vive a Roma. Laureato con lode in matematica, \u00e8 stato professore di matematica ed informatica prima di iniziare ad operare per la diffusione del giocare con \"lettere e cifre\" (titolo di una rubrica che ha tenuto sul quotidiano \"La Stampa\").\nHa collaborato con vari giornali e riviste, da \"Paese Sera\" a \"l'Unit\u00e0\"; su \"Linus\" cura dal 1995 la rubrica di giochi \"Scherzi da Peres\", che riprende l'esperienza dei Wutki.\nCome enigmista si dedica particolarmente agli anagrammi ed \u00e8 autore di rebus e di parole incrociate. Propone annualmente, tramite Internet, una sfida denominata \"Il cruciverba pi\u00f9 difficile del mondo\". Per la forma ambigua e fuorviante delle sue definizioni, i suoi doppi sensi e l'uso di sigle e abbreviazioni, \u00e8 assimilabile alla tradizione inglese del \"cryptic crossword\".\nPeres si \u00e8 interessato dell'utilit\u00e0 del computer in ambito anagrammatico, evidenziandone i limiti nella ricerca di frasi di senso compiuto. Nel 2002 ha infatti battuto, in una singolare sfida in pi\u00f9 riprese, il \"Motore Anagrammatico del Gaunt\" programmato da Corrado Giustozzi.\nEnnio Peres e il caso Moro.\nLa sua opinione \u00e8 entrata in gioco in uno dei massimi misteri della recente storia italiana, il caso Moro. Alcune lettere dello statista contenevano passaggi apparentemente \"in codice\", dai quali sono stati ricavati (ovviamente col senno di poi) lunghi anagrammi rivelatori di particolari del sequestro. Interpellato dal giornalista Gianni Gennari in merito alla loro verosimiglianza, Peres rispose negativamente, non escludendo per\u00f2 che la \"cifratura\" fosse di altro genere. Moro, infatti, era appassionato di enigmistica. Questo suo parere venne pubblicato il 2 dicembre 1986, dal quotidiano \"Paese Sera\". Nei giorni successivi, Peres trov\u00f2 alcune minacce anonime registrate nella sua segreteria telefonica e venne avvicinato in strada, con fare intimidatorio, da un paio di noti esponenti della destra eversiva. Nel marzo del 1988, il mensile di cultura ludica \"Giochi Magazine\" torn\u00f2 sull'argomento, pubblicando un servizio firmato da Ennio Peres e da Ersilio Quarelli (pseudonimo di Gianni Gennari). Inaspettatamente, pochi giorni dopo l'uscita in edicola di quel numero, la rivista venne chiusa e il suo direttore fu licenziato in tronco.\nNel 1997, un maresciallo dei Carabinieri si present\u00f2 a casa di Ennio Peres, dicendosi interessato alla storia dei presunti \"anagrammi di Moro\". Poi, per\u00f2, la sua attenzione si concentr\u00f2 su alcuni episodi da lui riferiti, riguardanti i due estremisti di destra che, all'epoca, avevano voluto intimidirlo. Il maresciallo ritenne che una deposizione di Peres al riguardo potesse essere utile al magistrato Massimo Meroni, che stava conducendo le indagini insieme al giudice Guido Salvini, per riaprire il processo di Piazza Fontana e lo mise in contatto con lui. Il loro incontro si tenne il 29 settembre 1997, presso la sede romana dei ROS, a Villa Ada. La sua convocazione in qualit\u00e0 di testimone avvenne il 12 febbraio 2001, presso la Corte di Assise di Milano (Aula Bunker 1 - Piazza Filangeri, 2)."}
{"id": "255592", "revid": "1982", "url": "https://it.wikipedia.org/wiki?curid=255592", "title": "Roque-Sainte-Marguerite", "text": ""}
{"id": "255595", "revid": "1982", "url": "https://it.wikipedia.org/wiki?curid=255595", "title": "Rouquette", "text": ""}
{"id": "255616", "revid": "671029", "url": "https://it.wikipedia.org/wiki?curid=255616", "title": "Rosa (araldica)", "text": "Rosa \u00e8 un termine utilizzato in araldica per indicare un fiore araldico convenzionale di cinque o pi\u00f9 petali, attornianti un bottone, finemente ripiegati nel lembo superiore e framezzati dalle punte di foglioline. La rosa normale ha cinque petali.\nLa rosa \u00e8 simbolo di \"bellezza\", \"onore puro\", \"soavit\u00e0 di costumi\", \"nobilt\u00e0\" e \"merito riconosciuto\". I suoi colori usuali sono rosso, oro e argento. Molto raramente la rosa viene rappresentata al naturale e con il gambo.\nUn capo di verde colla lettera \"N\" d'oro posta nel cuore ed accostata da tre rose a sei foglie veniva usato negli stemmi delle \"buone citt\u00e0\" del regno napoleonico d'Italia.\n\"Lancashire Rose\" (Rosa di Lancaster).\nIl termine \"Lancashire Rose\" indica la rosa araldica della famiglia Lancaster, coinvolta nella Guerra delle due rose con la famiglia York. La rosa dei Lancaster \u00e8 rossa, bottonata argento e punteggiata di verde.\n\"Lippische Rose\" (Rosa di Lippe).\nIl termine \"Lippische Rose\" indica una particolare rosa araldica, rossa, bottonata e punteggiata d'oro, che costituisce emblema araldico del Landesverband Lippe e compare nello stemma dello stato tedesco della Renania Settentrionale-Vestfalia.\n\"Lutherrose\" (Rosa di Lutero).\nIl termine \"Lutherrose\" indica una particolare rosa araldica, bianca, punteggiata di verde, con un grande bottone centrale, di rosso, a forma di cuore, caricato da una croce latina di nero. Si tratta del simbolo riconosciuto del luteranesimo.\n\"Tudor Rose\" (Rosa Tudor).\nIl termine \"Tudor Rose\" indica la rosa araldica dei Tudor. La rosa \u00e8 rossa, col cuore bianco, bottonata d'oro e punteggiata di verde. Si tratta della fusione delle rose Lancaster e York.\n\"Yorkshire Rose\" (Rosa di York).\nIl termine \"Yorkshire Rose\" indica la rosa araldica della famiglia York, coinvolta nella Guerra delle due rose con la famiglia Lancaster. La rosa degli York \u00e8 bianca, bottonata d'oro e punteggiata di verde."}
{"id": "255636", "revid": "126257", "url": "https://it.wikipedia.org/wiki?curid=255636", "title": "Rostrato", "text": ""}
{"id": "255637", "revid": "1982", "url": "https://it.wikipedia.org/wiki?curid=255637", "title": "Salvetat-Peyral\u00e8s", "text": ""}
{"id": "255645", "revid": "729019", "url": "https://it.wikipedia.org/wiki?curid=255645", "title": "Selve", "text": "Selve (in croato Silba) \u00e8 un'isola della Croazia situata tra Premuda e Ulbo, a ovest di Pago.\nAmministrativamente appartiene alla citt\u00e0 di Zara, nella regione zaratina e fa parte delle isole Liburniche meridionali.\nGeografia fisica.\nSelve \u00e8 situata nella parte occidentale dell'arcipelago delle isole Liburniche meridionali; \u00e8 bagnata a ovest dal canale di Selve (\"Silbanski kanal\") che la separa da Premuda, a nord dal canale del Quarnarolo (\"Kvarneri\u010dka vrata\"), a est dal canale di Ulbo (\"Olipski kanal\") e a sud dal mare di Puntadura (\"Virsko more\"). L'isola dista 5,5\u00a0km da Premuda e 1,77\u00a0km da Ulbo. Nel punto pi\u00f9 ravvicinato, punta Jurisnizza (\"rt Juri\u0161nica\") lungo la costa dalmata, dista dalla terraferma 29,7\u00a0km.\nSelve \u00e8 un'isola dalla forma allungata e irregolare, orientata in direzione nordovest-sudest e simile ad un otto schiacciato e molto stirato al centro. Misura 8,3\u00a0km di lunghezza e 3,3\u00a0km di larghezza massima nella parte settentrionale. Ha una superficie di 14,271\u00a0m\u00b2 e uno sviluppo costiero di 26,239\u00a0km. Al centro della parte settentrionale, sul monte Perino o monte Strasiza (\"Varh\"), raggiunge un'elevazione massima di 82,8\u00a0m s.l.m..\nLe estremit\u00e0 dell'isola sono: punta Sammotorazzo o punta Otrin (\"rt Samotvorac\") a nord, punta Arat di Levante (\"rt Arat\") a est nella zona di \"Veli kus\", punta Arat di Ponente (\"rt Ju\u017eni Arat\") a sud e punta Borci (\"rt Borci\") a ovest.\nCoste.\nLe coste di Selve hanno un coefficiente d'indentazione di 1,97. Il versante orientale ha meno prominenze ed \u00e8 pi\u00f9 lineare rispetto a quello occidentale ricco di insenature ritratte e protette. Le coste sono principalmente basse, calcaree e rocciose, con alcuni tratti in cui si possono trovare spiagge sabbiose o di ciottoli. Le insenature sono spesso estuari inondati di doline trasversali e longitudinali o di piccole doline secche. Formazioni rocciose di un certo rilievo si trovano solo a sudovest nella zona pietrosa di \"Vele stene\" e in poche altre parti, specialmente in presenza di piccole scogliere o superfici anomale. La scogliera di \"Vele stene\", in particolare, \u00e8 stata creata dall'azione abrasiva delle onde sugli strati calcarei delle rocce pi\u00f9 soffici che si sono sfaldate pi\u00f9 facilmente, creando nel contempo scogli e massi semisommersi.\nTra i promontori, oltre alle gi\u00e0 citate estremit\u00e0, sono degni di nota:\nLe insenature principali sono invece:\nGeologia e orografia.\nSelve \u00e8 composta principalmente da rocce carbonatiche, calcari e dolomiti. La superficie della maggior parte dell'isola \u00e8 segnata da pieghe anticlinali che si sviluppano in direzione dinarica, i cui vertici possono essere identificati sulla linea che va dal monte Perino fino a monte Selve (\"Mahova\"). Una pi\u00f9 piccola parte della superficie \u00e8 caratterizzata da pieghe sinclinali, su un asse che va da valle Penaziza a valle Loischie, nella zona nordoccidentale, per poi continuare nella zona di \"Ugljenica\", tra \"rt Pocukmarak\" e \"rt \u0160kar\", a sudovest del villaggio di Selve.Le pieghe anticlinali visibili in superficie sono composte da calcari con depositi di dolomite risalenti al Turoniano-Senoniano, e allo stesso tempo da strati orizzontali di gesso. Queste masse dolomitiche hanno contribuito alla formazione di una modesta superficie agricola. In alcune zone, come valli e doline, si trova un suolo di terra rossa.\nI settori sinclinali sono invece composti da calcari con presenza di foraminiferi risalenti all'Eocene medio-inferiore e negli strati pi\u00f9 bassi degli stessi calcari \u00e8 possibile trovare traccia di depositi di flysch del Medio Eocene. I calcari foraminiferi sono legati a rocce di arenarie e marne.\nLa composizione petrografica dei calcari turoniani-senoniani \u00e8 caratterizzata da un elevato contenuto di carbonato di calcio (oltre il 95%). Nelle parti superficiali si trovano soprattutto fossili di rudiste del genere \"Hippurites\" o \"Hippuritella\", mentre in quelli inferiori \u00e8 pi\u00f9 facile incontrare fossili di rudiste della famiglia Radiolitidae.\nI calcari dell'Eocoene sono invece caratterizzati da strutture microcristalline con un alto contenuto di calcio (95-97%) e dalla presenza di numerosi foraminiferi, di generi o famiglie come \"Nummulites\", \"Alveolina\" e Miliolida. Sono presenti anche elementi di macrofauna come ostriche, etc.\nNegli strati di flysch, associati spesso a marne, arenarie e glauconiti e che formano una sottile sezione trasversale nei calcari foraminiferi dell'Eocene, sono stati trovati fossili di nummuliti e di \"Globigerina bulloides\" e \"G.\" cf. \"trilobus\".\nGeomorfologicamente, Selve \u00e8 un'isola bassa e abbastanza uniforme, dove la stretta parte centrale \u00e8 anche la parte pi\u00f9 bassa e unisce le due circonferenze dell'otto. L'altezza media si aggira attorno ai 35\u00a0m s.l.m.\nLa parte settentrionale \u00e8 la pi\u00f9 ampia ed elevata: oltre al monte Perino (\"Varh\"), cima pi\u00f9 alta dell'isola, si trovano i rilievi di \"Otrinj\" (48\u00a0m) e di \"\u0160ijakovac\" (64\u00a0m). A sud si innalza invece il monte Selve (\"Mahova\") che raggiunge i 39,3\u00a0m.\nPedologia.\nA causa del substrato carbonatico e dei significativi processi di dilavamento ed erosione avvenuti nel corso di millenni, su Selve prevale un tipo di suolo poco profondo che poggia su strati di calcare e dolomite. Si tratta in prevalenza di calcicombisol e di terra rossa con alcuni tratti, nel nordovest, di terra nera (calcimelanosol). Sono stati identificati anche tre tipi di suolo forestale: roccioso (litosol), rendzina su calcare eroso e suolo bruno su calcare e dolomite. Quest'ultimo si pu\u00f2 suddivire a suo volta in terra rossa (presente soprattutto nelle valli, nei pressi delle insenature e nelle doline), terra nera calcareo-dolomitica e suolo antropogenico.\nCaratteristica comune a tutti i tipi di suolo \u00e8 la carsicit\u00e0 e la pietrosit\u00e0 del terreno e lo scarso contenuto di humus (1-6%). In suoli cos\u00ec poco spessi (20\u201370\u00a0cm), le acque scivolano per il poco filtraggio o penetrano rapidamente nel sottosuolo.\nIdrografia.\nSu Selve non ci sono corsi d'acqua permanenti, gli unici flussi registrabili sono quelli dell'intricato sistema carsico del sottosuolo. Le piogge che cadono durante l'anno filtrano rapidamente nel sottosuolo in cavit\u00e0 e canali che si trovano anche sotto il livello del mare portando, soprattutto d'estate, a problemi di approvvigionamento idrico per la popolazione. Considerata l'elevata evaporazione, il coefficiente di deflusso sull'isola \u00e8 di 0,22 su una media ideale di 0,62.Selve conta comunque numerose pozze per la raccolta d'acqua piovana sparse per tutta l'isola e alcune polle d'acqua salmastra, che oggi sono in stato d'abbandono o inutilizzate, e diversi torrenti temporanei che si creano durante le forti piogge. Tra le pi\u00f9 interessanti, una polla d'acqua salmastra che risale da 10\u00a0m, chiamata \"Zdenac\" e usata in passato come riserva idrica, si trova nei pressi dell'insenatura \"uvala Dobra voda\", nel sudovest. Secondo i locali era l'acqua qualitativamente migliore dell'isola, tuttavia oggi non \u00e8 pi\u00f9 utilizzata e la pozza \u00e8 quasi totalmente sommersa dalla vegetazione.\nA est, vicino a valle Nosdre, si trova la pi\u00f9 piccola pozza di \"Mali studenac\", mentre a 10\u00a0m dalla costa di \"uvala Draga\" si trova la cisterna in muratura di \"Voda\", dove si raccolgono le acque piovane, un tempo usate non solo come riserve idriche ma anche per scopi agricoli. Un ulteriore punto di raccolta d'acqua \u00e8 \"Jama\", 500\u00a0m a nord del monte Perino: durante le piogge intense si crea un corso d'acqua temporaneo che sfocia nell'insenatura di \"uvala Mala Smarde\u0107a\", nel nord dell'isola. Un simile fenomeno accade anche nell'insenatura di \"uvala Vela Smarde\u0107a\", dove per\u00f2, le acque meteoriche che fluiscono dalle alture vicine, si raccolgono in una pozza (chiamata semplicemente \"Lokva\", pozza) nelle vicinanze della costa.\nClima.\nIl clima \u00e8 quello tipico delle isole della regione zaratina (un clima mediterraneo chiamato talvolta \"clima dell'olivo\"): inverni miti e piovosi ed estati calde e secche che vanno ad influenzare direttamente il tipo di vegetazione. L'insolazione \u00e8 elevata, tra le 2500 e le 2600 ore di sole annue, con un picco di radiazione emessa di 588\u00a0cal/(cm\u00b2\u00b7d) nel mese di luglio. La temperatura media annua si aggira attorno ai 15,4\u00a0\u00b0C, con picchi medi massimi di 24,5\u00a0\u00b0C a luglio e minimi di 7,5\u00a0\u00b0C a febbraio. Le minime e massime assolute registrate dalla stazione meteorologica di Selve sono i \u22125,9\u00a0\u00b0C del gennaio 1985 e i 35,1\u00a0\u00b0C del luglio 2003. Seppur cosa molto rara, si sono registrate anche due grandi nevicate, una nel 1929 e una nel 1996. Le precipitazioni medie annue sono di 938\u00a0mm con picchi di 133\u00a0mm a novembre e minimi di 39\u00a0mm a luglio e l'umidit\u00e0 media \u00e8 del 72%. L'isola \u00e8 esposta soprattutto a venti di nordest (grecale) o provenienti da est-nordest (vento pi\u00f9 comune tra il 1991 e il 2006 con il 164\u2030 di frequenza annua), a venti di sudest (scirocco) e a venti di nordovest (maestrale). Normalmente, Selve \u00e8 poco esposta alla bora ma quando questa colpisce, lo fa con violenza a causa dei pochi ostacoli naturali che incontra.\nFlora e fauna.\nL'intera isola e l'area sottomarina tutta attorno ad essa ricadono sotto due siti di importanza comunitaria.\nLa vegetazione \u00e8 quella tipica del Mediterraneo, con estese leccete e una cinquantina di boschetti di pino d'Aleppo. Crescono comunemente olivi, fichi e mandorli, ma sono diffusi anche la vite, il melograno, il limone e il mandarino.\nPiante comuni sono quelle della macchia mediterranea come il corbezzolo, il mirto, il ginepro rosso e la ginestra odorosa. Tra le piante della gariga sono maggiormente diffuse l'alloro, l'origano, il rosmarino e il finocchio ma si trovano anche la salvia, la calendola, la menta, la lavanda officinale, l'iperico, la melissa, l'artemisia comune, la ruta comune e il lichene islandico.\nCome piante ornamentali \u00e8 facile osservare il ciclamino primaverile, l'oleandro, la \"Yucca aloifolia\", lo zafferanastro giallo, la tamerice a fiori piccoli e diverse altre.\nNelle acque limitrofe ci sono degli importanti letti di \"Posidonia oceanica\".\nSu Selve nidificano 15 specie di uccelli. Le pi\u00f9 comuni sono il fagiano, la rondine e la sterpazzolina, ma si incontrano anche succiacapre, rondoni, il falco di Eleonora, il verzellino, la ballerina bianca, lo zigolo giallo, il passero domestico, la cornacchia grigia, la cinciallegra e il tordo.\nNelle acque attorno all'isola sono presenti 48 specie di pesci, 2 di cefalopodi e 7 di crostacei. Tra le pi\u00f9 comuni, lo scorfano nero, il tordo pavone, il fragolino, la triglia di scoglio e la seppia.\nStoria.\nAbitata da trib\u00f9 illirche in antichit\u00e0, del cui passaggio rimangono le rovine di un castelliere nella zona di \"Veli Stinam\", fu occupata in seguito anche dai romani. Il nome deriva infatti dal latino \"silva\" (foresta). In epoca bizantina, Costantino Porfirogenito la citava come \"\u03a3\u03b5\u03bb\u03b2\u03c9\" (Selbo), e talvolta la si trova menzionata come \"Selbon\"; nel medioevo diviene invece \"Silvun\".\nTra l'VIII e il X secolo Selve fu occupata dai Croati. L'isola viene citata per la prima volta nel IX secolo. Nell'827 apparteneva alla municipalit\u00e0 di Zara e fu poi venduta nel 1073 dal re Petar Kre\u0161imir IV di Croazia al monastero benedettino di Santa Maria, sempre a Zara, forse per volont\u00e0 della badessa \u010cika Dujmova, sua cugina o forse sua sorella. Successivamente pass\u00f2 sotto la Repubblica di Venezia che, nel 1639, la vendette al capitano Francesco Soppe per 12350 ducati. Al XVI-XVII secolo risalgono alcune torri costruite per difendersi dalle scorrerie degli Uscocchi. Fu poi acquistata dalla famiglia veneziana dei Morosini che tass\u00f2 gli abitanti di 2000 lire venete annue fino al 1838 quando vendette l'isola al ricco Marco Ragusino da Lussingrande per 28500 lire austriache. Questi non si accontent\u00f2 dell'importo annuo, ma pretese un quarto dei beni prodotti dall'isola, scatenando una causa legale con gli abitanti che dur\u00f2 13 anni. Alla conclusione della causa il Ragusino cedette l'isola agli abitanti per un importo di 5025 talleri bavaresi.\nDopo la prima guerra mondiale, con il trattato di Rapallo del 1920 l'isola fu assegnata al Regno dei Serbi, Croati e Sloveni. Occupata dal 1941 al 1943 dal Regno d'Italia durante la seconda guerra mondiale, fu restituita alla Repubblica Jugoslava fino alla proclamazione di indipendenza della Croazia.\nGeografia antropica.\nAl censimento 2011 Selve contava 292 abitanti residenti nel centro omonimo al centro dell'isola.\nInfrastrutture e trasporti.\nA causa delle strade strette, sull'isola non sono permesse le automobili. Anche le biciclette sono utilizzate unicamente dai residenti nei mesi non turistici.\nSelve \u00e8 dotata di due porti principali: uno sulla costa orientale (\"Mul\") dove attraccano imbarcazioni locali (o il catamarano in caso di brutto tempo) e \"\u017dali\u0107\", sul versante occidentale dove attraccano i traghetti. Ci sono due linee di traghetti che servono Selve, una per soli passeggeri e l'altra anche per veicoli (nonostante non possano sbarcare). Entrambe partono da Zara ma, mentre la linea per soli passeggeri \u00e8 giornaliera, quella per veicoli lo \u00e8 solo a giugno e a settembre (serve 6 giorni su 7 a luglio e ad agosto, e 4 giorni su 7 il resto dell'anno).\nMonumenti e luoghi di interesse.\nUno dei simboli di Selve \u00e8 la \u201cTorretta Marinich\u201d, una torre d\u2019osservazione esagonale, alta 15 m, con una scala esterna a spirale. Fu costruita dal Podest\u00e0, Capitano Pietro Marinich (1816-1897), nel giardino della casa di famiglia eretta nel 1872, poi corredata dalla cappella consacrata nel 1894.\nIl piccolo villaggio e i suoi dintorni ospitano sei chiese. La pi\u00f9 antica \u00e8 quella di San Giovanni (\"Sveti Ivan\"), costruita e finanziata dalla famiglia Matkovic nel tardo XVI secolo: si trova nella parte settentrionale del villaggio e andava a rimpiazzare la chiesa di San Pietro che si trovava in quello stesso sito dal X secolo. Tra il centro di Selve e la chiesa di San Giovanni, si trova la chiesa di Santa Maria del Carmelo (\"Gospa od Karmena\") del 1660 voluta, insieme al vicino monastero, dai fratelli Paulina. Al centro del villaggio, 50\u00a0m l'una dall'altra, si trovano la parrocchia di Santa Maria (\"Sveta Marija\"), iniziata a costruire nel 1799 e terminata nel 1839, il vicino campanile e la chiesa di Santa Maria della Tristezza del 1758. La chiesa di San Marco (\"Sveti Marko\") si trova a sud del villaggio e al centro del cimitero locale, non lontana dall'insenatura \"uvala Pocukmarak\" che prende il nome proprio dalla chiesa. Voluta dal mercante Antonio Ventura dopo essersi salvato da una tempesta, fu costruita nel 1637v. Infine la chiesa di Sant'Antonio si trova di fronte all'insenatura omonima e risale alla met\u00e0 del XVIII secolo. Esclusa la parrocchia di Santa Maria, le altre chiese sono in cattive condizioni e vengono usate raramente.\nPoco a nord del porto di \"\u017dali\u0107\" si trova il monumento \"Le vele\" dello scultore \u0160ime Vulas, dedicato ai marinai, pescatori e capitani morti in mare.\nVicino alla chiesa di Santa Maria si trova la galleria d'arte Marija Ujevi\u0107 Galetovi\u0107, strutturata come un parco in cui sono esposte numerose opere di scultori di origine isolana.\nAltro sito interessante \u00e8 il museo archeologico sottomarino nell'insenatura \"uvala Pocukmarak\". A soli tre metri di profondit\u00e0 \u00e8 possibile osservare un sarcofago del IV-VI secolo a.C., indice della presenza romana sull'isola."}
{"id": "255652", "revid": "1982", "url": "https://it.wikipedia.org/wiki?curid=255652", "title": "Selve (Aveyron)", "text": ""}
{"id": "255657", "revid": "400694", "url": "https://it.wikipedia.org/wiki?curid=255657", "title": "ASD", "text": ""}
{"id": "255660", "revid": "126257", "url": "https://it.wikipedia.org/wiki?curid=255660", "title": "Rotante (araldica)", "text": ""}
{"id": "255661", "revid": "1516566", "url": "https://it.wikipedia.org/wiki?curid=255661", "title": "Rotella (araldica)", "text": "Rotella \u00e8 un termine utilizzato in araldica per indicare una figura a foggia di scudetto circolare, pi\u00f9 grande dei bisanti e dei tortelli, generalmente caricata di figure e che pu\u00f2 essere \"raggiante\"."}
{"id": "255662", "revid": "1982", "url": "https://it.wikipedia.org/wiki?curid=255662", "title": "Serre (Francia)", "text": ""}
{"id": "255671", "revid": "242434", "url": "https://it.wikipedia.org/wiki?curid=255671", "title": "Rovesciato (araldica)", "text": ""}
{"id": "255677", "revid": "1982", "url": "https://it.wikipedia.org/wiki?curid=255677", "title": "S\u00e9v\u00e9rac-l'Eglise", "text": ""}
{"id": "255685", "revid": "126257", "url": "https://it.wikipedia.org/wiki?curid=255685", "title": "Rovinato (araldica)", "text": ""}
{"id": "255701", "revid": "1516566", "url": "https://it.wikipedia.org/wiki?curid=255701", "title": "Ruota (araldica)", "text": "Ruota \u00e8 un termine utilizzato in araldica per indicarne una di cinque raggi e pu\u00f2 averne di pi\u00f9. Simboleggia la \"fortuna\", il \"favore dei potenti\" e la \"mutabilit\u00e0\". Per molti araldisti conta abitualmente otto raggi, per cui va blasonato l'eventuale numero diverso."}
{"id": "255702", "revid": "1516566", "url": "https://it.wikipedia.org/wiki?curid=255702", "title": "Ruota dentata (araldica)", "text": "Ruota dentata \u00e8 un termine utilizzato in araldica per indicare l'elemento base degli ingranaggi.\nNon va confusa con la ruota di Santa Caterina, strumento del martirio della santa, condannata a morire dal governatore Massimino Daia.\nLa ruota dentata compare nell'emblema della Repubblica Italiana.\nLa ruota dentata \u00e8 stata inserita come elemento araldico, simbolo di progresso e lavoro, anche negli stemmi e bandiere di alcuni stati usciti dal processo di decolonizzazione, specialmente di quelli dell'impero portoghese e di tendenza socialista, come Angola e Mozambico."}
{"id": "255704", "revid": "1516566", "url": "https://it.wikipedia.org/wiki?curid=255704", "title": "Ruota da molino", "text": "Ruota da molino \u00e8 un termine utilizzato in araldica per indicare quella a pale.\nLa ruota da mulino simboleggia un'antica giurisdizione su mulini e \"obbedienza\", perch\u00e9 affronta la corrente del fiume e obbedisce al movimento che questa determina. Negli stemmi compare frequentemente accompagnata ad una fascia ondata d'argento o d'azzurro, che si riferisce al fiume che alimenta il mulino."}
{"id": "255706", "revid": "1982", "url": "https://it.wikipedia.org/wiki?curid=255706", "title": "Terrisse", "text": ""}
{"id": "255707", "revid": "1982", "url": "https://it.wikipedia.org/wiki?curid=255707", "title": "Truel", "text": ""}
{"id": "255708", "revid": "1982", "url": "https://it.wikipedia.org/wiki?curid=255708", "title": "Vibal", "text": ""}
{"id": "255709", "revid": "15756", "url": "https://it.wikipedia.org/wiki?curid=255709", "title": "Comenio", "text": "Fu uno dei pastori pi\u00f9 colti ed importanti dell'Unione dei Fratelli Boemi.La sua fama e le sue dottrine sono dovute non solo alla vita da rifugiato religioso e alla difesa dell'istruzione pubblica e della scuola materna paritaria, ma anche alla sua enorme conoscenza e alle sue innovazioni letterarie. Pensatore tra i pi\u00f9 importanti del Seicento, viene considerato il padre dell'educazione moderna.\nBiografia.\nComenio nacque in Moravia (nell'odierna Repubblica Ceca) nel 1592 nel villaggio di Nivnice, nella regione della Slovacchia morava. Alla morte dei genitori (1604) venne affidato a una zia. Originario di una famiglia appartenente all'Unione dei Fratelli Boemi. Nel 1608 cominci\u00f2 a frequentare la scuola latina a P\u0159erov per poi trasferirsi in Germania, ad Heidelberg. Gi\u00e0 durante gli anni della scuola inizi\u00f2 a scrivere due grandi opere che tuttavia non port\u00f2 a termine: una di esse era \"Il tesoro della lingua ceca\", concepito come un grande dizionario.\nFinita la scuola, fra il 1614 e il 1616 fu direttore della scuola latina di P\u0159erov. Nel 1616 divenne pastore della comunit\u00e0 hussita dell'Unione dei Fratelli Boemi. Dopo la Battaglia della Montagna Bianca (1620) e la conseguente fine della libert\u00e0 protestante, Comenio fu costretto all'esilio. Dapprima si rec\u00f2 in Polonia, dove prosegu\u00ec la sua attivit\u00e0 di predicatore e fu nominato vescovo dell'Unione. In Polonia continu\u00f2 anche la sua attivit\u00e0 di direttore di scuola, approfondendo il suo interesse per la pedagogia: \u00e8 proprio in questo periodo che scrive gran parte delle sue opere pedagogiche. Le opere e il nome di Comenio cominciarono a diffondersi nell'Europa protestante e il pensatore venne invitato in vari paesi a tenere conferenze ed esporre le sue idee pedagogiche. Nell'ambito della sua opera di diffusione dell'educazione, trascorse un certo periodo in Inghilterra e, successivamente, in Svezia dove scrisse un importante saggio sull'apprendimento delle lingue straniere. Dal 1650 vive in Ungheria, insegna nel Collegio Calvinista di S\u00e1rospatak, dove scrive varie opere, tra cui il famoso e per secoli utilizzato \"Orbis sensualium pictus\" (1653) che illustra con suoi disegni. Nel 1654 ritorna in Polonia, poi si trasferisce ad Amburgo, in Germania.\nOltre all'esilio forzato, durante questi anni la vita di Comenio venne sconvolta da tragici avvenimenti: la morte della moglie e dei due figli di peste; nel 1656, durante un incendio, perse tutto il suo patrimonio nonch\u00e9 il manoscritto del grande dizionario ceco-latino su cui lavorava da moltissimi anni. Distrutto da quest'ultimo evento drammatico, Comenio si trasfer\u00ec ad Amsterdam su invito di un amico. Nei Paesi Bassi Comenio pubblic\u00f2 un insieme di 43 opere con il titolo \"Opera Didactica Omnia\". Mor\u00ec ad Amsterdam il 15 novembre del 1670.\nInsegnamento.\nEgli sosteneva che il fine dell'educazione fosse la formazione dell'uomo sia nella vita spirituale che in quella civile.\nDiceva infatti che \"educare \u00e8 vivere\", che prima di agire bisogna imparare e che per educare bisogna avere una chiara visione degli scopi da perseguire e del metodo con cui l'insegnamento deve essere impartito. L\"'ideale pansofico\" (insegnare tutto a tutti interamente, in latino \"omnes, omnia, omnino\") di Comenio esprime la necessit\u00e0 che l'istruzione sia estesa a tutte le classi sociali, senza per\u00f2 sovraccaricare la mente, ma stimolandola alla \"ricerca del sapere lungo tutta la vita\" (oggi si direbbe al \"lifelong learning\"). Dall'istruzione non devono essere esclusi non solo le donne, ma neppure i portatori di handicap; anche questi ultimi, infatti, hanno un'anima che deve essere fatta progredire attraverso l'apprendimento.\nSecondo Comenio, l'uomo deve indagare la natura ed apprendere da lei; come gli esseri della natura sono adeguati in ogni fase del loro sviluppo, cos\u00ec dev'essere l'uomo, perfetto e completo in ogni momento della sua crescita, fisica e spirituale. Il sapere deve essere via via approfondito col maturarsi delle facolt\u00e0 e col procedere verso la vita adulta. Comenio divide perci\u00f2 il corso degli studi in 4 cicli, ognuno dei quali \u00e8 una ripresa ed approfondimento di ci\u00f2 che \u00e8 stato trattato nei cicli precedenti, secondo un andamento 'a spirale' della didattica. In ordine: scuola del grembo, scuola di lingua nazionale, scuola di latino, accademia. Comenio non prevede per i bimbi prima dei 3 anni una scuola particolare, attribuendo ai genitori la funzione di avviare i piccoli ai primi rudimenti del sapere.\nLa scuola comeniana \u00e8 estesa a tutti, ed \u00e8 scuola formativa ed informativa, in cui i fanciulli apprendono a leggere e scrivere, con la base della lingua nazionale e con un linguaggio corretto, approfondendo via via i saperi di base acquisiti nei cicli precedenti. Argomento preoccupante \u00e8 il numero di insegnanti a disposizione, pochi in rapporto agli alunni, quindi tante volte un solo maestro deve bastare anche per 100 alunni; il maestro \u00e8 tutto: parla, mostra oggetti, guida.\nComenio d\u00e0 molta importanza allo studio delle lingue, in modo da fornire cos\u00ec al fanciullo un corredo di parole adatto alle cose.\nOpere.\n\"Orbis Pictus\" fu l'opera pi\u00f9 conosciuta di Comenio, il primo libro illustrato per l'infanzia con immagini ed espressioni verbali. Con lo stesso criterio fu scritta un'opera in latino, la \"Janua Linguarum\", per aiutare gli allievi a stabilire un rapporto tra lingua nazionale ed espressioni latine. Comenio afferma che il rinnovamento dell'educazione non giunger\u00e0 mai a compimento e non dovr\u00e0 mai essere interrotto.\nTre opere principali riassumono la sua vasta attivit\u00e0, e sono:\nNella \"Janua linguarum reserata\" (\"La porta delle lingue aperta\") Comenio mette a confronto la lingua nazionale con il latino.\nL\"'Orbis sensualium pictus\" (\"Mondo Illustrato\") \u00e8 il primo libro illustrato per l'infanzia. In quest'ultima opera sono sostanzialmente concepiti ed esposti i principi essenziali della pedagogia moderna in tutta la loro chiarezza ed estensione.\n\"Labyrint sv\u011bta a r\u00e1j srdce\" (\"Il Labirinto del Mondo e il Paradiso del Cuore\"), scritto in lingua boema nel corso di quasi un quarantennio, non pu\u00f2 essere definita un'autobiografia, ma rappresenta sicuramente la via migliore per conoscere la sua straordinaria figura di intellettuale perseguitato ed esiliato all'epoca delle guerre di religione in Europa."}
{"id": "255710", "revid": "1516566", "url": "https://it.wikipedia.org/wiki?curid=255710", "title": "Ruota di Santa Caterina", "text": "Ruota di Santa Caterina \u00e8 un termine utilizzato in araldica per indicare la ruota armata di lame per tortura che, secondo la tradizione, sarebbe stata utilizzata per il supplizio di santa Caterina d'Alessandria nel IV secolo."}
{"id": "255711", "revid": "124718711", "url": "https://it.wikipedia.org/wiki?curid=255711", "title": "John Rutter", "text": "Biografia.\nNato a Londra, ha studiato all'Highgate School assieme a John Tavener. Ha inoltre studiato musica al Clare College dell'Universit\u00e0 di Cambridge, istituto in cui successivamente \u00e8 stato nominato docente di organo prima e direzione corale poi dal 1975 al 1979. Nel 1981 ha fondato il coro dei \"Cambridge Singers\", che continua a dirigere tuttora e con il quale ha inciso un vasto repertorio di musica sacra (incluse anche sue composizioni), specificamente con la sua propria casa discografica, Collegium Records. Vive vicino a Cambridge e spesso \u00e8 chiamato a dirigere altri importanti cori professionistici e amatoriali e orchestre in tutto il mondo.\nComposizioni.\nLe composizioni di Rutter sono prevalentemente rivolte alla musica corale di genere mottettistico a cappella, ma anche di carattere strutturalmente pi\u00f9 complesso con opere molto estese come il Gloria ed il Requiem. Nel 2002 la sua versione del Salmo 150, commissionato per il Giubileo d'oro della Regina, \u00e8 stato eseguito per la cerimonia religiosa del Giorno del Ringraziamento nella Cattedrale di St Paul a Londra. Rutter ha anche composto un'opera per giovani chiamata Bang!\nLe sue composizioni sono pubblicate principalmente dalla Oxford University Press ma anche dalla sua casa di edizioni musicali Collegium.\nInfluenze.\nLa musica di Rutter mostra chiaramente influenze della tradizione corale contemporanea inglese e francese, cos\u00ec come quelle della musica leggera e della tradizione corale statunitense.\nSebbene abbia composto e diretto spesso musica religiosa, Rutter ha dichiarato nel 2003 al programma televisivo statunitense \"60 Minutes\" di non essere una persona particolarmente praticante, ma di ricevere particolare ispirazione dalla spiritualit\u00e0 dei versi sacri e delle preghiere. La puntata di \"60 Minutes\", andata in onda una settimana prima del Natale 2003, si incentrava sulla vasta popolarit\u00e0 di Rutter tra i gruppi corali di Stati Uniti, Gran Bretagna e altri paesi, e sulla sua composizione \"Mass of the Children\" (\"La Messa dei Fanciulli\"), composta dopo la prematura morte di suo figlio Christopher, giovane studente.\nFama.\nLa musica di Rutter \u00e8 molto popolare, particolarmente negli Stati Uniti (il programma \"Today Show\" sulla NBC lo ha definito \"il pi\u00f9 grande compositore e direttore di musica corale vivente\"); tuttavia, nel Regno Unito essa riceve un'accoglienza pi\u00f9 variegata, poich\u00e9 molti esponenti della scuola corale anglicana tradizionale considerano Rutter troppo \"scontato e commerciale\".\nIn termini di performance e successo commerciale, egli \u00e8 indubbiamente il compositore corale di maggior successo della sua generazione, e probabilmente di tutto lo scorso secolo. Ad esempio, si stima che la sua \"Shepherd's Pipe Carol\", scritta quando era ancora studente, abbia venduto oltre un milione di copie soltanto di partiture."}
{"id": "255712", "revid": "1337443", "url": "https://it.wikipedia.org/wiki?curid=255712", "title": "Scudo sagomato", "text": "Sagomato \u00e8 un termine utilizzato in araldica per indicare lo scudo coi lembi a frastagli mistilinei."}
{"id": "255714", "revid": "1039155", "url": "https://it.wikipedia.org/wiki?curid=255714", "title": "Occhi di gatto", "text": " \u00e8 un manga \"sh\u014dnen\" scritto e disegnato da Tsukasa H\u014dj\u014d, pubblicato in Giappone sulla rivista \"Sh\u014dnen Jump\" di Sh\u016beisha dal 1981 al 1985. In Italia \u00e8 stato pubblicato, in seguito alla serie animata, da Star Comics dall'aprile 1999 al settembre 2000 sulla collana \"Starlight\". \u00c8 uno dei manga pi\u00f9 famosi di tutti i tempi, con oltre 18 milioni di copie vendute.\nUna serie anime, prodotta da Tokyo Movie Shinsha, \u00e8 stata trasmessa in Giappone su Nippon Television dal luglio 1983 al luglio 1985 ed \u00e8 andata in onda anche in Italia dal settembre 1985 sull'emittente televisiva Italia 1. Conta 73 episodi, divisi in due stagioni, di cui l'ultima ha un finale aperto. L'opera ha ricevuto anche un adattamento radiodramma nel 1982, un adattamento drama nel 1988 e un film cinematografico omonimo nel 1997.\nA distanza di 25 anni dall'ultima pubblicazione, un remake del manga disegnato da Shingo Asai, intitolato , \u00e8 stato pubblicato dall'ottobre 2010 al gennaio 2014 su \"Comic Gekkan Zenon\". Gli otto volumi di cui \u00e8 composto sono arrivati anche in Italia, pubblicati da Planet Manga da novembre 2012 a maggio 2015.\nTrama.\nLa giovane Hitomi Kisugi (Sheila Tashikel nell'edizione italiana) gestisce il caff\u00e8 Cat's Eye (\"Occhi di gatto\") con la sorella maggiore Rui (Kelly) e quella minore Ai (Tati). Il bar \u00e8, per\u00f2, una copertura: Hitomi e le sue sorelle sono, infatti, una celebre banda dedita al furto di opere d'arte, anch'essa chiamata Cat's Eye, che cos\u00ec firma i biglietti da visita lasciati sulla scena dei furti. Le sorelle Kisugi tuttavia non si dedicano al furto per lucro: rubano esclusivamente opere d'arte appartenute a Michael Heinz, famoso artista degli anni '40, che \u00e8 il loro amato padre scomparso. Esse sperano di ricostruirne la collezione, che era stata loro sottratta dai nazisti, e individuare sufficienti indizi per poterlo ritrovare. L'investigatore incaricato delle indagini per la loro cattura, Toshio Utsumi (Matthew Hisman), \u00e8 anche il fidanzato di Hitomi e non sospetta minimamente delle tre sorelle: scoprir\u00e0 per caso e con sorpresa che la banda \u00e8 composta da donne. Il rapporto di Hitomi con Toshio procura a Occhi di gatto complicazioni e vantaggi: Hitomi riesce a estorcere a Toshio informazioni riservate, grazie alle quali la banda riesce quasi sempre a farla franca, fuggendo con la refurtiva.\nIl finale del manga, scritto l'anno seguente alla conclusione della serie animata, si differenzia da questa ed \u00e8 un finale aperto. Hitomi rivela a Toshio di essere una delle ladre e scappa negli Stati Uniti. Toshio riesce a rintracciarla, ma la ragazza ha perso la memoria a causa di una meningite virale. Hitomi e Toshio ricominciano a frequentarsi, ma ella non recupera la memoria. Tuttavia, alcuni dettagli delle scene finali, come Hitomi che porta al dito l'anello di Toshio, e alcuni suoi discorsi nei capitoli precedenti, fanno supporre che Hitomi non abbia veramente perso la memoria e che sia solo un espediente per potersi riunire a Toshio senza l'ombra del suo passato criminale a minare il loro rapporto.\nManga.\nIl manga \u00e8 stato pubblicato sulla rivista \"Sh\u014dnen Jump\" a partire dal 1981 al 1985 e successivamente \u00e8 stato serializzato in 18 tank\u014dbon per conto della Sh\u016beisha, pubblicati tra l'aprile 1982 e il luglio 1985. L'opera ha ricevuto diverse ristampe in vari formati nel corso degli anni: in 10 aiz\u014dban nel 1994, 10 bunkoban nel 1996, e 15 kanzenban tra il 2005 e il 2006. Quest'ultima \u00e8 stata pubblicata da Tokuma Shoten, invece di Sh\u016beisha.\nIn Italia \u00e8 uscito per Star Comics sul mensile \"Starlight\" dall'aprile 1999 al settembre 2000, mantenendo in originale sia il titolo che i nomi dei personaggi, ma con il sottotitolo \"Occhi di gatto\" in copertina per fidelizzazione con gli spettatori televisivi. Nel 2012 \u00e8 stata pubblicata una ristampa in 15 volumi da Planet Manga.\nA distanza di 25 anni dall'ultima pubblicazione, un remake del manga disegnato da Shingo Asai, intitolato , \u00e8 stato pubblicato dall'ottobre 2010 al gennaio 2014 su \"Comic Gekkan Zenon\". Gli otto volumi di cui \u00e8 composto sono arrivati anche in Italia, pubblicati da Planet Manga da novembre 2012 a maggio 2015.\nRadiodramma.\nPrima ancora della serie animata, il 15 novembre 1982 l'opera usc\u00ec in versione comica come radiodramma su NHK Radio. Ad eccezione di Hitomi (Sheila), i doppiatori dei personaggi sono diversi rispetto all'anime prodotto in seguito.\nAnime.\nL'anime, prodotto dalla Tokyo Movie Shinsha e trasmesso da Nippon Television tra luglio 1983 e luglio 1985, \u00e8 suddiviso in due serie, la prima formata da 36 episodi per la regia di Yoshio Takeuchi, la seconda formata da 37 episodi per la regia di Kenji Kodama. Mentre gli episodi della prima serie sono tratti dal manga, quelli della seconda sono completamente originali. Per il 30\u00ba anniversario dall'inizio delle trasmissioni, la serie \u00e8 stata restaurata e collezionata in due Blu-ray da King Records il 30 marzo 2013. Nel 2019 il trio Cat's Eye fanno la comparsa anche nel film con City Hunter dal titolo .\nIn Italia \u00e8 stato trasmesso su Italia 1 dal 15 settembre 1985 al 10 luglio 1986 con il titolo \"Occhi di gatto\". La versione italiana presenta, oltre al cambio dei nomi dei personaggi, solamente qualche lieve censura nei dialoghi e qualche fermo-immagine negli episodi della seconda serie, tuttavia eliminati con le diverse pubblicazioni prima in VHS, poi in DVD e Blu-ray e anche grazie alla messa in onda della versione rimasterizzata su Italia 1 dal 21 dicembre 2019.\nLa serie televisiva \u00e8 stata anche trasmessa nelle Filippine da GMA 7, in Cina, in Brasile, in Francia da FR3, in Germania da RTL II e in Spagna da Antena 3.\nIn Italia la serie fu anche pubblicata nel 1986 sul Corriere dei Piccoli sotto forma di anime comic.\nSigle.\nLa sigla italiana, scritta da Alessandra Valeri Manera con la musica di Ninni Carucci ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura.\nFilm live action.\nUn film per la televisione ispirato a \"Cat's Eye\" fu prodotto nel 1988, con Mie del gruppo musicale Pink Lady nei panni di Rui.\nDel 1997 \u00e8 invece un film per il cinema intitolato \"Cat's Eye\", diretto da Kaizo Hayashi, in cui Yuki Uchida interpreta Ai e Norika Fujiwara interpreta Rui. Prodotto con un occhio di riguardo nei confronti del mercato di Hong Kong, ha una trama abbastanza fedele a quella dell'anime, bench\u00e9 vi aggiunga un fidanzato di Ai (Kane Kosugi) con l'incarico di eliminare il trio e le tute delle protagoniste ricordino il costume di Catwoman in \"Batman Returns\"."}
{"id": "255724", "revid": "112352385", "url": "https://it.wikipedia.org/wiki?curid=255724", "title": "Vincenzo Pappalettera", "text": "Biografia.\nDi famiglia pugliese \u00e8 membro attivo della Resistenza durante l'occupazione tedesca del Nord-Italia. Viene arrestato nel 1944 per reati politici e deportato nel campo di concentramento e sterminio di Mauthausen. Sulla base di questa esperienza scrive un libro di memorie, \"Tu passerai per il camino\", pubblicato da Mursia, che raccoglie commenti positivi sia dalla critica sia dai lettori italiani, e per il quale a Pappalettera viene assegnato nel 1966 il Premio Bancarella.\nLa sua narrazione si prefigura come descrizione e riflessione psicologica sul fenomeno Lager. A \"Tu passerai per il camino\" fanno seguito, in ordine cronologico, \"Ritorno alla vita\", \"Nei lager c'ero anch'io\" e \"La parola agli aguzzini\", drammatica relazione e dossier sul processo di Norimberga.\nIn seguito a studi approfonditi, inserisce il fenomeno Lager in un contesto storico e sociologico approfondito, con l'intento di spiegare le motivazioni di tanto odio, portando alla formulazione del saggio \"Nazismo e olocausto\".\nA lui \u00e8 intitolata la Biblioteca Civica di Cesano Maderno, citt\u00e0 nella quale ha vissuto per oltre 40 anni."}
{"id": "255725", "revid": "767487", "url": "https://it.wikipedia.org/wiki?curid=255725", "title": "Saul Williams", "text": "Asceso alla ribalta internazionale con il film \"Slam\", dove interpreta se stesso come \"slamista\", ovvero poeta che prende parte alle competizioni/performance di slam-poetry (o poetry slam), Saul Williams \u00e8 da sempre molto attaccato anche al mondo della musica (sua madre lo partor\u00ec uscendo frettolosamente da un concerto di James Brown)."}
{"id": "255728", "revid": "1005847", "url": "https://it.wikipedia.org/wiki?curid=255728", "title": "Ministero dell'istruzione, dell'universit\u00e0 e della ricerca", "text": "Il Ministero dell'istruzione, dell'universit\u00e0 e della ricerca (MIUR) era il dicastero del governo italiano preposto all'amministrazione dell'istruzione. Aveva sede in uno storico palazzo in viale Trastevere. \nNato in ottemperanza alla Riforma Bassanini per accorpamento del Ministero della pubblica istruzione e del Ministero dell'universit\u00e0 e della ricerca, il Ministero \u00e8 stato operativo dal 2001 al 2006 (governi Berlusconi II e III) e nuovamente dal 2008 (governi Berlusconi IV, Monti, Letta, Renzi, Gentiloni e Conte I). Fu soppresso una volta dal Governo Prodi II (2006) e una seconda volta dal Governo Conte II (2020).\nStoria.\nLa configurazione del Ministero si ricollega alla Riforma Bassanini, approvata dal Governo D'Alema I mediante d.lgs. n. 300/1999. La riforma, nell'ambito di una pi\u00f9 ampia riorganizzazione delle strutture ministeriali, provvide all'accorpamento del Ministero della pubblica istruzione e del Ministero dell'universit\u00e0 e della ricerca scientifica e tecnologica (istituito dalla legge 9 maggio 1989 n. 168) e alla costituzione di un nuovo dicastero, il Ministero dell'istruzione, dell'universit\u00e0 e della ricerca (MIUR). La riunificazione entr\u00f2 in vigore nel 2001, con il Governo Berlusconi II; nel 2006, tuttavia, il Governo Prodi II stabil\u00ec un nuovo spacchettamento del ministero, tramite la ricostituzione del Ministero della pubblica istruzione e del Ministero dell'universit\u00e0 e della ricerca.\nIl ritorno alla struttura prevista dalla Riforma Bassanini fu disposto dalla legge 24 dicembre 2007 n. 244 (la legge finanziaria 2008). Le due strutture ministeriali furono cos\u00ec di nuovo accorpate in unico dicastero, divenuto operativo nel 2008, con il Governo Berlusconi IV.\nIl 9 gennaio 2020 il Governo Conte II dispone nuovamente, con un decreto legge, lo scorporo del Ministero in due, da una parte il Ministero dell'Istruzione e dall'altra il Ministero dell'Universit\u00e0 e della Ricerca.\nFunzioni.\nIl ministero era responsabile dell'istruzione nelle scuole (Leggi Bassanini) di ogni ordine e grado, sia pubbliche che private (per queste ultime limitatamente ai programmi). Curava la vigilanza sulle istituzioni universitarie, dotate di forte autonomia per dettato costituzionale ex art. 33. Sovraintendeva alla ricerca dello Stato attraverso le apposite strutture. Tramite l'amministrazione centrale, programmava e orientava le politiche educative che poi venivano attuate e gestite localmente dagli Uffici regionali, dagli Uffici degli ambiti territoriali (UAT) e dalle singole istituzioni scolastiche. Il sito ufficiale del Miur era un punto di riferimento per le comunicazioni ufficiali. Ma altrettanto importante era il portale di Istanze on line. Quest'ultimo era un sito dedicato allo snellimento delle procedure amministrative.\nOrganizzazione.\nIl Ministero dell'istruzione, dell'universit\u00e0 e della ricerca \u00e8 stato riorganizzato con il D.P.C.M. 11 febbraio 2014, n. 98, recante \u201cRegolamento di organizzazione del Ministero dell'istruzione, dell'universit\u00e0 e della ricerca\".\nUffici di supporto.\nErano uffici di diretta collaborazione del Ministro:\nI sottosegretari di Stato si avvalevano dell'Ufficio di gabinetto, dell'Ufficio legislativo e dell'Ufficio del consigliere diplomatico che opera presso l'Ufficio di gabinetto.\nStruttura centrale.\nIl MIUR era articolato in 3 Dipartimenti:\nErano presenti a livello centrale, vari organi, comitati o commissioni:\nGarantiva a livello centrale la rappresentanza e partecipazione delle diverse componenti della scuola. Esprimeva pareri facoltativi esclusivamente su indirizzi in materia di politiche del personale della scuola su direttive del ministro e sugli obiettivi indirizzi e standard del sistema di istruzione e infine sulla organizzazione generale dell'istruzione. Le tematiche da sottoporre al consiglio erano determinate dal Presidente sentito l'Ufficio di Presidenza, proposte da almeno 5 consiglieri, vincolate all'approvazione del consiglio stesso. \nStruttura territoriale.\nIl MIUR si articolava a livello periferico in diversi uffici:\nSono fatte salve le disposizioni per le Regioni e Province autonome, ai sensi dell'art. 6 del d.P.R. 347/2000. In particolare, non erano presenti USR in Valle d'Aosta e in Trentino-Alto Adige. In Sicilia, seguitano ad applicarsi, per quanto concerne l'organizzazione dell'amministrazione scolastica, le disposizioni previste dai rispettivi statuti e relative norme di attuazione o in base ad essi adottate, in particolare, l'art. 9 del d.P.R. 14 maggio 1985, n. 246.\nEnti vigilati.\nIl MIUR vigilava sui seguenti enti:\nElenco dei ministri.\nSeguono gli elenchi con i nominativi di tutti i Ministri dell'istruzione, compresi quelli accorpati cui si pu\u00f2 accedere tramite appositi collegamenti, dal Governo Cavour, il primo dall'Unit\u00e0 d'Italia, ad oggi.\n1861-1946:\n1946-2001; 2006-2008; dal 2020:\n2001-2006; 2008-2020:"}
{"id": "255729", "revid": "697352", "url": "https://it.wikipedia.org/wiki?curid=255729", "title": "Lancia Delta", "text": "Lancia Delta \u00e8 il nome con cui vengono comunemente identificate alcune autovetture di fascia media prodotte dalla casa automobilistica italiana Lancia dal 1979 al 1999 e poi dal 2008 al 2014.\nDescrizione.\nLa Delta \u00e8 la vettura media di casa Lancia che ha il compito di presidiare il segmento C. La prima automobile Lancia ad utilizzare questo nome \u00e8 stata la Delta-20/30HP nel 1911. La storia delle moderne Delta ha invece inizio nel 1979. Ad oggi la Delta \u00e8 il secondo modello pi\u00f9 venduto nella storia del marchio Lancia con 776.970 esemplari prodotti che includono i 525.231 esemplari della prima serie, i 138.980 esemplari della seconda serie e i 112.759 esemplari della terza serie.\nPrima serie.\nLa prima serie della Delta nasce nel 1979 dalla matita di Giorgetto Giugiaro, ed \u00e8 chiamata a raccogliere l'eredit\u00e0 della Beta. \u00c8 una moderna due volumi ben proporzionata, dalle linee pulite e squadrate, che rompe con i precedenti canoni stilistici della casa. \u00c8 stata la prima e finora unica vettura Lancia ad essere eletta Auto dell'anno, nel 1980. Quest'auto \u00e8 stata anche brevemente venduta nei primi anni Ottanta con marchio Saab in Svezia, col nome di Saab 600. I successi sportivi conseguiti dalle sue versioni rally ne hanno fatto una vettura di successo e ne hanno allungato la carriera, che ha attraversato un intero decennio e si \u00e8 conclusa solo nel 1993 con l'arrivo della seconda serie, rimanendo per\u00f2 in listino con varie edizioni speciali fino al 1995.\nSeconda serie.\nLa seconda serie della Delta debutta nel 1993, in ritardo rispetto ai piani iniziali, a causa del protrarsi della carriera della sua diretta antenata. Strettamente legata nello sviluppo alla Fiat Tipo ed alla Lancia Dedra, la nuova Delta nel design riprende ed aggiorna molti elementi caratteristici della prima serie. Nonostante l'allora fama sportiva del marchio, non \u00e8 stata proposta in versioni particolarmente spinte dedicate alla pista (complice il ritiro di Lancia dalle competizioni) ma solo in alcuni allestimenti stradali sportivi. Questa seconda serie non ha saputo ripetere il grande successo commerciale della precedente, ed \u00e8 uscita dai listini nel 1999 senza essere rimpiazzata.\nTerza serie.\nNel 2008, dopo un'assenza dai listini di circa otto anni, viene presentata la terza serie della Delta, anticipata nel 2003 dall'esercizio di stile Granturismo Stilnovo e nel 2006 dalla concept car Delta HPE, che gi\u00e0 prefigurava il modello di serie definitivo. Questa nuova Delta, sviluppata da Fiat Group sul Pianale C gi\u00e0 utilizzato dalla Fiat Bravo, non riprende le linee delle precedenti serie ma abbraccia invece i canoni stilistici Lancia degli anni duemila, ed abbandona i riferimenti alla sportivit\u00e0 per orientarsi maggiormente al mondo del lusso. In seguito all'entrata di Chrysler Group in Fiat S.p.A. ed alla decisione di coordinare insieme i marchi Lancia e Chrysler, dall'estate 2011 la vettura viene venduta a marchio Chrysler in Regno Unito ed Irlanda col nome di Chrysler Delta.\nModelli derivati.\nCome detto, le varie Delta sono state realizzate sfruttando e condividendo pianali, meccanica e componenti di automobili del Gruppo Fiat prodotte nello stesso periodo. Dalla Delta, nello specifico da versioni della prima serie, sono inoltre stati derivati alcuni modelli speciali.\nLancia Delta S4.\nDalla prima serie della Delta \u00e8 stata derivata nel 1985 la Delta S4. Pensata per sostituire la 037 nel campionato del mondo rally, in realt\u00e0 la S4 aveva poco o nulla a che spartire con il modello di serie, a parte lo stile della carrozzeria. Costruita nei soli 200 esemplari stradali necessari all'omologazione sportiva, la carriera sportiva della S4 termin\u00f2 bruscamente l'anno successivo, in seguito all'incidente mortale occorso al pilota Henri Toivonen ed al suo navigatore Sergio Cresto. Lo stop alla S4 ferm\u00f2 anche i piani relativi alla sua evoluzione, la Lancia ECV.\nLancia Hyena.\nNel 1992 \u00e8 stata realizzata la Lancia Hyena, una coup\u00e9 sportiva prodotta in edizione limitata da Zagato e derivata dalla meccanica della . Inizialmente prevista in una tiratura limitata a 75 esemplari, \u00e8 stata realizzata in soli 25 modelli."}
{"id": "255737", "revid": "123868883", "url": "https://it.wikipedia.org/wiki?curid=255737", "title": "Traccia fantasma", "text": "Una traccia fantasma o traccia nascosta (\"ghost track\" o \"hidden track\" in inglese, oppure anche traccia segreta, cio\u00e8 \"secret track\" in inglese) \u00e8 un contenuto di un album discografico la cui esistenza non viene indicata nella lista delle tracce sulla copertina o comunque all'interno delle informazioni riportate nella pubblicazione.\nLa presenza di tali tracce \u00e8 considerabile come una sorta di sorpresa del gruppo o artista in questione, che ha deciso di inserire nel proprio disco delle registrazioni che, per vari motivi, si preferisce non riportare tra i contenuti ufficiali. Le tracce fantasma possono essere versioni alternative di brani gi\u00e0 noti, modificate nel mixaggio, nell'arrangiamento o nel testo, oppure possono essere registrazioni demo, prove, errori o contenuti vari, che si decide di \"regalare\" a sorpresa al pubblico.\nSi trovano tra le tracce fantasma anche brani inediti che possono essere anteprime di pubblicazioni future o brani scartati dalla scaletta ufficiale (ad esempio perch\u00e9 l'artista non riusciva a trovare un posto in cui collocare la traccia all'interno della lista). Altre volte si tratta di interventi parlati, messaggi o semplici scherzi da parte dell'artista o degli addetti alla realizzazione del lavoro discografico.\nPu\u00f2 capitare che alcune tracce fantasma debbano essere decifrate, ad esempio in quanto registrate al contrario, distorte o a velocit\u00e0 modificata. Sebbene questo metodo appaia oggi facile da attuare, in tempi precedenti queste operazioni potevano risultare molto difficili, in quanto le tecniche analogiche erano laboriose e limitate e i computer dell'epoca raramente possedevano la potenza e i programmi necessari.\nTecniche.\nI metodi per inserire, e quindi scoprire, le tracce fantasma sono variati con l'evoluzione dei supporti musicali. Il metodo pi\u00f9 utilizzato consiste nell'inserire le tracce fantasma in coda all'ultima traccia indicata, solitamente precedute da un periodo di silenzio pi\u00f9 o meno lungo; per scoprirle \u00e8 quindi sufficiente lasciar proseguire la lettura del supporto. Tuttavia, nei dischi in vinile e nelle musicassette \u00e8 molto frequente che uno dei due lati termini con dello spazio vuoto, per compensare la maggior durata dei brani dell'altro lato, quindi l'ascoltatore \u00e8 portato a pensare che il disco sia terminato e ad interrompere manualmente la riproduzione anche quando si pu\u00f2 vedere che manca una buona porzione di solco o di nastro, prima che il supporto si fermi automaticamente. Pertanto, su tali supporti, la scoperta delle tracce fantasma, ove presenti, poteva avvenire quasi esclusivamente in maniera accidentale, letteralmente \"dimenticandosi\" il disco o la cassetta in riproduzione.\nCon l'avvento del compact disc, la scoperta delle tracce nascoste divent\u00f2 assai pi\u00f9 semplice. Infatti, poich\u00e9 le tracce sono numerate e la loro durata \u00e8 solitamente scritta nelle informazioni a corredo dell'album, \u00e8 facile riscontrare immediatamente delle differenze tra il numero di tracce effettive e quelle indicate (nei casi, poco frequenti, in cui il brano nascosto \u00e8 inciso in una traccia separata) o tra la durata reale di un brano segnalata dall'apparecchio riproduttore e quella indicata ufficialmente. Non essendoci, nei CD, la necessit\u00e0 tecnica di lasciare spazio vuoto al termine dei brani, se la durata effettiva di un brano \u00e8 superiore a quella ufficiale oppure se la lettura prosegue per un certo tempo senza avanzamento di traccia, interruzione o inversione dopo il termine di una canzone (solitamente l'ultima della lista ufficiale delle tracce) e senza che si senta nulla, si \u00e8 molto probabilmente in presenza di una o pi\u00f9 tracce fantasma.\nUn'altra tecnica, esclusiva dei CD, consiste nell'inserire nell'album un gran numero di tracce aggiuntive, di cui solo una consiste nel contenuto nascosto e tutte le altre sono totalmente mute. In questo caso, per l'ascoltatore appare evidente che nel disco si trova una traccia fantasma, ma non \u00e8 chiaro in quale sia tra le tante presenti e per scoprirlo \u00e8 necessario ascoltarle tutte. \nQuando ancora i PC non venivano utilizzati abitualmente per l'ascolto di musica, alcuni artisti inserivano nei propri album incisi su CD dei materiali multimediali senza dichiararli.\nQuesto materiale poteva essere scoperto solo inserendo il CD in un computer."}
{"id": "255746", "revid": "729019", "url": "https://it.wikipedia.org/wiki?curid=255746", "title": "123 Brunhild", "text": "123 Brunhild (in italiano 123 Brunilde) \u00e8 un piccolo e tipico asteroide roccioso di tipo S che orbita all'interno della Fascia principale.\nBrunhild fu scoperto il 31 luglio 1872 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu battezzato cos\u00ec in onore di Brunilde, una Valchiria della mitologia norrena."}
{"id": "255748", "revid": "251174", "url": "https://it.wikipedia.org/wiki?curid=255748", "title": "Libero (pallavolo)", "text": "Il libero \u00e8 uno dei ruoli della pallavolo.\n\u00c8, in ordine cronologico, l'ultimo ruolo introdotto dalla FIVB nel 1998; in Italia la FIPAV l'ha introdotto l'anno successivo. Il termine \u00e8 invariabile in tutte le altre lingue.\nEssendo sottoposto a regole particolari, che lo distinguono dagli altri giocatori, indossa una maglia di colore diverso da quelle dei suoi compagni di squadra, in modo da essere riconoscibile.\nIl libero ha la caratteristica di giocare solo in seconda linea (zone 1, 6 e 5) al posto di uno dei giocatori di seconda linea ed \u00e8 quindi specializzato nei fondamentali di ricezione e difesa: le limitazioni sul suo gioco di fatto lo escludono dalla possibilit\u00e0 di svolgere tutti gli altri fondamentali. Tra i quali:\nLe sostituzioni che coinvolgono il libero sono illimitate e devono essere effettuate a gioco fermo prima del fischio di autorizzazione al servizio, senza chiedere l'autorizzazione all'arbitro. La permanenza del libero \u00e8 subordinata alla rotazione del giocatore titolare di cui prende il posto, dovendo obbligatoriamente fargli posto quando questi riguadagna la prima linea (posto 4). Di solito, nella pallavolo moderna, il libero entra al posto del centrale che \u00e8 in seconda linea, dopo che quest'ultimo ha completato il suo turno di battuta, ed esce al momento di passare in prima linea per farvi rientrare il centrale, per poi attendere il turno dell'altro centrale. Pertanto tra l'uscita del libero e il suo nuovo ingresso su un altro giocatore deve sempre intercorrere almeno un'azione di gioco.\nQuando il palleggiatore si ritrova a difendere un pallone avversario, oppure si trova in difficolt\u00e0 perch\u00e9 lontano o a terra, solitamente interviene il libero per palleggiare (da dietro la linea dei 3 metri, ovvero fuori dalla zona di attacco), questo per poter avere ben 4 giocatori disponibili per l'attacco.\nDalla stagione agonistica 2007-2008 \u00e8 possibile iscrivere a referto un secondo Libero, con alcune limitazioni anagrafiche a seconda della tipologia di campionato, che pu\u00f2 alternarsi senza limitazione con l'altro omologo, fermo restando le regole sopra descritte, come se i due costituissero una sola entit\u00e0. Tale utilizzo comporta una serie di casistiche, gi\u00e0 presenti riguardo ai casi di infortunio o di rimpiazzo del Libero stesso. Dalla stagione 2013-2014 alle varie eventualit\u00e0 di un rimpiazzo del Libero per infortunio, si \u00e8 aggiunta quella legata semplicemente a una scelta tecnica dell'allenatore (che determina un Libero \"inabile\"), opportunit\u00e0 concessa per esaltare il concetto di schierare la migliore formazione a giudizio dell'allenatore stesso, nonch\u00e9 quella di rimpiazzare un Libero a cui venissero comminati provvedimenti disciplinari di espulsione o squalifica.\nLe caratteristiche principali di un Libero sono solitamente l'altezza non molto elevata: . Il libero \u00e8 sicuramente veloce ed \u00e8 il pi\u00f9 dotato della squadra nei fondamentali di ricezione e difesa. Liberi moderni hanno anche ottime qualit\u00e0 di palleggio e alzata in bagher, per sostituirsi al palleggiatore in caso di necessit\u00e0."}
{"id": "255750", "revid": "110157", "url": "https://it.wikipedia.org/wiki?curid=255750", "title": "Beagle (software)", "text": "Beagle \u00e8 uno strumento di desktop search simile a Google Desktop per Microsoft Windows o a Spotlight per macOS.\nBeagle \u00e8 sviluppato da David Camp, Robert Love, Joe Shaw, and Jon Trowbridge, con l'aiuto della comunit\u00e0 open source di Beagle.\nCaratteristiche.\nCon Beagle si possono cercare:\nBeagle inoltre indicizza istantaneamente un nuovo file o una sua modifica se nel kernel \u00e8 avviato il sistema inotify."}
{"id": "255752", "revid": "399", "url": "https://it.wikipedia.org/wiki?curid=255752", "title": "Schiacciatore-opposto", "text": "Lo schiacciatore-opposto, o semplicemente opposto, \u00e8 uno dei ruoli della pallavolo. \n\u00c8 il terminale offensivo principale di una squadra attaccando sia in situazione di prima linea, sia in seconda linea (quando il palleggiatore si trova in prima linea). Spesso il ruolo di opposto \u00e8 ricoperto da giocatori mancini che prediligono l'attacco dalla parte destra del campo (zona 1 e zona 2).\nCaratteristiche.\nL'opposto deve essere dotato fisicamente, possedere una buona forza nel colpo d'attacco e avere un'elevata resistenza in quanto \u00e8 chiamato in causa molto pi\u00f9 degli altri giocatori. Deve avere anche una buona elevazione.\nIl nome.\nIl ruolo ha questo nome per antonomasia, perch\u00e9 \u00e8 coperto dal giocatore situato in posizione diametralmente opposta a quella del palleggiatore, ossia spostato di 3 posizioni (infatti ogni giocatore ha un suo \"opposto\"). Per distinguerlo ulteriormente, viene anche detto \"fuorimano\" o \"contromano\"."}
{"id": "255758", "revid": "729019", "url": "https://it.wikipedia.org/wiki?curid=255758", "title": "124 Alkeste", "text": "124 Alkeste (in italiano 124 Alcesti) \u00e8 un piccolo asteroide della Fascia principale. \u00c8 composto probabilmente da rocce silicate e nichel e ferro allo stato metallico.\nAlkeste fu scoperto il 23 agosto 1872 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu battezzato cos\u00ec in onore di Alcesti, una figura della mitologia greca. Il nome fu proposto da Adeline Weiss, moglie dell'astronomo austriaco Edmund Weiss su invito di Peters.\n\u00c8 stata osservata solo un'occultazione stellare di Alkeste. Il 24 giugno 2003 l'asteroide ha eclissato la stella di terza magnitudine Beta Virginis (Zavijava). L'evento \u00e8 stato osservato dall'Australia e dalla Nuova Zelanda."}
{"id": "255764", "revid": "1543377", "url": "https://it.wikipedia.org/wiki?curid=255764", "title": "Impatiens kilimanjari", "text": "Impatiens kilimanjari \u00e8 una pianta della famiglia delle Balsaminaceae, endemica nell'area del Parco nazionale del Kilimanjaro."}
{"id": "255765", "revid": "164844", "url": "https://it.wikipedia.org/wiki?curid=255765", "title": "Flussometro", "text": ""}
{"id": "255766", "revid": "363629", "url": "https://it.wikipedia.org/wiki?curid=255766", "title": "Tifo endemico", "text": ""}
{"id": "255767", "revid": "90636", "url": "https://it.wikipedia.org/wiki?curid=255767", "title": "US Catanzaro", "text": ""}
{"id": "255768", "revid": "124604306", "url": "https://it.wikipedia.org/wiki?curid=255768", "title": "Massimo Palanca", "text": "Raggiunse l'apice della sua carriera con la maglia del tra la met\u00e0 degli anni 1970 e la fine degli anni 1980. Acquis\u00ec particolare fama per le sue marcature su calcio d'angolo: 13 i gol complessivi realizzati direttamente da \"corner\".\nCarriera.\nNativo di Loreto, crebbe a Porto Recanati con pap\u00e0 Renato, custode dello stabile dove la famiglia abitava e dove vi era un campetto di calcio, mamma Liliana, un fratello, Gianni, anch'egli calciatore, e sei sorelle.\nDopo aver segnato 18 gol col Camerino nel 1972 in Serie D, inizi\u00f2 tra i professionisti in Serie C con il Frosinone. Con i giallobl\u00f9 realizz\u00f2 17 reti in 38 incontri risultando il capocannoniere nel girone C della Serie C 1973-1974. Nella stagione 1974-75, dopo il mancato trasferimento alla Reggina, pass\u00f2 al Catanzaro. Al primo anno, sfior\u00f2 la promozione in serie A, perdendo, in campo neutro a Terni, lo spareggio promozione contro il Verona. L'anno seguente, tuttavia, ebbe modo di rifarsi, conquistando la sua prima promozione in serie A, seconda per il Catanzaro.\nL'esordio in Serie A avvenne il 3 ottobre 1976 in Catanzaro-Napoli, chiusasi sullo 0-0. Fu capocannoniere della Serie B nella stagione 1977-78 con 18 reti, stagione culminata con la seconda promozione personale in massima Serie. L'anno seguente, si laure\u00f2 capocannoniere della Coppa Italia 1978-1979, trascinando il Catanzaro fino alle semifinali. Sempre in quella stagione, rimasero nella memoria di tutti, catanzaresi e non, le tre reti (di cui una direttamente dal calcio d'angolo) segnate allo stadio Olimpico durante l'incontro con la Roma del 4 marzo 1979, finito 3-1 per i giallorossi di Calabria.\nIl gol segnato direttamente dalla bandierina non \u00e8 casuale per quello che a Catanzaro venne definito \"L'imperatore\" dalla Curva Ovest. In carriera ne ha segnati 13, tutti col piede sinistro. Il 19 dicembre 1979 gioc\u00f2 a Genova nella Nazionale \"Sperimentale\" di Enzo Bearzot, contro la Germania Ovest. Nella stagione pi\u00f9 fortunata per la squadra calabrese (7\u00ba posto nel campionato di Serie A 1980-81), segn\u00f2 13 reti, risultando il miglior marcatore del campionato dietro a Pruzzo. \u00c8 stato il miglior cannoniere del Catanzaro in Serie A con 37 reti. Le sue presenze complessive in giallorosso sono 331, le reti 115. \nNella stagione 1981-82 venne ceduto al Napoli dove non riusc\u00ec pi\u00f9 a realizzare i colpi che l'avevano reso famoso. Segn\u00f2 un solo gol e l'anno successivo si trasfer\u00ec in prestito al in Serie B, dove riusc\u00ec a segnare solo due volte (contro il Milan con una punizione il 5 dicembre, e contro il Campobasso su rigore il 5 giugno). Richiamato a Napoli, presunte incomprensioni con l'allenatore Rino Marchesi e un solo gol in diciannove incontri lo fecero precipitare in Serie C2 a Foligno, dove sigl\u00f2 18 reti in 47 incontri tra il 1984 e il 1986.\nTornato a Catanzaro nella stagione 1986-87, in Serie C1, ritrov\u00f2 lo smalto degli anni migliori, trascinando la squadra alla promozione con 17 reti in 29 gare, risultando anche il capocannoniere del torneo. A Catanzaro rest\u00f2 altre tre stagioni, in serie B, fino al suo ritiro dal calcio nel 1990 nelle quali realizz\u00f2 28 reti collezionando 97 presenze, mancando per un solo punto, nella stagione 1987-88, una nuova promozione in serie A.\nIn totale nella sua carriera ha collezionato, nei campionati professionistici, 478 presenze, di cui 147 in serie A, con 115 i gol messi a segno (39 in serie A). 36 sono state invece le presenze in Coppa Italia, con 22 gol. Ha conquistato 4 volte il titolo di capocannoniere: nel 1973/74 con il Frosinone in Serie C (18 reti in 38 partite); nel 1977/78 con l'U.S. Catanzaro in Serie B (18 reti in 32 partite); nel 1978/79 con l'U.S. Catanzaro in Coppa Italia con 8 reti in 7 partite; nel 1986/87 ancora con il Catanzaro in C1 (17 reti in 29 partite). Tre sono state le promozioni raggiunte, tutte con il Catanzaro: nel 1975/76 e nel 1977/78 dalla Serie B alla Serie A; nel 1986/87 dalla C1 alla Serie B.\nDopo il ritiro.\nVive a Camerino e gestisce insieme alla moglie un negozio di abbigliamento a Castelraimondo. \u00c8 stato uno dei commentatori televisivi delle partite trasmesse da ContoTV. \u00c8 anche il selezionatore della rappresentativa regionale anno Giovannissimi gioco calcio della regione Marche."}
{"id": "255769", "revid": "9733", "url": "https://it.wikipedia.org/wiki?curid=255769", "title": "RU-486", "text": ""}
{"id": "255771", "revid": "399", "url": "https://it.wikipedia.org/wiki?curid=255771", "title": "Contraccezione", "text": "Per contraccezione si intendono dei metodi o dei dispositivi utilizzati per prevenire il concepimento, tuttavia per estensione il termine \u00e8 utilizzato anche come sinonimo di controllo delle nascite o controllo della fertilit\u00e0, riferendosi a metodi usati per prevenire la gravidanza (o per impedire l'impianto dell'embrione dopo il concepimento).\nLa progettazione e l'uso del controllo delle nascite prende il nome di pianificazione familiare. Il sesso sicuro, come ad esempio l'uso di preservativi maschili o femminili, pu\u00f2 anche aiutare a prevenire le malattie sessualmente trasmissibili. Metodi di controllo delle nascite sono stati utilizzati fin dai tempi antichi, ma metodi efficaci e sicuri si sono resi disponibili solo nel XX secolo. Alcune culture limitano volutamente il ricorso alla contraccezione, poich\u00e9 la ritengono moralmente o politicamente inaccettabile.&lt;ref name=Hopkins2010/\nStoria.\nL'egiziano Papiro Ebers del 1550 a.C. e il papiro Kahu del 1850 a.C., hanno in essi contenute le prime descrizioni documentate di metodi contraccettivi: l'uso del miele, foglie di acacia e polvere da inserire nella vagina per bloccare lo sperma, alcuni disegni dell'antico Egitto mostrano anche l'uso del preservativo. Il Libro della Genesi fa riferimento al coito interrotto come metodo per evitare la gravidanza, nel passo in cui Onan \"versa il suo seme\" (eiacula) sul terreno in modo da non diventare padre di un figlio con Tamar, la moglie del suo defunto fratello.\nSi ritiene che nell'antica Grecia il silfio sia stato utilizzato come metodo contraccettivo, grazie alla sua efficacia \u00e8 stato raccolto fino a farlo estinguere. Nell'Europa medievale, ogni tentativo di impedire una gravidanza era ritenuto immorale dalla Chiesa cattolica. Si ritiene che le donne del tempo utilizzassero una serie di misure per evitare la gravidanza, come il coito interrotto e l'inserimento di radice di giglio e rue nella vagina e, in aggiunta, ricorressero talvolta all'infanticidio dopo la nascita.\nCasanova (1725-1798) descrisse l'uso di un rivestimento in pelle di agnello per prevenire la gravidanza, tuttavia, la disponibilit\u00e0 effettiva di preservativi non si \u00e8 avuta fino alla fine del XX secolo. Nel 1909, Richard Richter svilupp\u00f2 il primo dispositivo intrauterino che fu ulteriormente sviluppato e commercializzato in Germania da Ernst Gr\u00e4fenberg alla fine del 1920.\nNel 1916 Margaret Sanger apr\u00ec la prima clinica per il controllo delle nascite negli Stati Uniti, tuttavia ci\u00f2 la port\u00f2 a essere arrestata. La Sanger fu per\u00f2 seguita nel 1921 da Marie Stopes che ne apr\u00ec una nel Regno Unito, la prima del paese. Gregory Pincus e John Rock, con l'aiuto della \"Planned Parenthood Federation of America\", svilupparono la prima pillola anticoncezionale nel 1950, resa disponibile al pubblico nel 1960. L'aborto medico \u00e8 diventato un'alternativa all'aborto chirurgico con la disponibilit\u00e0 di analoghi delle prostaglandine nel 1970 e di mifepristone nel 1980.\nMetodi.\nI principali metodi di contraccezione possono essere i metodi di barriera, i metodi basati sugli ormoni, la spirale intrauterina (IUD), la sterilizzazione e l'adozione di particolari metodi comportamentali. Questi ultimi possono essere utilizzati prima o durante il rapporto sessuale, mentre i contraccettivi d'emergenza sono efficaci fino a un paio di giorni dopo il rapporto. Tuttavia alcuni dei pi\u00f9 moderni contraccettivi d'emergenza possono arrivare fino a un massimo di cinque giorni.\nL'efficacia \u00e8 generalmente espressa come la percentuale di donne che rimangono incinte con un dato metodo durante il primo anno di utilizzo e, talvolta, come il tasso di fallimento; indice utilizzato per giudicare i metodi con elevata efficacia, come la chiusura delle tube.\nI metodi pi\u00f9 efficaci sono quelli a lunga azione e che non richiedono assistenza da parte degli operatori sanitari. La sterilizzazione chirurgica, gli impianti sottocutanei a rilascio ormonale e i dispositivi intrauterini, hanno tutti tassi di fallimento di meno dell'1%. Le pillole ormonali contraccettive, i cerotti o gli anelli e il metodo dell'amenorrea dovuta alla lattazione (LAM), se usati rigorosamente, possono arrivare ad avere tassi di fallimento del primo anno (o per la LAM nei primi 6 mesi) inferiori all'1%. Se invece di un uso rigoroso si ha un uso tipico, i tassi di fallimento risultano notevolmente superiori, tra il 3% e il 9%, a causa dell'errore nell'utilizzo. Altri metodi come la consapevolezza della fertilit\u00e0, i preservativi, i diaframmi e spermicidi, hanno tassi di fallimento maggiori anche se utilizzati perfettamente.\nDopo la sospensione o la rimozione di molti metodi contraccettivi, inclusi i contraccettivi orali, lo IUD, gli impianti sottocutanei e o le iniezioni, il tasso di gravidanza durante l'anno successivo \u00e8 lo stesso di chi non ha mai utilizzato un sistema di controllo delle nascite.\nNegli individui con specifiche patologie, alcune forme di contraccezione possono richiedere ulteriori esami medici. Per le donne che godono di buona salute molti metodi non dovrebbero richiedere una visita medica, compresa la pillola anticoncezionale, i preservativi e i contraccettivi iniettabili o impiantabili. In particolare, un esame pelvico, l'esame del seno o le analisi del sangue prima di iniziare l'assunzione della pillola anticoncezionale, non sembrano influenzare sulla salute della donna e quindi non sono ritenuti necessari. Nel 2009, l'Organizzazione Mondiale della Sanit\u00e0, ha pubblicato un dettagliato elenco di criteri di idoneit\u00e0 medica per ogni tipo di metodo contraccettivo.\nMetodi basati sugli ormoni.\nI contraccettivi ormonali funzionano inibendo l'ovulazione e la fecondazione, ma anche implantazione. Essi sono disponibili in una serie di forme diverse, tra cui pillole assunte \"per os\", innesti sottocutanei, iniezioni, cerotti, IUD e anello vaginale. Sono attualmente disponibili solo per le donne. Ci sono due tipi di controllo delle nascite per via orale: la pillola contraccettiva orale combinata e la pillola solo progestinica. Se assunte durante la gravidanza non aumentano il rischio di aborto spontaneo, n\u00e9 causano difetti nel nascituro.\nI contraccettivi ormonali combinati sono associati a un rischio leggermente aumentato di formazione di coaguli di sangue venoso e arterioso. Tuttavia, il rischio \u00e8 inferiore a quello associato con la gravidanza. Per via di questo rischio, tale metodo non \u00e8 raccomandato nelle donne oltre i 35 anni di et\u00e0 che continuano a fumare. L'effetto sul desiderio sessuale \u00e8 vario, con aumento o diminuzione riscontrabile, ma non vi sono altri effetti. I contraccettivi orali combinati riducono il rischio di carcinoma dell'ovaio e carcinoma endometriale ma non modificano il rischio di cancro al seno. L'uso di queste pillole spesso riduce il sanguinamento mestruale e i dolorosi crampi associati. Le basse dosi di estrogeni presenti nell'anello vaginale possono ridurre il rischio di tensione mammaria, nausea e mal di testa correlati ai prodotti con dosi di estrogeni pi\u00f9 elevate.\nSolo le pillole progestiniche, le iniezioni e i dispositivi intrauterini non sono associati a un aumento del rischio di formazione di coaguli di sangue e possono essere usati da donne con precedenti casi di trombosi venosa. Nelle donne con una storia clinica di coaguli di sangue arterioso, dovrebbe essere utilizzati metodi contraccettivi non ormonali o esclusivamente progestinici. Le pillole progestiniche possono migliorare i sintomi mestruali e possono essere utilizzate durante l'allattamento in quanto non influenzano la produzione di latte. Un flusso mestruale irregolare pu\u00f2 verificarsi solo con i metodi progestinici, con talvolta dei rari casi di amenorrea. I progestinici, drospirenone e desogestrel minimizzano gli effetti collaterali androgeni ma aumentano il rischio di coaguli di sangue e non sono quindi di prima linea. Il tipico tasso di fallimento del primo anno del progestinico iniettabile \u00e8 variabile a seconda degli studi effettuati, con stime che vanno da meno dell'1% a un massimo del 6%.\nMetodi barriera.\nI contraccettivi barriera sono dispositivi che tentano di impedire la gravidanza evitando fisicamente che lo sperma entri nell'utero. Essi includono i preservativi maschili, i preservativi femminili, i cappucci cervicali, i diaframmi e le spugne contraccettive con spermicida.\nA livello mondiale, i preservativi sono il metodo contraccettivo pi\u00f9 utilizzato. I profilattici maschili vengono indossati dall'uomo sul pene in erezione con lo scopo di bloccare meccanicamente gli spermatozoi prima che entrino nel corpo della partner. I profilattici moderni sono pi\u00f9 frequentemente realizzati in lattice, ma tuttavia alcuni sono fatti con altri materiali quali il poliuretano o l'intestino di agnello. Sul mercato sono disponibili anche i preservativi femminili, il diaframma, spesso realizzati in nitrile, lattice o poliuretano. I profilattici maschili hanno il vantaggio di essere poco costosi, facili da usare e con pochi effetti collaterali. In Giappone, circa l'80% delle coppie che ricorre all'uso degli anticoncezionali utilizza il preservativo, mentre in Germania questo valore \u00e8 di circa il 25% e negli Stati Uniti del 18%.\nI preservativi maschili e il diaframma con spermicida hanno tassi di fallimento al primo anno simili, rispettivamente del 15% e del 16%. Con un utilizzo perfetto, i preservativi maschili sono pi\u00f9 efficaci, con un tasso di fallimento del primo anno del 2% contro il 6% del diaframma. I preservativi hanno l'ulteriore vantaggio di aiutare a prevenire la diffusione di alcune malattie sessualmente trasmissibili come l'AIDS.\nLe spugne contraccettive combinano una barriera con uno spermicida. Come i diaframmi, esse vengono inserite nella vagina prima del rapporto e devono essere posizionate sopra la cervice per essere efficaci. I tassi tipici di fallimento durante il primo anno dipendono se una donna ha gi\u00e0 partorito o meno, con il 24% nelle donne che hanno gi\u00e0 avuto un figlio e il 12% nelle restanti. La spugna pu\u00f2 essere inserita fino a 24 ore prima del rapporto sessuale e deve essere lasciata in sede per almeno sei ore dopo la conclusione. Con il loro utilizzo, si sono registrate reazioni allergiche e effetti avversi pi\u00f9 gravi, come la sindrome da shock tossico.\nSpirale intrauterina.\nLe attuali spirali intrauterine (IUD) sono dispositivi a forma di T, di piccole dimensioni, contenenti rame o levonorgestrel e che vengono inserite all'interno dell'utero. esso impedisce la fecondazione (contraccezione), oppure, laddove questa sia eventualmente avvenuta, ostacola secondariamente l'annidamento dell'embrione nell'utero. Si tratta di una forma contraccettiva di lunga durata di azione e reversibile. I tassi di fallimento del primo anno con la spirale di rame sono di circa lo 0,8%, mentre la IUD con levonorgestrel ha un tasso di fallimento del primo anno dello 0,2%. Tra i vari tipi di contraccettivi, insieme agli impianti sottocutanei, riscuotono il pi\u00f9 grande tasso di soddisfazione fra le utilizzatrici.\nL'evidenza supporta l'efficacia e la sicurezza negli adolescenti e nelle donne che non hanno mai avuto figli. La IUD non influenza l'allattamento al seno e pu\u00f2 essere inserita immediatamente dopo il parto. Pu\u00f2 essere anche utilizzata immediatamente dopo un aborto. Una volta rimossa, anche dopo l'uso a lungo termine, la fertilit\u00e0 ritorna subito normale. Mentre la IUD di rame pu\u00f2 aumentare il sanguinamento mestruale e causare crampi pi\u00f9 dolorosi, la IUD ormonale pu\u00f2 ridurre il sanguinamento o interrompere del tutto le mestruazioni. Altre possibili complicanze includono l'espulsione (2-5% di probabilit\u00e0) e, raramente, la perforazione dell'utero (meno dello 0,7% di probabilit\u00e0). I crampi possono essere trattati tramite l'assunzione di FANS.\nA partire dal 2007, le IUD sono la forma pi\u00f9 diffusa di controllo reversibile delle nascite, con pi\u00f9 di 180 milioni di donne che ne fanno uso in tutto il mondo. Un precedente modello dispositivo intrauterino (lo scudo Dalkon) \u00e8 stato correlato con un aumento del rischio di malattia pelvica infiammatoria, tuttavia, ci\u00f2 non si verifica negli attuali modelli.\nSterilizzazione.\nLa sterilizzazione chirurgica \u00e8 realizzabile sia tramite la chiusura delle tube per le donne, sia nella vasectomia per gli uomini. Non vi sono effetti collaterali significativi a lungo termine e la chiusura delle tube diminuisce anche il rischio di carcinoma dell'ovaio. Le complicanze a breve termine appaiono venti volte meno probabili in una vasectomia rispetto a una chiusura delle tube. Dopo una vasectomia vi pu\u00f2 essere gonfiore e dolore allo scroto, che solitamente si risolve in una settimana o due. Complicanze a seguito della chiusura delle tube si verificano nell'1%-2% delle procedure, con gravi episodi solitamente causati dalla anestesia. Nessuno dei due metodi offre protezione dalle infezioni a trasmissione sessuale.\nLa decisione di ricorrere alla sterilizzazione pu\u00f2 portare a ripensamenti. Delle donne che hanno pi\u00f9 di 30 anni e che hanno avuto una chiusura delle tube, circa il 5% rimpiange la sua decisione, rispetto al 20% di quelle sotto i 30 anni. Al contrario, meno del 5% degli uomini rimpiange la vasectomia.\nAnche se la sterilizzazione \u00e8 considerata una procedura permanente, \u00e8 possibile tentare una reversione ricollegando le tube di Falloppio o i vasi deferenti. Nelle donne il desiderio di tentare una reversione \u00e8 spesso associata ad un cambiamento del proprio coniuge. I tassi di successo di una gravidanza dopo inversione della chiusura delle tube sono tra il 31% e l'88% e si possono presentare alcune complicanze, tra cui un rischio aumentato di incorrere in una gravidanza ectopica. Il numero di maschi che richiede l'inversione si attesta tra il 2% e il 6%. Le probabilit\u00e0 di successo nell'avere un figlio sono tra il 38% e l'84%, con risultati migliori se l'inversione avviene in un breve periodo di tempo da quando \u00e8 stata effettuata la vasectomia. L'estrazione testicolare dello sperma, seguita dalla fecondazione in vitro, pu\u00f2 anche essere un'opzione per i maschi che si sono sottoposti alla chiusura dei dotti deferenti.\nMetodi comportamentali.\nMetodi comportamentali contraccettivi sono ad esempio il metodo Ogino-Knaus o sistemi per evitare l'introduzione degli spermatozoi nell'apparato riproduttivo femminile, sia quando un uovo pu\u00f2 essere presente sia in qualsiasi momento. Se usati perfettamente, il tasso di fallimento del primo anno \u00e8 ritenuto essere intorno al 3,4%, se usati non correttamente questo valore pu\u00f2 avvicinarsi all'85%.\nRiconoscimento della fertilit\u00e0.\nI metodi di riconoscimento della fertilit\u00e0 prevedono la determinazione dei giorni pi\u00f9 fertili del ciclo mestruale evitando, quindi, di avere rapporti sessuali non protetti in quel periodo. Tali metodi includono il monitoraggio della temperatura corporea basale, del muco cervicale o dell'esatto giorno del ciclo. Tipicamente presentano un tasso di fallimento al primo anno tra il 12% e il 25%. Se si ha un utilizzo perfetto del metodo, questi valori scendono a circa l'1%-9%. I dati su cui si basano queste stime, tuttavia, sono scarsi. A livello globale, tali metodiche, sono utilizzate da circa il 3,6% delle coppie.\nIl metodo sintotermico si basa sia sull'osservazione combinata del muco cervicale sia della temperatura basale al risveglio. Sono stati riportati tassi di gravidanza tra l'1% e il 20% per gli utenti tipici di questo metodo.\nCoito interrotto.\nIl coito interrotto (in latino \"coitus interruptus\", detto anche onanismo) \u00e8 una pratica contraccettiva, che consiste nella tempestiva estrazione del pene eretto dalla vagina prima dell'eiaculazione, nel tentativo di evitare il contatto diretto dello sperma con quest'ultima. Il rischio principale di questo metodo \u00e8 dato dalla difficolt\u00e0 da parte dell'uomo di estrarre il pene correttamente e tempestivamente. Al primo anno, i tassi di fallimento variano dal 4% con l'uso perfetto, al 22% con l'utilizzo tipico. Alcuni medici specialisti non lo considerano un vero sistema contraccettivo.\nVi sono poche prove per quanto riguarda il contenuto di sperma nel liquido pre-eiaculatorio. Anche se la ricerca sperimentale non ha dimostrato la presenza di spermatozoi, uno studio li ha rilevati in 10 tra 27 volontari. Il coito interrotto viene utilizzato come metodo contraccettivo in circa il 3% delle coppie.\nAstinenza.\nSe per molti gruppi l'astinenza sessuale \u00e8 intesa come l'astensione da ogni attivit\u00e0 sessuale, nel contesto del controllo delle nascite il termine di solito prende il significato di evitare esclusivamente i rapporti vaginali. Praticare l'astinenza \u00e8 efficace al 100% nel prevenire la gravidanza. Tuttavia, non tutti coloro che intendono praticarla si astengono da ogni attivit\u00e0 sessuale e in molte popolazioni vi \u00e8 un rischio significativo di gravidanza di rapporti sessuali non consensuali.\nUn'educazione sessuale improntata alla sola astinenza non riduce le gravidanze adolescenziali. I tassi di gravidanze tra gli \"under 18\" sono pi\u00f9 alti negli studenti che hanno ricevuto questo tipo di educazione rispetto a quelli che hanno potuto avere una pi\u00f9 completa istruzione sui metodi contraccettivi. Alcune autorit\u00e0 raccomandano che coloro che usano l'astinenza come metodo primario, possano disporre anche di altri contraccettivi (quali preservativi o pillole contraccettive di emergenza).\nRapporti sessuali deliberatamente non penetrativi, rapporti non vaginali o il solo sesso orale sono a volte considerati dei metodi per evitare la gravidanza. Anche se ci\u00f2 \u00e8 in gran parte vero, la gravidanza pu\u00f2 ancora verificarsi con il sesso intercrurale e altre pratiche in cui il pene si trova vicino alla vagina (ad esempio per sfregamento genitale o quando il pene esce dopo un rapporto anale) in cui lo sperma pu\u00f2 spostarsi lungo i fluidi lubrificanti all'interno di essa.\nAmenorrea da allattamento.\nIl metodo contraccettivo basato sull'amenorrea da allattamento implica l'uso della naturale infertilit\u00e0 \"post-partum\" di una donna e che pu\u00f2 essere prorogata tramite l'allattamento al seno. Ci\u00f2 di solito implica l'assenza del ciclo (amenorrea), l'esclusivo allattamento al seno e un periodo non superiore ai 6 mesi dalla gravidanza.\nL'Organizzazione Mondiale della Sanit\u00e0 afferma che, se l'allattamento al seno \u00e8 l'unica fonte di nutrimento del neonato, il tasso di fallimento sar\u00e0 del 2% nei sei mesi successivi al parto. Gli studi hanno trovato tassi di fallimento tra lo 0% e il 7,5%. Tali valori aumentano al 4-7% ad un anno e del 13% a due anni se si ricorre all'alimentazione artificiale, all'uso di un ciuccio e ad alimenti solidi. Nelle donne che allattano esclusivamente al seno, circa il 10% inizia ad avere il ciclo prima dei tre mesi e il 20% prima dei sei mesi dal giorno del parto. In quelle che non allattano, la fertilit\u00e0 pu\u00f2 ritornare fin da quattro settimane dopo.\nContraccezione di emergenza.\nI metodi contraccettivi di emergenza sono farmaci (a volte erroneamente indicati come \"pillola del giorno dopo\") o dispositivi utilizzabili a seguito di un rapporto sessuale non protetto, al fine di tentare di prevenire la gravidanza. Essi operano principalmente prevenendo l'ovulazione o la fecondazione. ma anche implantazione \u00e8 la disponibilit\u00e0 di una serie di opzioni diverse, tra cui la pillola anticoncezionale ad alto dosaggio, il levonorgestrel, il mifepristone, l'ulipristal acetato e la IUD. La pillola levonorgestrel, se usata entro 3 giorni, diminuisce la probabilit\u00e0 di gravidanza dopo un singolo rapporto sessuale non protetto o la rottura del preservativo di circa il 70% (con un conseguente tasso di gravidanza del 2,2%). L'ulipristal, se usato entro 5 giorni, diminuisce la probabilit\u00e0 di gravidanza di circa l'85% (tasso di gravidanza 1,4%) risultando leggermente pi\u00f9 efficace del levonorgestrel. Anche il mifepristone \u00e8 pi\u00f9 efficace del levonorgestrel, mentre l'inserimento di una IUD di rame \u00e8 il metodo con maggior probabilit\u00e0 di evitare la gravidanza. La IUD pu\u00f2 essere inserita fino 5 giorni dopo il rapporto sessuale e prevenire circa il 99% delle gravidanze dopo un rapporto sessuale non protetto (il tasso di gravidanza \u00e8 tra lo 0,1% e lo 0,2%). Questo dato la rende la forma pi\u00f9 efficace di contraccezione d'emergenza.\nFornire pillole contraccettive di emergenza in anticipo non influenza i tassi di infezione da malattie a trasmissione sessuale, l'uso del preservativo, i tassi di gravidanza globali o l'assunzione di comportamenti sessuali a rischio. Tutti i metodi hanno effetti collaterali minimi.\nDoppia protezione.\nPer doppia protezione si intende il ricorso a due metodologie che impediscano sia il contagio di malattie sessualmente trasmissibili, sia la gravidanza. Questo si ottiene con i preservativi, utilizzati da soli o insieme ad un altro metodo contraccettivo o evitando rapporti penetrativi. In caso di forte preoccupazione per una gravidanza \u00e8, allo stesso tempo, una scelta ragionevole. L'utilizzo di due metodi contraccettivi in contemporanea \u00e8 raccomandato anche a chi assume il farmaco anti acne isotretinoina a causa dell'alto rischio di difetti per il nascituro se viene assunto durante la gravidanza.\nEffetti.\nEffetti sulla salute.\nSi stima che l'uso dei contraccettivi nei paesi in via di sviluppo abbia permesso la diminuzione del numero di casi di mortalit\u00e0 materna del 40%, cifra che pu\u00f2 essere traducibile in circa 270 000 decessi evitati nel 2008, e potrebbe prevenire il 70% delle morti se l'intera domanda di controllo delle nascite fosse soddisfatta. Questi benefici si ottengono per via della riduzione del numero di gravidanze non desiderate alle quali segue un aborto effettuato con metodi non sicuri e prevenendo le gravidanze nelle donne che presentano alti rischi nell'affrontarla.\nLa possibilit\u00e0 di ricorrere a un controllo delle nascite, migliora anche la sopravvivenza dei bambini nel mondo in via di sviluppo attraverso l'allungamento del tempo tra le gravidanze. In questa popolazione vi si riscontrano i peggiori risultati quando una donna rimane incinta entro diciotto mesi dopo un precedente parto. Ritardare un'altra gravidanza dopo un aborto spontaneo per\u00f2 non sembra alterare il rischio e alle donne si consiglia, in questa situazione, di tentare una gravidanza ogni volta che si sentono pronte.\nLe gravidanze nelle adolescenti, soprattutto in quelle pi\u00f9 giovani, sono a maggior rischio di esiti avversi, tra cui la nascita prematura, un basso peso alla nascita e la morte del bambino. Negli Stati Uniti, l'82% delle gravidanze di ragazze tra i 15 e i 19 anni sono non pianificate. Una educazione sessuale completa e l'accesso ai metodi contraccettivi sono efficaci nel ridurre i tassi di gravidanza in questa fascia di et\u00e0.\n\u00c8 importante tuttavia tener conto anche degli effetti collaterali delle pratiche contraccettive. In particolare, i metodi ormonali possono comportare depressione anche grave, tendente a comportamenti suicidari e al suicidio. Per questa ragione, l'Agenzia italiana del farmaco invita le donne che assumono ormoni contraccettivi a segnalare al proprio medico senza indugio qualsiasi sintomo al riguardo.\nEffetti sull'economia.\nNel mondo in via di sviluppo l'adozione del controllo delle nascite migliora la crescita economica. Questo perch\u00e9 essendoci un minor numero di figli a carico, pi\u00f9 donne possono partecipare alla forza lavoro. I guadagni delle donne, le loro attivit\u00e0, il loro indice di massa corporea e la scolarizzazione dei loro figli migliorer\u00e0 con un maggiore accesso al metodi contraccettivi. La pianificazione familiare attraverso l'uso della moderna contraccezione, \u00e8 uno degli interventi sanitari pi\u00f9 efficaci. Le Nazioni Unite stimano che per ogni dollaro speso vengano risparmiati dai 2 ai 6 dollari. Questi risparmi sono legati alla prevenzione delle gravidanze non pianificate e alla riduzione della diffusione delle malattie a trasmissione sessuale. Anche se tutti i metodi si sono rivelati economicamente vantaggiosi, l'utilizzo dello IUD di rame ha portato ai maggiori risparmi.\nNegli Stati Uniti, al 2012, il costo medico totale per una gravidanza, parto e cura di un neonato \u00e8 in media di 21 000 dollari per un parto vaginale e 31 000 dollari per un parto cesareo. Nella maggior parte degli altri paesi il costo \u00e8 meno della met\u00e0. Per un bambino nato nel 2011, una famiglia media statunitense spender\u00e0 235 000 dollari in 17 anni per farlo crescere.\nPrevalenza.\nA livello globale, a partire dal 2009, circa il 60% di coloro che sono sposati e in grado di avere i bambini utilizzano metodi contraccettivi. La frequenza di utilizzo dei diversi metodi varia ampiamente tra paese e paese. I metodi pi\u00f9 comuni nel mondo sviluppato sono il preservativo e il contraccettivo orale, in Africa \u00e8 il contraccettivo orale e in America Latina e in Asia \u00e8 pi\u00f9 frequente la sterilizzazione. Nel mondo in via di sviluppo in generale, il 35% dei controllo delle nascite avviene tramite sterilizzazione femminile, il 30% grazie allo IUD, il 12% per via di contraccettivi orali, l'11% attraverso i preservativi e il 4% con la sterilizzazione maschile.\nSebbene sia meno utilizzato nei paesi sviluppati rispetto a quelli in via di sviluppo, il numero di donne che usano lo IUD, al 2007, superava i 180 milioni. Evitare i rapporti sessuali quando si \u00e8 in periodo fertile \u00e8 un modo utilizzato da circa il 3,6 % delle donne con una frequenza pi\u00f9 elevata, circa il 20%, nelle zone del Sud America. Nel 2005, il 12% delle coppie utilizzava una forma maschile di contaccezione (preservativi o vasectomia) con tassi pi\u00f9 elevati registrati nel mondo sviluppato. L'utilizzo dei contraccettivi maschili \u00e8 diminuito tra il 1985 e il 2009. L'uso dei contraccettivi tra le donne dell'Africa sub-sahariana \u00e8 passato da circa il 5% del 1991 a circa il 30% del 2006.\nNel 2012, il 57% delle donne in et\u00e0 fertile volevano evitare una gravidanza (867 su 1 520 milioni). Circa 222 milioni di donne, tuttavia, non erano in grado di accedere ai metodi contraccettivi, delle quali 53 milioni vivevano nell'Africa sub-sahariana e 97 milioni in Asia. Ci\u00f2 si traduce in 54 milioni di gravidanze non desiderate e quasi 80 000 decessi materni all'anno. La difficolt\u00e0 di accesso per molte donne \u00e8 dovuto, in parte, a limitazioni imposte per motivi religiosi o politica dai paesi di appartenenza, mentre un altro fattore decisivo \u00e8 la povert\u00e0. A causa di leggi restrittive sull'aborto vigenti nei paesi dell'Africa sub-sahariana, molte donne si rivolgono a abortisti privi di licenza. Ci\u00f2 comporta il realizzarsi di circa il 2-4% di aborti non sicuri all'anno.\nSociet\u00e0 e cultura.\nNelle adolescenti, le gravidanze sono a maggior rischio di esiti negativi. L'educazione sessuale e l'accesso ai metodi contraccettivi, diminuisce il tasso di gravidanze indesiderate in questa fascia di et\u00e0. Dopo la nascita di un bambino, una donna che non allatta esclusivamente al seno, pu\u00f2 rimanere di nuovo incinta gi\u00e0 da quattro a sei settimane dopo la gravidanza. Alcuni metodi contraccettivi possono essere iniziati immediatamente dopo la nascita, mentre altri richiedono un ritardo fino a sei mesi. Alle donne che hanno raggiunto la menopausa si consiglia, tuttavia, di proseguire con la contraccezione per un anno dopo l'ultimo ciclo mestruale.\nCirca 222 milioni di donne che vogliono evitare la gravidanza nei paesi in via di sviluppo non utilizza un moderno metodo di controllo delle nascite. L'uso di contraccettivi dei paesi in via di sviluppo ha diminuito il numero di morti materne del 40% (circa 270 000 decessi evitati nel 2008) e potrebbe arrivare al 70% se l'intera domanda di controllo delle nascite fosse soddisfatta. Con l'allungamento del tempo tra le gravidanze, il controllo delle nascite pu\u00f2 migliorare gli esiti del parto nelle donne adulte e la sopravvivenza dei loro bambini. La possibilit\u00e0 di ricorrere alla contraccezione migliora le condizioni economiche di una societ\u00e0, in quanto le famiglie hanno un minor numero di figli a carico, pi\u00f9 donne possono partecipare come forza lavoro e vi \u00e8 un minor consumo di risorse.\nIn alcuni popoli di cacciatori come ad esempio presso i Pigmei esiste la regola di non procreare pi\u00f9 spesso di quattro anni per cui si osserva un'astinenza di tre anni dopo ogni nascita.\nPosizioni giuridiche.\nI vari accordi inerenti ai diritti umani chiedono alla maggior parte dei governi di fornire metodi per la pianificazione familiare e servizi di informazione sulla contraccezione. Questi includono l'esigenza di creare un piano nazionale per i servizi di pianificazione familiare, di eliminare le leggi che limitano l'accesso ai metodi contraccettivi e assicurare la disponibilit\u00e0 di una grande variet\u00e0 di essi tra cui quelli di emergenza. Si chiede inoltre una specifica preparazione per gli operatori sanitari. Se i governi non riescono a garantire questi aspetti, ci\u00f2 pu\u00f2 metterli nella condizione di aver violato obblighi derivanti da trattati internazionali vincolanti.\nLe Nazioni Unite hanno lanciato, nel 2010, il programma \"Every Woman Every Child\" per valutare i progressi verso il soddisfacimento dei bisogni contraccettivi femminili. L'iniziativa ha fissato l'obiettivo di aumentare il numero di utenti del moderno controllo delle nascite a 120 milioni di donne in 69 paesi pi\u00f9 poveri del mondo entro il 2020. Inoltre, vogliono sradicare la discriminazione contro le ragazze e le giovani donne che cercano contraccettivi.\nDottrine religiose.\nLe opinioni delle religioni riguardo l'etica del controllo delle nascite variano ampiamente. La Chiesa Cattolica Romana riconosce in alcuni casi la legittimit\u00e0 della pianificazione familiare mediante i cosiddetti metodi contraccettivi naturali, anche se una parte del mondo cattolico, compresi alcuni teologi come Vito Mancuso, accettano i moderni metodi di contraccezione. Tra i protestanti vi \u00e8 una vasta gamma di punti di vista che vanno da sostenere tutti i metodi di controllo a rifiutarli \"in toto\". Agli ind\u00f9 \u00e8 consentito utilizzare sia i contraccettivi naturali sia quelli artificiali. Una visione comune nella pratica buddista \u00e8 che la prevenzione del concepimento sia accettabile, pur negando qualsiasi intervento dopo che esso sia avvenuto.\nNell'Islam, i contraccettivi sono consentiti se non minacciano la salute, anche se il loro uso \u00e8 sconsigliato da alcuni. \nIl Corano contiene dichiarazioni incoraggianti nell'avere figli nell'ambito di una famiglia matrimoniale, e inoltre afferma che: \nIl verso \"ci\u00f2 \u00e8 pi\u00f9 atto ad evitare di essere ingiusti\" \u00e8 inteso a favore della scelta monogamica per il desiderio di giustizia ed imparzialit\u00e0 nei confronti delle mogli, e degli orfani, ovvero per evitare un carico famigliare non sostenibile, interpretazione che legittimerebbe una qualche forma di controllo famigliare delle nascite.\nSecondo l'esegeta Al-Ghazali, le tecniche contraccettive sarebbero morali e lecite in tre casi codificati, vale a dire quando a seguito della gravidanza e/o del parto: \nSi ritiene che il profeta Maometto abbia detto di \"sposarsi e procreare\", analogo al biblico \"andate e moltiplicatevi\" (Gn 19:30-38).\nLa giornata mondiale della contraccezione.\nIl 26 settembre \u00e8 la giornata mondiale della contraccezione, dedicata alla sensibilizzazione e al miglioramento delle conoscenze sulla salute sessuale e riproduttiva, con una visione di \"un mondo in cui ogni gravidanza sia desiderata\". L'iniziativa \u00e8 supportata da alcuni governi e dalle ONG internazionali, tra cui \"Asian Pacific Council on Contraception\", \"Centro Latinamericano Salud y Mujer\", Societ\u00e0 Europea di Contraccezione e Salute Riproduttiva, Fondazione Tedesca per la Popolazione Mondiale, Federazione Internazionale di Ginecologia Pediatrica e Adolescenziale, \"Planned Parenthood\", \"Marie Stopes International\", \"Population Services International\", \"Population Council\", l'Agenzia statunitense per lo Sviluppo Internazionale (USAID) e \"Women Deliver\".\nFraintendimenti.\nVi sono un certo numero di idee comuni sbagliate per quanto riguarda i rapporti sessuali e la gravidanza. Il ricorso a irrigazioni dopo il rapporto sessuale non \u00e8 una forma efficace di controllo delle nascite. Inoltre, tale pratica \u00e8 correlata a un certo numero di problemi di salute e quindi non \u00e8 raccomandata. Le donne possono rimanere incinte la prima volta che hanno rapporti sessuali e in qualsiasi posizione sessuale. \u00c8 possibile, anche se non molto probabile, che una donna possa rimanere incinta durante le mestruazioni.\nStato della ricerca.\nContraccezione femminile.\nSi ritiene che siano necessari miglioramenti sui metodi anticoncezionali femminili esistenti. Circa la met\u00e0 delle donne che rimangono incinte senza volerlo utilizzano un sistema contraccettivo. Dal 2013 sono in fase di studio una serie di miglioramenti dei metodi contraccettivi esistenti, tra cui un'evoluzione del preservativo femminile, un migliore diaframma, un cerotto contenente solo progestinico e un anello vaginale contenente progesterone a lunga azione. Quest'ultimo sembra poter essere efficace per tre o quattro mesi ed \u00e8 attualmente disponibile in alcune aree del mondo.\nC'\u00e8 un certo numero di metodi in fase di studio per eseguire la sterilizzazione attraverso la cervice. Uno riguarda l'inserimento in utero della quinacrina che comporta il verificarsi di cicatrici e infertilit\u00e0. Se la procedura risulta essere poco costosa e non richiede abilit\u00e0 chirurgiche, vi sono preoccupazioni per quanto riguarda i possibili effetti collaterali a lungo termine. Un'altra sostanza, il polidocanolo, che funziona allo stesso modo \u00e8 oggetto di studio. Un dispositivo chiamato \"Essure\", che si espande quando \u00e8 immesso nelle tube di Falloppio bloccandole, \u00e8 stato approvato negli Stati Uniti nel 2002.\nContraccezione maschile.\nI metodi contraccettivi maschili includono il preservativo, la vasectomia e il coito interrotto (quest'ultimo per\u00f2 non \u00e8 considerato un vero e proprio metodo contraccettivo e non protegge dalle malattie sessualmente trasmissibili). Tra il 25% e il 75% dei maschi sessualmente attivi userebbe un metodo ormonale se fosse disponibile. Ci sono numerosi studi a proposito e uno dei pi\u00f9 promettenti riguarda un gel di nestorone e testosterone. Questo viene applicato sulla pelle ed \u00e8 in grado di sopprimere la concentrazione di gonadotropine portandole ad un livello associabile ad un effetto contraccettivo. Questo farmaco si \u00e8 confermato essere sicuro e ben tollerato, e circa l'80% dei soggetti lo userebbero come metodo di contraccezione se disponibile.\nUn metodo chirurgico reversibile sotto inchiesta \u00e8 l'inibizione reversibile di sperma sotto controllo (RISUG) che consiste nell'iniettare un gel polimerico, la stirene-anidride maleica in dimetilsolfossido, nei vasi deferenti. Una iniezione di bicarbonato di sodio elimina la sostanza e ripristina la fertilit\u00e0. Una combinazione di un androgeno e un progestinico sembra essere promettente, cos\u00ec come i modulatori selettivi del recettore degli androgeni. L'esecuzione di una ecografia e metodi per riscaldare i testicoli sono stati sottoposti a studi preliminari.\nNegli animali.\nLa sterilizzazione, che comporta la rimozione di alcuni degli organi riproduttivi, spesso viene effettuata come metodo di controllo delle nascite negli animali domestici. Molti rifugi per animali richiedono queste procedure come parte degli accordi per l'adozione. Negli animali di grandi dimensioni la chirurgia \u00e8 conosciuta come \"castrazione\". Il controllo delle nascite viene anche considerato come alternativa alla caccia come un mezzo per controllare la sovrappopolazione degli animali selvatici. Vaccini contraccettivi sono stati trovati per essere efficaci in un certo numero di differenti popolazioni animali."}
{"id": "255772", "revid": "9733", "url": "https://it.wikipedia.org/wiki?curid=255772", "title": "Anticoncezionale", "text": ""}
{"id": "255773", "revid": "9733", "url": "https://it.wikipedia.org/wiki?curid=255773", "title": "Preservativo", "text": ""}
{"id": "255774", "revid": "661526", "url": "https://it.wikipedia.org/wiki?curid=255774", "title": "Tuffo dal palco", "text": "Il tuffo dal palco (in inglese stage diving) \u00e8 l'atto con il quale, durante un concerto musicale (solitamente rock, soprattutto metal e punk), una persona, musicista o spettatore, si tuffa dal palco sulla folla sottostante. Solitamente la persona tuffatasi sulla folla viene passata poi da persona a persona nell'atto del surf sulla folla (in inglese \"crowd surfing\").\nStoria.\nPrima ancora che il termine fosse inventato, lo \"stage diving\" fu praticato per la prima volta durante il concerto dei Rolling Stones al Kurhaus di Scheveningen l'8 agosto 1964. Poco dopo fu Iggy Pop a praticarlo in maniera abituale durante i suoi live."}
{"id": "255775", "revid": "115738885", "url": "https://it.wikipedia.org/wiki?curid=255775", "title": "Debimetro", "text": "Il debimetro \u00e8 un flussometro montato su molti motori a movimento alternativo a combustione interna (cicli Otto e Diesel): misura la quantit\u00e0 d'aria aspirata dal motore.\nDescrizione fisica.\n\u00c8 un cilindretto di plastica, inserito nel condotto di aspirazione, collegato al sistema di gestione elettronica per mezzo di due o pi\u00f9 fili elettrici.\nFunzione.\n\u00c8 utile per ben calibrare alcuni parametri di gestione e per aiutare la centralina a selezionare la mappatura pi\u00f9 consona alle condizioni istantanee; la centralina \u00e8 un apparato elettronico che legge alcuni parametri attraverso sensori e seleziona la mappatura che reputa ottimale in base ai valori ottenuti, scegliendola tra quelle disponibili, determinate empiricamente dal costruttore. La quantit\u00e0 d'aria in ingresso \u00e8 uno dei parametri pi\u00f9 importanti nella gestione del motore e viene misurata nel condotto di aspirazione.\nEsistono diversi tipi di debimetro, pi\u00f9 o meno precisi e pi\u00f9 o meno costosi. Tra quelli meccanici si annoverano i sistemi a piatto basculante; tra quelli elettrici i sistemi a filo caldo e a film caldo. I primi eseguono la misura grazie alla posizione che assume un'aletta mobile, i secondi grazie al variare della corrente elettrica che fluisce attraverso un resistore.\nCome funziona.\nIl principio di funzionamento dei debimetri meccanici \u00e8 semplice: s'immagini di applicare all'estremit\u00e0 di un tubo un foglio di carta fissato con nastro adesivo al punto superiore del tubo, in modo che funga da tappo. Ora si soffi nel tubo: pi\u00f9 forte \u00e8 il soffio, pi\u00f9 il foglietto-tappo si aprir\u00e0 come se fosse uno sportello. Misurando l'angolo di apertura si pu\u00f2 calcolare il flusso. L'aletta imperniata su un fulcro \u00e8 detta piatto basculante.\nIl principio del debimetro a film caldo si basa sulla misura della corrente elettrica necessaria per mantenere a una certa temperatura - di solito 120\u00a0\u00b0C - una membrana immersa nel flusso d'aria in ingresso. La membrana viene riscaldata da un resistore e raffreddata dal flusso d'aria che le sottrae per dissipazione il calore fornito dal resistore. All'aumentare della corrente necessaria, misurata con un ponte di Wheatstone, corrisponde o un aumento del flusso d'aria o una diminuzione della temperatura dell'aria. Il debimetro a filo caldo impiega un filo anzich\u00e9 una membrana. Entrambi dispongono in genere di una propria elettronica di controllo. Esistono varianti del tipo a film senza il resistore.\nAlcuni impiegano gruppi di fili caldi oppure due o anche tre film caldi.\nDifetti.\nLa sua presenza nel condotto di aspirazione genera per\u00f2 perdita di carico perch\u00e9 varia la sezione\ndel condotto. Interessante \u00e8 l'andamento della lettura al variare dell'effetto ramjet che si sviluppa nel condotto: in caso di onde di pressione alcuni debimetri a filo caldo possono essere tratti in inganno perch\u00e9 non riescono a rilevare la direzione del flusso che li investe, quindi la loro lettura \"somma\" le masse d'aria che scorrono in ambo i versi. Ne discende una piccola inefficienza all'aumentare delle pulsazioni. Alcuni debimetri a film caldo riescono invece a rilevare anche la direzione.\nManutenzione.\nIn genere, il debimetro non necessita di manutenzione periodica. Tuttavia, i vapori d'olio e il pulviscolo non filtrato dal filtro dell'aria possono col tempo sporcarlo e alterarne la taratura, soprattutto nei tipi a film caldo. I cali di coppia sull'arco di erogazione sono sintomi di possibili problemi al debimetro, poich\u00e9 l'errata lettura del flusso d'aria in ingresso comporta un'inadeguata correzione del rapporto stechiometrico operata della centralina di comando dell'iniezione tramite, in termini di diagnostica OBD-II, il raggiungimento di inadeguati valori del parametro di correzione istantaneo dell'alimentazione di carburante (noto come \"Short Term Fuel Trim\" ovvero STFT) e di quello a lungo termine (\"Long Term Fuel Trim\" ovvero LTFT).\nLa pulizia pu\u00f2 essere eseguita, con cautela, dopo averlo rimosso dal condotto di aspirazione che adduce l'aria dalla presa dinamica o dal compressore verso i collettori di aspirazione e averlo disconnesso dal cablaggio del motore, e consiste nello spruzzare un po' di spray per la pulizia di circuiti elettronici all'interno, facendo attenzione che lo spray impiegato sia del tipo ad alta evaporazione e zero residui (questo tipo di spray \u00e8 in genere a base di alcool isopropilico e/o miscele di idrocarburi bassobollenti)."}
{"id": "255778", "revid": "1632387", "url": "https://it.wikipedia.org/wiki?curid=255778", "title": "Johannesburg", "text": "Johannesburg (in afrikaans e inglese) o eGoli (in zulu e xhosa), \u00e8 una citt\u00e0 del Sudafrica situata nel nord-est, capoluogo della provincia di Gauteng. \u00c8 la citt\u00e0 pi\u00f9 popolosa del Sudafrica e la terza pi\u00f9 popolosa dell'Africa subsahariana dopo Lagos (Nigeria) e Kinshasa (Repubblica Democratica del Congo). Viene anche informalmente chiamata Joburg, Jozi e The City of Gold; quest'ultimo dal nome zulu eGoli, che significa \"luogo d'oro\", pu\u00f2 essere riferita all'attivit\u00e0 mineraria nella zona o alla ricchezza economica della citt\u00e0. Johannesburg non \u00e8 la capitale del Sudafrica; le capitali dello Stato sono tre: Pretoria (amministrativa), Citt\u00e0 del Capo (legislativa) e Bloemfontein (giudiziaria).\nGeografia fisica.\nJohannesburg sorge a circa 1800 m di altitudine in una zona montagnosa al centro del Sudafrica. \nStoria.\nFondata nel 1886 in seguito alla scoperta dei giacimenti d\u2019oro e diamanti del Rand, conobbe subito un insediamento intensivo di tecnici europei e di emigranti africani. A causa dell'introduzione delle \"pass laws\" nel 1896, le quali impedivano ai coloni neri di cambiare lavoro, fu reclutata una notevole quantit\u00e0 di manodopera a basso costo. La citt\u00e0, intanto, fu meta di immigrazione di cittadini europei, soprattutto britannici, che godevano dell'appoggio delle Compagnie minerarie pur non godendo degli stessi diritti degli afrikaaner. Le tensioni sociali furono una delle cause della guerra anglo-boera.1\nSociet\u00e0.\nEvoluzione demografica.\n\"Jo'burg\" \u00e8 una delle maggiori citt\u00e0 di recente fondazione nel mondo, nonch\u00e9 una delle pi\u00f9 grandi tra quelle non aventi sbocco sul mare n\u00e9 attraversate da un fiume. In base al censimento del 2001, Johannesburg \u00e8 popolata da oltre 3 milioni di sudafricani (8 milioni circa includendo le periferie).\nIstituzioni, enti e associazioni.\nJohannesburg \u00e8 la sede della Corte Costituzionale del Sudafrica.\nLa citt\u00e0.\nTra i quartieri pi\u00f9 noti di Johannesburg vi \u00e8 Houghton, dove Nelson Mandela risiedette. All'esterno di Jo'burg sorge la township di Soweto, fondata appositamente per ospitare i sudafricani neri (il suo nome deriva da South West Township) e divenuta successivamente simbolo del movimento anti-apartheid.\nJohannesburg \u00e8 anche tristemente famosa per essere tra le citt\u00e0 con pi\u00f9 alto tasso di criminalit\u00e0 al mondo.\nEconomia.\n\u00c8 considerata il principale polo economico, finanziario e bancario del paese e dell'intero continente africano, con la Borsa di Johannesburg che \u00e8 la pi\u00f9 grande borsa dell'Africa e una delle venti pi\u00f9 grandi del mondo, con le sue industrie diamantifere, manifatturiere, nonch\u00e9 diverse compagnie di scavi, soprattutto di oro, sebbene le miniere non siano ormai pi\u00f9 situate entro i confini cittadini.\nInfrastrutture e trasporti.\nJohannesburg \u00e8 una citt\u00e0 giovane, \u00e8 in forte crescita ed \u00e8 pi\u00f9 orientata verso il trasporto privato che verso il trasporto pubblico. Un numero significativo di cittadini dipende, per la mobilit\u00e0, solo dal precario servizio dei minibus-taxi.\nAeroporti.\nJohannesburg \u00e8 servita dall'Aeroporto di Johannesburg (OR Tambo International Airport) per i voli sia nazionali sia internazionali. Lo scalo \u00e8 hub della compagnia di bandiera sudafricana South African Airways. Gli altri aeroporti della citt\u00e0 sono il Rand Airport, il Grand Central Airport e il Lanseria Airport. Il Rand Airport si trova a Germiston, \u00e8 un piccolo campo di volo usato principalmente per velivoli privati ed \u00e8 la sede del primo Boeing 747 della South African Airways, il Lebombo, che \u00e8 adesso usato come un museo dell'aviazione. Il Grand Central \u00e8 situato a Midrand e provvede anche questo a piccoli velivoli privati. L'aeroporto Lanseria \u00e8 usato per voli commerciali verso Citt\u00e0 del Capo, Durban, Port Elizabeth, il Botswana e Sun City.\nAutostrade senza pedaggio.\nIl fatto che Johannesburg non si trovi vicino a un canale navigabile, un fiume o un mare, comporta un grande uso dei trasporti su gomma per il trasporto delle merci e delle persone fuori e dentro dalla citt\u00e0. La Johannesburg Ring Road \u00e8 composta da tre autostrade senza pedaggio, le quali convergono attorno alla citt\u00e0 formando un cerchio attorno a essa. Queste autostrade sono: la N3 Eastern Bypass che collega Johannesburg a Durban; la N1 Western Bypass che collega Johannesburg a Pretoria e a Citt\u00e0 del Capo; e la N12 Southern Bypass che collega Johannesburg con Witbank, Klerksdorp e Kimberley. La N3 fu costruita esclusivamente usando asfalto mentre le sezioni di N12 e di N1 furono costruite in cemento, da qui il nomignolo dato al Bypass Occidentale di N1 di \"L'autostrada di cemento\". Anche se in alcuni punti la Johannesburg Ring Road \u00e8 larga fino a 12 corsie (6 corsie per ogni direzione), l'autostrada \u00e8 spesso congestionata dal traffico. Lo svincolo di Gillooly, costruito su una vecchia fattoria, \u00e8 il punto in cui la N3 Eastern Bypass e la R24 Airport Freeway si incontrano ed \u00e8 lo svincolo pi\u00f9 trafficato dell'emisfero meridionale.\nLe autostrade che convergono a Johannesburg sono: la N1, la N3, la N12, la N14, la N17, la R21, la R24 e la R59. Le autostrade senza pedaggio M1 ed M2 furono costruite per dirigere il traffico verso il centro della citt\u00e0, ma al giorno d'oggi sono sempre congestionate vista la forte urbanizzazione della citt\u00e0.\nTaxi.\nJohannesburg possiede due tipi di taxi: quello normale e quello collettivo. A Johannesburg il taxi non ha il permesso di girare per cercare persone che hanno bisogno di passaggi. Deve essere chiamato per telefono e ordinato verso una destinazione. Il taxi collettivo, o minibus-taxi, \u00e8 di fatto il trasporto standard di massa della citt\u00e0 di Johannesburg. Fin dagli anni ottanta l'industria dei minibus \u00e8 stata affetta dalle guerre da parte delle diverse compagnie per aggiudicarsi la clientela.\nTrasporto di massa.\nLa metrorail della provincia di Gauteng connette il centro di Johannesburg con Soweto, Pretoria e molte citt\u00e0 satelliti lungo la Witwatersrand.\nIl trasporto ferroviario serve grandi quantit\u00e0 di lavoratori ogni giorno. Il sistema ferroviario \u00e8 obsoleto e connette fra di loro solo le citt\u00e0 e gli agglomerati urbani pi\u00f9 vecchi situati a sud della citt\u00e0. Le zone a nord della citt\u00e0, inclusi i distretti commerciali di Sandton, Midrand, Randburg e Rosebank, fino a oggi ancora non hanno una fermata o una stazione della metrorail che li connetta con Johannesburg.\nTreni.\nCome parte del progetto Blue IQ del governo della provincia di Gauteng, si sta provvedendo alla costruzione di una linea ferroviaria, la Gautrain, che connetta velocemente la citt\u00e0 di Johannesburg con Pretoria, Sandton e l'Aeroporto di Johannesburg. La costruzione della ferrovia \u00e8 iniziata nell'ottobre del 2006 e sar\u00e0 completata per il 2011. Sar\u00e0 composta da un certo numero di fermate sotterranee cos\u00ec come da altre a cielo aperto. Alcune delle fermate della linea che porta a nord della citt\u00e0 sono: la Johannesburg Park Station, la Rosebank, la Sandton, la Midrand e la fermata di Pretoria.\nLa linea est-ovest che porta dall'aeroporto fino a Sandton \u00e8 stata inaugurata nel giugno del 2010, in tempo per il mondiale di calcio.\nIl sistema ferroviario \u00e8 stato pianificato per alleviare il traffico dell'autostrada senza pedaggio N1 tra Johannesburg e Pretoria, la quale registra un carico di 300\u00a0000 automobili al giorno.. Sar\u00e0 usata un'estesa rete di autobus e corriere per portare passeggeri alle stazioni principali dei treni dagli agglomerati urbani fuori citt\u00e0. Questo \u00e8 il primo nuovo sistema ferroviario a essere costruito in Sudafrica fin dal 1977.\nAutobus.\nJohannesburg \u00e8 servita da una flotta di autobus gestita dalla Metrobus, un'unit\u00e0 corporata alla Municipalit\u00e0 di Johannesburg. La flotta consiste in 550 autobus, a uno o a due piani, i quali effettuano il servizio divisi in 84 linee che percorrono la citt\u00e0 in lungo e in largo. Questi 550 autobus ne includono 200 moderni (150 dei quali a due piani e altri 50 a un piano solo), costruiti dalla Volvo e dalla Marcopolo/Brasa nel 2002. La flotta Metrobus trasporta circa 20 milioni di passeggeri all'anno. In aggiunta a questo ci sono diverse compagnie private per il trasporto in autobus, che comunque operano solo nelle linee tra citt\u00e0 e citt\u00e0 o nel turismo di gruppo. La stazione Metrobus principale della citt\u00e0 \u00e8 situata nella Gandhi Square dove ci si pu\u00f2 informare nell'apposito ufficio informazioni. Un'altra flotta di autobus, che serve linee dentro e attorno alla citt\u00e0, \u00e8 gestita dalla PUTCO.\nCultura.\nLa citt\u00e0 \u00e8 sede della University of Johannesburg, della University of Witwatersrand e della Midrand University, nonch\u00e9 ospite di un campus della Monash University.\nAmministrazione.\nGemellaggi.\nJohannesburg \u00e8 gemellata con:\nSport.\nA Johannesburg si pratica ogni tipo di sport, lo sport pi\u00f9 popolare \u00e8 il rugby e vede nei (fino al 2006 conosciuti come \"Cats\") la franchigia che rappresenta la citt\u00e0 e le province limitrofe nel Super Rugby mentre in Currie Cup partecipano i . Entrambe le formazioni giocano all'Ellis Park che saltuariamente ospita anche partite di calcio.\nAltro sport popolare \u00e8 il calcio che vede e le squadre pi\u00f9 titolate della Premier Division assommando complessivamente 21 titoli nazionali. Le due compagini hanno sede a Soweto (Kaiser Chiefs giocano al Soccer City Stadium e gli Orlando Pirates giocano all'Orlando Stadium) e danno vita al relativo derby molto sentito. Altri club sono il e il .\nNel cricket \u00e8 presente la franchigia Imperial Lions che gioca le proprie partite casalinghe al Wanderers Stadium. Lo stadio ha ospitato la Coppa del Mondo di cricket 2003 e l'ICC World Twenty20 2007.\nEventi sportivi.\nJohannesburg ha ospitato il campionato mondiale di rugby nel 1995 e proprio lo stadio di Ellis Park fu teatro della finale tra Springboks e All Blacks vinta dai padroni di casa. Gli stadi cittadini ospitano regolarmente le partite della nazionale di rugby impegnata nel The Rugby Championship.\nLa citt\u00e0 ha ospitato le partite del Mondiali di Calcio del Sudafrica del 2010. Le partite hanno avuto luogo soprattutto in due stadi: il Soccer City Stadium (che ha ospitato la gara inaugurale e la finale), con una capacit\u00e0 di 94\u00a0700 spettatori, e l'Ellis Park Stadium, che ha una capacit\u00e0 di 61\u00a0000 spettatori. Inoltre quest'ultimo \u00e8 stato scelto dalla FIFA per ospitare alcune partite della FIFA Confederations Cup 2009, tra cui la gara inaugurale e la finale.\nNel 2013 si \u00e8 svolta la Coppa delle Nazioni Africane 2013. Fu ancora il Soccer City lo stadio designato, che ha ospitato anche la finalissima, vinta dalla Nigeria sul Burkina Faso."}
{"id": "255779", "revid": "1848118", "url": "https://it.wikipedia.org/wiki?curid=255779", "title": "Parco nazionale del Gombe Stream", "text": "Il Parco nazionale del Gombe Stream \u00e8 un'area naturale protetta della Tanzania, istituita nel 1968.\nTerritorio.\n\u00c8 il pi\u00f9 piccolo parco nazionale della Tanzania: occupa una area di 52\u00a0km2 attraversata dal torrente Gombe, vicino alle rive del Lago Tanganica. Situato originariamente in una area di foresta tropicale, oggi il parco \u00e8 circondato da campi di manioca, piantagioni di palma da olio e insediamenti umani.\nFauna.\nFu istituito nel 1968, grazie all'intervento dalla primatologa Jane Goodall, per proteggere una popolazione di alcune migliaia di scimpanz\u00e9 (\"Pan troglodytes\"), di cui oggi sopravvivono meno di un centinaio di esemplari. Tra le altre specie di primati presenti vi sono il babbuino verde (\"Papio anubis\"), il cercopiteco nasobianco (\"Cercopithecus ascanius\"), il cercopiteco dal diadema (\"Cercopithecus mitis\"), il cercopiteco verde (\"Cercopithecus aethiops\"), il colobo rosso (\"Piliocolobus badius\") e il galagone gigante (\"Otolemur crassicaudatus\").\nCuriosit\u00e0.\nIl parco \u00e8 noto per l'omonimo conflitto, noto anche come guerra dei quattro anni del Gombe, un violento scontro che ha visto contrapporsi per quattro anni due comunit\u00e0 di scimpanz\u00e9: Kasakela e Kahama, che occupavano rispettivamente le regioni nord e sud del parco."}
{"id": "255780", "revid": "57342", "url": "https://it.wikipedia.org/wiki?curid=255780", "title": "Silvio Gava", "text": "Biografia.\nNacque in una famiglia contadina originaria di San Vendemiano, da Giambattista, tecnico minerario, e da Domenica Carlet. A quattro anni rimase orfano del padre.\nFrequent\u00f2 il ginnasio presso il Seminario vescovile di Vittorio Veneto e il liceo classico a Treviso. Sin dalla giovane et\u00e0, inoltre, ader\u00ec all'Azione Cattolica. Durante la Grande Guerra ripar\u00f2 con la famiglia a Castellammare di Stabia dove trov\u00f2 il sostegno dell'avvocato Adolfo Limarzi; questi procur\u00f2 ai Gava una casa e trov\u00f2 lavoro a Silvio e alle due sorelle.\nQuando, all'inizio del 1919, Luigi Sturzo fond\u00f2 il Partito Popolare Italiano, Gava si iscrisse alla sezione di Castellammare, divenendone poco dopo segretario. Nel novembre dell'anno successivo, accett\u00f2 la proposta dello stesso Sturzo di assumere la carica di segretario dell'Unione provinciale del lavoro della provincia di Salerno.\nSi trattava di un impegno non indifferente. Il territorio era infatti diviso in due aree molto diverse: l'una, comprendente il capoluogo, gravitava verso Napoli e poteva contare su un'economia dinamica, basata su una ricca agricoltura e sostenuta da attivit\u00e0 industriali e artigianali; l'altra, rivolta alla Calabria, si fondava su un'economia essenzialmente agricola, ancora caratterizzata dalle grandi propriet\u00e0 terriere. Inizialmente, Gava si occup\u00f2 della prima zona, in particolare nella difesa dei lavoratori del tessile; successivamente pass\u00f2 alla questione sociale della seconda.\nI problemi erano molteplici e assai spinosi: emersero, in particolare, il recupero delle terre incolte nella piana del Sele e la revisione dei contratti agrari della zona di Eboli. Nell'ottobre del 1921 i contadini arrivarono a scontrarsi con i grandi latifondisti e ne occuparono le terre; al contempo, iniziarono le proteste riguardo alla ripartizione delle terre incolte nella piana del Sele. Gava, dal canto suo, tenne un comizio a Bellizzi il 24 ottobre e uno alla tenuta \"Fabbrica Nuova\" dei fratelli Rago il 26 ottobre. La situazione si fece per\u00f2 sempre pi\u00f9 difficile: il prefetto di Salerno, dopo aver ricevuto l'onorevole Mattia Farina (uno dei grandi proprietari, nonch\u00e9 deputato popolare), si schier\u00f2 dalla parte dei latifondisti, mentre ulteriori scontri si ebbero con Luigi Rago e alcuni suoi dipendenti armati; nuove difficolt\u00e0 emersero quando Farina si candid\u00f2 nel \"listone\" del Partito Nazionale Fascista.\nNonostante questo impegno, nel 1923 Gava si laure\u00f2 in giurisprudenza e nel 1925 spos\u00f2 Irma Limarzi (figlia di Adolfo), da cui ebbe otto figli. Durante l'epoca fascista si ritir\u00f2 dalla politica, limitandosi ad esercitare la professione di avvocato.\n\u00c8 stato Ministro dell'Industria, del Tesoro e di Grazia e Giustizia, nonch\u00e9 senatore dal 1948 al 1972.\nFu il padre di Antonio Gava, gi\u00e0 ministro nei vari governi."}
{"id": "255781", "revid": "1318658", "url": "https://it.wikipedia.org/wiki?curid=255781", "title": "Athos Valsecchi", "text": "Sindaco di Chiavenna dal 1951 al 1956 e dal 1964 al 1970, \u00e8 stato Ministro delle Finanze, dell'Agricoltura, della Sanit\u00e0, delle Poste e Telecomunicazioni. Presidente della Federbim. Presidente della Carlo Erba, Presidente dei Coltivatori Diretti di Sondrio.\nBiografia.\nDi umili origini (il padre era pasticciere, orfano di madre sin dalla nascita), pass\u00f2 l\u2019infanzia e l\u2019adolescenza a Chiavenna (SO), citt\u00e0 da cui la famiglia era originaria. Si laure\u00f2 in lettere alla universit\u00e0 Cattolica di Milano nel 1942.\nFu Tenente di Complemento degli Alpini. Dopo l\u20198 settembre 1943 si rifugi\u00f2 nella Confederazione Elvetica come internato. In quella sede inizi\u00f2 ad avvicinarsi al pensiero politico dei cattolici democratici, conoscendo e frequentando persone presenti in Svizzera, tra cui Amintore Fanfani.\nRientrato a Chiavenna dopo la fine del conflitto fu professore e Preside delle scuole Medie del Comune di Chiavenna e continu\u00f2 la sua attivit\u00e0 politica nell\u2019ambito della Democrazia Cristiana provinciale, legandosi particolarmente ad Ezio Vanoni.\nFu eletto appena ventottenne alla Camera dei deputati nella legislatura del 1948 e poi riconfermato nelle successive legislature del 1953 e del 1958. Successivamente fu eletto Senatore per tre legislature e ricopr\u00ec numerosi incarichi parlamentari e di governo, che tuttavia non lo indussero mai a tralasciare l'intensa attivit\u00e0 politica ed economica in favore della sua Provincia.\nNominato presidente del Consorzio BIM (Bacino Imbrifero Montano) dell'Adda, carica che mantenne sino al 1985, anno della sua morte, grazie ad una attenta e perspicace amministrazione dei contributi dei sovra canoni che i produttori di energia elettrica versavano al BIM, si adoper\u00f2 in diverse iniziative tese al miglioramento della vita e della economia del suo territorio.\nPotenzi\u00f2 la selezione zootecnica attraverso lo sviluppo del libro genealogico e al risanamento della razza bovina bruna alpina caratteristica della zona montana.\nA riconoscimento di questi meriti l'Associazione Provinciale Allevatori di Sondrio il 16 ottobre 1966, alla presenza del Ministro per l'Agricoltura e le Foreste, gli confer\u00ec la Medaglia d'Oro al merito.\nIntervenne nei settori dell\u2019agricoltura ortofrutticola e vinicola, nella produzione lattiero casearia.\nInoltre, sempre nell\u2019ambito della gestione dei fondi del consorzio BIM, con il supporto economico delle Banche locali, pot\u00e9 incrementare l\u2019industrializzazione della Provincia, creando posti di lavoro e migliorando la qualit\u00e0 della vita, riuscendo a fermare l\u2019emigrazione.\nRilanci\u00f2 il turismo in Provincia. Si sovvenzionarono numerose opere pubbliche e servizi nei comuni.\nFu anche Sindaco del comune di Chiavenna dal 1951 al 1956 e dal 1964 al 1970\nFavor\u00ec intensamente la nascita della federazione nazionale dei consorzi dei Bacini imbriferi montani (Federbim) del cui organismo ne divenne quasi subito Presidente, carica che mantenne sino alla sua morte.\nCuriosit\u00e0.\nNel 1972, anno dell'introduzione dell'I.V.A. (Imposta sul Valore Aggiunto) che sostituiva l'Ige (Imposta Generale sulle Entrate), Athos Valsecchi era Ministro delle Finanze. L'acronimo I.V.A. fu allora \"ribattezzato\" in Imposta Valsecchi Athos.\nNel 1972 il Ministro delle Finanze Valsecchi scopr\u00ec che una parte degli utili delle lotterie nazionali da anni affluiva su un conto speciale del Ministero; si trattava di somme consistenti che nessuno aveva mai usato. Negli stessi giorni il Comandante la Guardia di Finanza descriveva al Ministro la situazione in cui versava la GdF: auto vecchie, mezzi navali obsoleti, un solo cantiere in tutta Italia, niente mezzi aerei. Valorizzando i fondi del conto \"dimenticato\" Valsecchi decise di porre rimedio a quella situazione disastrosa e compr\u00f2 200 Alfa Romeo, mezzi navali nuovi, alcuni elicotteri Nardi e fece sistemare i tre cantieri alto Adriatico, Mar Ligure e Sud. Questi provvedimenti gli valsero l'importante onorificenza di \u201cAppuntato ad Honorem\" della Guardia di Finanza che lo parificava in grado al Generale di livello pi\u00f9 elevato e lo affiancava a pochissimi altri insigniti, tra cui D'Annunzio e Puccini.\nLo scandalo dei petroli.\nNel 1974 Athos Valsecchi insieme ad altri politici (Giulio Andreotti, Giacinto Bosco, Mario Ferrari Aggradi, Mauro Ferri, Luigi Preti) fu coinvolto nel cosiddetto Primo scandalo dei petroli, con l'accusa di aver beneficiato o favorito finanziamenti all'Enel e ai partiti di governo da parte delle societ\u00e0 petrolifere, Del caso, trattandosi di Ministri, si occup\u00f2 la Commissione inquirente per i procedimenti di accusa che, dopo aver stralciato per prescrizione la posizione di quasi tutti i Ministri sopracitati, alcuni per decorrenza dei termini, volle proseguire nelle indagini solo a carico di Valsecchi e di Ferri. La commissione dopo lungo e attento esame dovette riconoscere che gli atti adottati dal Ministro delle Finanze Valsecchi come pure quelli del Ministro dell\u2019industria Ferri erano legittimi \u201cescludendo ogni ipotesi di corruzione\u201d e quindi di non doversi procedere nei loro confronti. Valsecchi fu interamente prosciolto, ma solo dopo 5 anni.\nMauro Ferri, peraltro, nel 1995 sarebbe divenuto Presidente della Corte Costituzionale.\nVita privata.\nDal matrimonio con Marisa Gallegioni avvenuto a Chiavenna nel 1948 nacquero tre figli: Ermanno, Giovanna e Francesco. Nel 1956 trasfer\u00ec la sua famiglia a Roma mantenendo tuttavia fermi legami con la terra d\u2019origine."}
{"id": "255790", "revid": "1516566", "url": "https://it.wikipedia.org/wiki?curid=255790", "title": "Castellaneta", "text": "Castellaneta (\"Castelan\u00e9te\" in dialetto locale) \u00e8 un comune italiano di abitanti della provincia di Taranto in Puglia.\nGeografia fisica.\nCastellaneta \u00e8 situata nel cuore dell'area che costituisce il parco naturale regionale Terra delle Gravine ed occupa la posizione mediana nella parte occidentale della provincia di Taranto che costituisce il cosiddetto arco Jonico.\nIl suo territorio (fra i primi 100 comuni italiani per estensione, per la precisione settantanovesimo) va dalla Murgia tarantina fino al Mar Ionio, e presenta una grande variet\u00e0 di paesaggi e diverse presenze naturalistiche storiche e archeologiche.\nCastellaneta \u00e8 solcata da una serie di gravine e di lame (naturale prosieguo delle gravine con pareti meno ripide) di origine fluvio-carsica, che si dirigono verso il mare facendo confluire nel fiume Lato le acque che raccolgono durante le piogge.\nMontecamplo (pi\u00f9 precisamente la localit\u00e0 detta Santa Trinit\u00e0) \u00e8 il suo punto pi\u00f9 alto ().\nStoria.\nOrigini.\nI primi segni di frequentazione umana nel territorio castellanetano risalgono all'et\u00e0 del bronzo (2000-1000 a.C.). In localit\u00e0 Minerva sono stati trovati numerosi vasi ed altri manufatti. Altri rinvenimenti si sono registrati sulla sommit\u00e0 del \"Montecamplo\", un territorio inciso da grotte e gravine, ma anche a \"Riva dei Tessali\" sull'arco Ionico.\nMedioevo.\nIn seguito alla distruzione dell'insediamento di \"Minerva\", presumibilmente durante il passaggio di Alarico I, la popolazione fugg\u00ec riparando nei centri vicini. Sulle ceneri dell'antico abitato, si sarebbe formato intorno al 550 il centro tardo antico di \"Castanea\" (\u039a\u03b1\u03c3\u03c4\u03b1\u03bd\u03ad\u03b1 in greco bizantino). Le scorrerie dei Saraceni fecero in modo che Castanea s'ingrandisse, dato che le sue mura fortificate ne fecero il rifugio degli abitanti dei centri vicini. In questo periodo la citt\u00e0 cambi\u00f2 nome divenendo prima \"Castellum Unitum\" e poi \"Castellanetum\".\nEsiste per\u00f2 un'altra versione circa le radici di Castellaneta. Secondo lo storico Giacomo Arditi, Castanea era cosa ben diversa dall'attuale Castellaneta: Castanea era posta sul Lato, aveva origine magno-greca ed esistette fino alla fine dell'VIII secolo (secondo le carte topografiche di Carlo Magno). Nell'842 i Saraceni intensificarono i loro attacchi, saccheggiarono e distrussero quasi tutti gli insediamenti del circondario e probabilmente Castanea fu tra i centri devastati, che, quindi, si unirono, creando una citt\u00e0 fortificata nel punto pi\u00f9 difendibile: da questa unione avrebbe avuto origine il nome \"Castellum Unitum\", poi trasformatosi nella forma attuale.\nIn seguito alla conquista normanna nel 1064, la citt\u00e0 divenne anche sede diocesana. Tre anni dopo il paese venne riconquistato dal generale greco Michele Mauricas e ritorn\u00f2 in mano bizantina. Questo dominio si riveler\u00e0 effimero, dato che Castellaneta ritorner\u00e0 presto in mano ai Normanni. Nel 1200 Carlo I d'Angi\u00f2 conquist\u00f2 la cittadina che dapprima risult\u00f2 un feudo e che successivamente venne trasformata in citt\u00e0 Regia. Nel XIII secolo la citt\u00e0 pass\u00f2 in mano agli Aragonesi, per poi ritornare nuovamente agli Angioini.\nEpoca moderna.\nNel 1503 i cittadini di Castellaneta, con l'aiuto di una piccola schiera di soldati spagnoli, respinsero le truppe francesi guidate dal duca di Nemours: tale fatto prender\u00e0 il nome di \"Sacco di Castellaneta\". Grazie al coraggio dimostrato nell'occasione dai cittadini castellanetani, Ferdinando il Cattolico attribu\u00ec al paese il titolo di \"Fidelissima Civitas\".\nNel 1519 gli spagnoli cedettero la citt\u00e0 ai fiamminghi, la citt\u00e0 entr\u00f2 in rovina e sub\u00ec un lungo periodo di dominazione da parte di pi\u00f9 feudatari.\nNel XVII secolo, infatti, Castellaneta fu acquistata per 70.000 ducati dal feudatario di Gioia e Acquaviva, il genovese Carlo de Mari, marchese di Assigliano. L'acquisto gli procur\u00f2 il titolo di Principe e il governo del grosso feudo alla sua famiglia fino al 1806, anno dell'Alienazione del Feudalesimo decretato dal Re di Napoli Gioacchino Murat a seguito del Decreto Napoleonico sulla stessa materia dell'anno prima e che si estendeva su tutti i domini francesi, praticamente quasi tutta l'Europa continentale.\nEra contemporanea e brigantaggio.\nNel 1858 Giuseppe Garibaldi, camuffato da venditore di candele, incontr\u00f2 nel fondo rustico \"La Torretta\" alcuni castellanetani.\nDue anni dopo, nel 1860, i castellanetani votarono in modo quasi plebiscitario per l'annessione al Regno d'Italia. Tuttavia il territorio castellanetano fu utilizzata negli anni a seguire come rifugio da numerosi Briganti, tra cui il famoso Antonio Locaso, lucano detto \"il Crapariello\" (\"'u Craparidd\"), il quale venne giustiziato dalle milizie del costituito Regno d'Italia ed il cui corpo venne lasciato esposto nella piazza principale del paese (piazza Vittorio Emanuele) per oltre due giorni.\nCastellaneta diede un pesante contributo di uomini alla prima guerra mondiale e per i tanti morti della guerra fu edificato nel luogo dove oggi sorge il municipio un monumento accerchiato da tanti alberi quanti furono i morti. Il monumento fu poi spostato nel cimitero, per dar spazio alla costruzione del nuovo municipio al quale \u00e8 stato affiancato un nuovo monumento ai caduti di tutte le guerre.\nNella seconda guerra mondiale invece, in seguito alla ritirata dei tedeschi, questi ultimi bombardarono la citt\u00e0 e provocarono la morte, attraverso lo scoppio di due granate, di 27 persone tra bambini, cittadini e rappresentanti dei Carabinieri, colpevoli solo di festeggiare l'arrivo degli alleati. Per l'umanit\u00e0 espressa dai cittadini in questa triste occasione, fu assegnata al comune la medaglia di bronzo al valor civile.\nUna delle pagine pi\u00f9 tristi della storia castellanetana riguarda il crollo di un intero stabile in viale Verdi il 7 febbraio 1985, in seguito al quale persero la vita 34 persone. In seguito al crollo si \u00e8 costituito un comitato dei familiari delle vittime. Ai funerali partecip\u00f2 anche l'allora Presidente della repubblica Sandro Pertini. Il processo che ne segu\u00ec \u00e8 ancora in corso; nel frattempo dove sorgeva lo stabile \u00e8 stato costruito un auditorium (nei locali del quale \u00e8 presente anche la biblioteca comunale) ed \u00e8 stato eretto un monumento in ricordo delle vittime.\nSimboli.\nLo stemma e il gonfalone del comune di Castellaneta sono stati concessi con decreto del presidente della Repubblica del 26 marzo 1975.\nLo stemma riprende il disegno del sigillo comunale presente sull'atto preliminare per la formazione del Catasto onciario del 1736.\nIl gonfalone \u00e8 troncato di rosso e di bianco.\nMonumenti e luoghi d'interesse.\nIl territorio presenta un forte accentramento abitativo nel nucleo cittadino se si eccettua la frazione marittima di \"Castellaneta Marina\" e quella rurale della \"Gaudella\". Per il resto nelle campagne sono presenti circa cento splendide masserie storiche, alcune delle quali fortificate, e campi coltivati, soprattutto vigneti e frutteti.\nArchitetture religiose.\nNumerose sono le chiese nella zona antica, a testimonianza della grande importanza che ha avuto questo paese anche come centro religioso, da secoli sede della diocesi di Castellaneta. Da ricordare sono San Domenico (ultimata nel 1861) con la sua caratteristica facciata dal doppio stile, con la parte alta Rinascimentale e con il portale dall'inconfondibile stile barocco.\nAltre chiese ormai inutilizzate per riti religiosi sono Santa Maria, San Giuseppe, Santa Chiara, Santa Caterina, Madonna dell'Aiuto e San Giovanni in muriciello.\nAnche nel resto del paese ci sono altre chiese importanti anche per la loro architettura e per le bellezze che contengono.\nSan Michele chiesa settecentesca costruita ai limiti del paese vecchio ed oggi inglobata nel centro del paese. Contiene tele del Cinquecento e del Settecento.\nSan Francesco d'Assisi (1471) e il convento dei Frati Minori (1592). La chiesa sorge nella parte nuova del paese, un tempo (fino agli anni sessanta) era molto lontana dal resto del paese. Contiene capolavori del Seicento e del Settecento, fra cui un'importante opera sull'altare di Girolamo di Santacroce che rappresenta la Vergine seduta in trono con bambino che prega tra angeli, santi ed apostoli.\nSanta Maria della Luce, detta anche Maria santissima Assunta o ancora Santa Maria del Pesco (edificata attorno al XIII secolo) \u00e8 uno dei pochi esempi di arte gotico-angioina del paese insieme al campanile della \"Cattedrale\". La leggenda dice che tale chiesa era stata edificata ex voto da un capitano scampato a un naufragio dopo essersi affidato alla Madonna dell'Assunta. La chiesa ha la forma, a causa del dislivello sulla quale \u00e8 costruita, del ponte di una nave. Al suo interno presenta importanti affreschi.\nAltre chiese sono la cinquecentesca San Rocco oggi annessa al vecchio ospedale e la seicentesca Mater Christi, anch'essa costruita lontano dal centro abitato e vicino all'omonimo insediamento rupestre e dall'architettura modesta, La chiesa di San Domenico situata nella parte bassa del centro storico e la Parrocchia Cuore Immacolato di Maria, struttura moderna. Si aspetta la nuova costruzione della chiesa di San Francesco d'Assisi.\nArchitetture civili.\nIl Centro Storico.\nIl \"paese vecchio\" sorge sul ciglio della \"Gravina di Castellaneta\", in posizione decentrata, ed un tempo era delimitato da spesse mura che cingevano il paese nella parte a vista. Il centro storico ha un impianto medievale, con vicoli e stradine molto strette, ma i tesori di maggior pregio architettonico sono del barocco.\nNotevole importanza architettonica hanno le contigue piazze \"F. De Martino\" e \"Maria Immacolata\" dove sono presenti i tre edifici di maggior fattura. La Cattedrale (o chiesa di San Nicola) eretta nel 1220 e quasi completamente riedificata nel XVIII secolo (solo il campanile rimane della vecchia chiesa). Bellissima la sua facciata barocca e ancor di pi\u00f9 il suo soffitto ligneo intagliato, con tre tele del Settecento di Carlo Porta (\"L'Assunzione\", \"San Nicola che salva Diodato\" e \"La caduta degli Angioini\") e quattro di fine Settecento - inizio Ottocento di Domenico Carella di Martina (\"Cristo nel Cenacolo\", \"Cristo che comunica San Pietro\", \"Le nozze di Canan\" e \"Davide danzante innanzi all'arca e i Filistei che la restituiscono al popolo eletto\").\nIl contiguo settecentesco Palazzo Vescovile (attuale sede del vescovado) custodisce un dipinto risalente al Cinquecento del Santacroce ed altre interessanti tesori artistici.\nIl Palazzo Baronale, sede storica del potere politico, trasformata prima in seminario poi in convento delle Monache clarisse.\nNel borgo antico sono presenti numerosi palazzi signorili, sintomo del grande avvicendarsi di feudatari su questo territorio. Da ricordare \u00e8 il Palazzo Catalano con la sua facciata orientaleggiante, il Palazzo Sarapo con il suo portone barocco e i palazzi D'Alagni, Lagroia e Frisini.\nDa vedere sono anche piazza Umberto I con la sua Fontana Monumentale centrale (1871), e il monumento a Rodolfo Valentino (1961) posto al termine della \"Passeggiata\" dedicata allo stesso attore e realizzato in maiolica. A Rodolfo Valentino \u00e8 anche dedicato un Museo.\nSiti archeologici.\nGli insediamenti rupestri.\nLungo le gravine sono presenti vari insediamenti rupestri. Alcuni sono di origine alto medievale (V-X secolo), quando la regione visse un periodo di notevole decadenza politica ed economica e fu ripetutamente attaccata da popolazioni straniere (prima i Goti, poi i Longobardi e i Saraceni).\nOltre che da necessit\u00e0 difensive, la vita nelle grotte fu incentivata nell'VIII secolo dalla lotta iconoclasta di Leone III e in quelle stesse gravine trovarono riparo molti monaci greci, giunti dall'Oriente.\nAlcuni insediamenti rupestri sono:\nAree naturali.\nLe gravine.\nLe principali gravine presenti sul territorio sono:\nCultura.\nIstruzione.\nScuole.\nOltre alle scuole primarie e alle secondarie di primo grado, nel comune sono presenti:\n- Liceo classico\n- Liceo linguistico\n- Istituto Tecnico tecnologico (informatica, elettronica)\n- Istituto professionale\nGeografia antropica.\nFrazioni.\nCastellaneta Marina.\nSulla costa si estende la frazione di Castellaneta Marina, cui compete, per origine ed utilizzo, una funzione prettamente turistica. La localit\u00e0, composta quasi esclusivamente da ville, si trova nella pineta di Bosco Pineto che si estende per circa lungo la costa, penetrando verso l'interno del territorio per oltre .\nEconomia.\nAgricoltura.\nQuello dell'agricoltura \u00e8 il settore tradizionale dell'economia castellanetana. Importanti ed apprezzate sono le uve da tavola (uva Italia su tutte), le Clementine del Golfo di Taranto e tutta la frutta prodotta nella parte meridionale del suo territorio. Importante \u00e8 anche la coltivazione di olive necessarie alla produzione dell'Olio Terre Tarentine, nonch\u00e9 di foraggio e di grano duro che si producono principalmente nella parte murgiana del territorio castellanetano.\nAltro settore molto fiorente \u00e8 quello dei mandorli, tra i pi\u00f9 apprezzati in Italia.\nTurismo.\nIl turismo \u00e8 il settore che si \u00e8 sviluppato pi\u00f9 recentemente.\nCastellaneta \u00e8 stata insignita nell'anno 2006 di una \"vela\" da parte di legambiente nella tradizionale Guida Blu che l'associazione ambientalista redige ogni anno.\nL'offerta turistica di Castellaneta Marina \u00e8 per lo pi\u00f9 di carattere stagionale e prevede lidi privati attrezzati, alberghi ed importanti villaggi turistici e discoteche. Ultimamente i villaggi turistici stanno cercando di destagionalizzare l'offerta rivolgendosi anche al turismo d'affari.\nInfrastrutture e trasporti.\nStrade.\nI collegamenti stradali principali sono rappresentati da:\nFerrovie.\nLa stazione di Castellaneta \u00e8 posta sulla ferrovia Bari-Taranto. Va anche ricordata la ferrovia Jonica che collega la frazione marina con Taranto e Crotone.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl Comune di Castellaneta ha fatto parte della Comunit\u00e0 montana della Murgia Tarantina fino alla sua definitiva soppressione.\nSport.\nCalcio.\nLa societ\u00e0 di calcio maschile pi\u00f9 rappresentativa \u00e8 l\"'ASD Castellaneta\" che milita nel campionato di Eccellenza, e che nella sua storia ha pi\u00f9 volte sfiorato la promozione in serie D. Disputa le gare interne presso lo Stadio Comunale \"Giovanni De Bellis\".\nPallacanestro.\nLa societ\u00e0 di pallacanestro maschile \u00e8 la Valentino Basket Castellaneta che milita nel campionato di Serie C Gold. Fondata nel 2005, nasce dalle ceneri della gloriosa \"S.S. Basket Castellaneta, \"che in passato disput\u00f2 la B2. Disputa le gare interne presso il PalaTifo di Via Aldo Moro, noto cos\u00ec per il grande sostegno del pubblico biancorosso.\nPallavolo.\nLa squadra locale di pallavolo \u00e8 il\" Volley Castellaneta\" che milita in Serie B2 femminile (Girone I), mentre la selezione maschile \" Team Volley Castellaneta\" milita in Serie D.\nCalcio a 5.\nLa formazione di calcio a 5 \u00e8 la \"Real Castellaneta\" che milita in C1.\nMountain Bike.\nL'Associazione che si occupa di promuovere l'attivit\u00e0 della mountain bike, nei numerosi e vari scenari naturalistici di Castellaneta \u00e8 l'\"ASD MTB GROUP CASTELLANETA\".\nVela.\nL'associazione di vela pi\u00f9 rappresentativa \u00e8 quella del \"Circolo Velico Vega\".\nGolf.\nIl circolo golfistico \"Riva dei Tessali Golf Club\" \u00e8 il pi\u00f9 importante della provincia di Taranto. Ogni anno nel campo di 18 buche del club si effettua il consueto \"Tessali-Metaponto Open di Puglia e Basilicata\" prestigiosa gara del Challenge Tour il cui montepremi ammonta a circa 120.000 \u20ac.\nTennis.\nA Castellaneta il Circolo Tennis di Via Bachelet organizza spesso tornei sociali e FIT (Federazione Italiana Tennis) da maggio a ottobre, mentre tutto l'anno sono attivi corsi di scuola tennis per tutte le et\u00e0. A \"Nova Yardinia\" invece, luogo di villeggiatura di Castellaneta Marina, vengono svolti importanti tornei anche a livello internazionale come la Fed Cup."}
{"id": "255791", "revid": "121896377", "url": "https://it.wikipedia.org/wiki?curid=255791", "title": "Montecosaro", "text": "Montecosaro (\"Montec\u00f2saro\", \"Montec\u00f2\" in dialetto maceratese) \u00e8 un comune italiano di abitanti della provincia di Macerata nelle Marche. Fa parte de I borghi pi\u00f9 belli d'Italia.\nGeografia fisica.\nTerritorio.\nIl territorio comunale di Montecosaro \u00e8 simile a un rettangolo largo circa 3,5 chilometri da est a ovest e lungo 8\u00a0km da sud a nord. Il territorio \u00e8 principalmente interessato dalla valle del fiume Chienti (il quale a 10\u00a0km verso est sfocia nel mare Adriatico tra i comuni di Porto Sant'Elpidio e di Civitanova Marche) che, scorrendo nell'estremo meridionale, chiude la parte corta del \"rettangolo\" e segna il confine coi comuni di Sant'Elpidio a Mare e Montegranaro quindi anche tra le province di Macerata e quella di Fermo. Proseguendo verso nord la valle inizia a salire lievemente e si incontra subito il centro abitato pi\u00f9 consistente per popolazione e attivit\u00e0 denominato Montecosaro Scalo. Oltrepassato l'abitato, il territorio torna a essere agricolo e a innalzarsi pi\u00f9 convincentemente in dolci colline fino ad arrivare all'altezza di 252 m s.l.m. dove si trova il paese di Montecosaro, denominato anche Montecosaro Alto, sede comunale e centro storicamente pi\u00f9 importante. Proseguendo l'orografia collinare si mantiene costante e si incontrano le cime principali del Monte San Michele 251 metri s.l.m., Monte del Pavone 258 metri e Monte della Giustizia dove si registra il punto pi\u00f9 alto del territorio comunale con 271 m s.l.m. dal quale nascono tre torrenti: il Caronte o fosso Fogliano che nella frazione civitanovese di Fontespina sfocia nell'Adriatico, e due affluenti del Chienti: il Cavallino o Sdregaro e il Pontigliano il quale ha la sua foce nei pressi del confine con Civitanova Marche, nel punto pi\u00f9 basso del paese (27 metri) e dove \u00e8 presente l'immissione di acqua di un altro fosso totalmente montecosarese, il Cantagallo, che a sua volta riceve le acque del fosso Cunicchio nei pressi della basilica della S.S. Annunziata.\nInfine le colline a nord del territorio si \"tuffano\" in una stretta valle che \u00e8 quella del torrente Asola che segna il confine coi comuni di Potenza Picena e Montelupone e delinea l'altro lato stretto del \"rettangolo comunale\", quello settentrionale. A est Montecosaro confina con Civitanova Marche, a ovest con Morrovalle il quale all'incirca ripete specularmente la stessa morfologia.\nMontecosaro dista da Civitanova Marche 10\u00a0km, 21 da Macerata, 27 da Fermo e 45 da Ancona.\nClima.\nIn estate il clima \u00e8 caldo e la temperatura varia dai 20\u00a0\u00b0C ai 30\u00a0\u00b0C. In inverno il clima \u00e8 moderatamente freddo e la temperatura varia dai -2\u00a0\u00b0C ai 10\u00a0\u00b0C.\nStoria.\nIl centro storico di Montecosaro, in collina, conserva l'aspetto tipico di Castello altomedievale con torri di difesa e d'avvistamento lungo le mura del \u2018300, ancora ben leggibile l'impianto urbanistico risalente al \u2018600.\nDi origine picena, i primi documenti relativi all'insediamento risalgono al 936 e testimoniano lo sviluppo del nucleo urbano attorno alla Pieve di San Lorenzo. Punta avanzata e fortificata della Fermo Longobarda e poi della Marca Pontificia, fu insignito nel 1255 da Alessandro IV del titolo di: Monte fedele, per le sue prove di attaccamento alla Santa Sede.\nMontecosaro fu sede del Pretore e Tribunale di giustizia a cui i Goti distrussero l'abitato in una crudele strage.\n\u201cIl Cassero\u201d punto pi\u00f9 alto del paese, oggi parco urbano, un tempo imponente fortezza, nasconde anche nella nomenclatura origini, storia e natura ben diverse da quelle cui l'uso attuale l'ha destinato. Da qui, discendendo per la stradina verso la piazza, si incontra l'imponente e maestoso CAM il \u201cComplesso Agostiniano Montecosaro\u201d, oggi Palazzo Comunale. Il Monastero e la Chiesa, entrambi di epoca medievale, testimoniano il lungo cammino di Montecosaro nella storia. Una bellezza e armonia che fanno pensare all'intervento di qualche illustre architetto. Materiali di pregio, il Chiostro diviso in tre ordini. All'interno del Palazzo, \u00e8 custodito un sarcofago romano del II - III secolo e nella chiesa si pu\u00f2 ammirare uno splendido \u201cCallido\u201d, organo di fine \u2018700 e la \u201cSanta Croce\u201d reliquario d'arte barbarico-bizantina, in argento dorato con incastonate nei bracci reliquie di Santi.\nEntrando in piazza si incontra, la Chiesa Collegiata che nasce a met\u00e0 Settecento, dalle ceneri dell'antica pieve di San Lorenzo, poi Santa Maria, dove \u00e8 conservato il crocifisso ligneo, unico reperto che potrebbe testimoniare la presenza dell'antica pieve.\nAppartiene quasi certamente al periodo medievale il Teatro delle Logge, che si trova in piazza, che sub\u00ec una trasformazione nell'Ottocento, perdendo ogni traccia dell'originaria struttura. Nel 1568, dalle sue grate penzolarono Enea Galizia e gli altri dodici cospiratori, impiccati in seguito al fallimento della rivolta contro i Cesarini.\nOggi Montecosaro comprende due nuclei urbani, il centro storico in collina e Borgo Stazione, ricco di attivit\u00e0 industriali e commerciali, dove si trova l'Abbazia: Santa Maria a Pi\u00e8 di Chienti o meglio conosciuta come la Chiesa dell'Annunziata, meta importante di percorsi religiosi.\nCostituisce uno degli esempi pi\u00f9 tipici dell'architettura cluniacense nelle Marche ed in Italia. I primi dati storici certi risalgono all'anno 936 e le curiosit\u00e0 sulle leggende legate alla Chiesa sono pi\u00f9 d'una.\nSi racconta che prese il nome dell'Annunziata grazie all'indulgenza di un papa che fu gettato e sepolto in un pozzo del monastero, risorto dopo tre giorni, da questo evento, il buon auspicio della festa dell'Annunziata che si festeggia il 25 marzo con una processione per le vie adornate da fiori di carta.\nSociet\u00e0.\nEtnie e minoranze straniere.\nAl 1\u00ba gennaio 2017 risiedevano a Montecosaro 483 stranieri:\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata produzione di articoli per arredamento, in vimini o in midollino.\nInfrastrutture e trasporti.\nFerrovie.\nMontecosaro \u00e8 servita dalla ferrovia Civitanova Marche-Fabriano che \u00e8 gestita dalle Ferrovie dello Stato e sulla quale ha la sua stazione omonima nella frazione di Montecosaro Scalo (da cui deriva il nome). Vi transita un traffico di treni locale che permette di raggiungere oltre che il capoluogo di provincia di Macerata, anche altre linee di livello nazionale come la Ferrovia Adriatica alla stazione di Civitanova Marche-Montegranaro e l'Ancona-Roma alla stazione di Fabriano.\nTrasporti aerei e navali.\nMontecosaro dista 11 chilometri dal porto di Civitanova Marche che \u00e8 principalmente a carattere peschereccio e turistico. Ancona \u00e8 il porto principale pi\u00f9 vicino.\nPer quanto riguarda i collegamenti aerei nella vicina Fermo esiste un piccolo scalo merci, altrimenti l'aeroporto di riferimento \u00e8 il Raffaello Sanzio di Falconara Marittima.\nMobilit\u00e0 urbana.\nVi \u00e8 uno scarso servizio pubblico di trasporti urbani e anche sottoutilizzati, mentre pi\u00f9 consistente \u00e8 il servizio di corriere che collegano con il capoluogo di provincia e la vicina citt\u00e0 di Civitanova Marche sia per quanto riguarda Montecosaro Alto sia soprattutto attraverso Montecosaro Scalo. Esiste attualmente un servizio di trasporto con la citt\u00e0 di Fermo.\nVi sono presenti a Montecosaro Scalo alcune piste ciclabili, a volte in sede propria altre adiacenti alla strada, che percorrono il paese."}
{"id": "255794", "revid": "110157", "url": "https://it.wikipedia.org/wiki?curid=255794", "title": "Basilica di Santa Maria Assunta (Clusone)", "text": "La basilica di Santa Maria Assunta e San Giovanni Battista \u00e8 il principale luogo di culto cattolico di Clusone, in provincia di Bergamo, dal 6 luglio 1711 basilica minore.\nStoria.\nLa basilica di Santa Maria Assunta e San Giovanni Battista a Clusone \u00e8 sorta, secondo la tradizione, sulle rovine di un antico tempio romano dedicato alla dea Diana cos\u00ec come tramandato da Bernardino Baldi.Clusone fin dall'VIII secolo venne scelto per ospitare l'ecclesia della Pieve a cui tutta l'alta valle faceva riferimento. Il primo documento a testimonianza della presenza di questa luogo di culto \u00e8 un testamento redatto da \"Aucunda figlia di Stabile\" databile tra l'828 e l'837, che nomina tra i beni patrimoniali la chiesa di Santa Maria in \"Clisione\"\nNon si conosce quale fosse la struttura della chiesa primitiva edificata nel IX secolo e poi riedificata in quello XIII, anche se gli atti della visita pastorale di san Carlo Borromeo del 25 novembre 1575, ce la descrive a una sola navata, con soffitto in legno consunto, sostenuto da tre archi a sesto acuto, della lunghezza di 30 metri, dotata di tre porte meridionali e una principale ad occidente; a sud-est vi era il campanile e vi erano 13 altari oltre il maggiore completo della statua lignea della Vergine Assunta. \nFu l'arciprete Alessandro Ghirardelli ad avviare nel 1659 la costruzione di una nuova chiesa, essendo l'antica pieve troppo rovinata e impossibile da ristrutturare, e fu proprio l'eredit\u00e0 da lui lasciata alla fabbrica di una nuova chiesa, dopo la sua morte del 30 settembre 1686, a dare la decisione finale.\nLa nuova venne costruita su disegno di Giovan Battista Quadrio, figlio di Gerolamo architetto della Fabbrica del Duomo di Milano, tra il 1688 e il 1698 per ordine dell'arciprete Ventura Carrara di Bergamo progetto che sub\u00ec alcune modifiche eseguite nel 1688 da Gian Maria Terzini e Francesco Cifrondi. Nel 1887 venne realizzata la nuova pavimentazione in marmo nero.\nFu consacrata il 6 luglio 1711 dal cardinal Pietro Priuli, vescovo di Bergamo con il titolo di Santa Maria Assunta e San Giovanni Battista. Fu elevata al rango di Basilica Minore da Papa Giovanni XXIII il 28 luglio 1961.\nIl 30 luglio 2010 venne sostituito il vecchio portale in legno con uno in bronzo realizzato con una tecnica di un'unica colata, opera di Mario Toffetti, rappresentante alcuni episodi della vita di san Giovanni Battista: la predicazione del santo, la profetizzazione dell'arrivo dell'Agnello di Dio, la visita di Maria Vergine a santa Elisabetta, la vocazione del Battista, il battesimo di Ges\u00f9, l'arresto, la decapitazione.\nDescrizione.\nEsterno.\nLa basilica di Santa Maria Assunta e San Giovanni Battista sorge nel centro dell'abitato di Clusone.\nL'esterno dell'edificio di culto \u00e8 caratterizzato dal portico,iniziato nel 1894 su progetto di Virginio Muzio, posto lungo la fiancata destra della chiesa e preceduto dall'ampio sagrato. Quest'ultimo \u00e8 rialzato ed \u00e8 cinto da una balaustra decorata con alte statue marmoree di quattro evangelisti scolpite da Angelo Magnonisu modello inlegno degli scultori Rovida di Rovetta e Giacomo Sozzi di Catione. Nel 1938 vennero poste sulla treabezione le statue del Beato Alberto di Villa d'Ogna, del santo Gregorio Barbarigo e dell'Assunta opere di Giovanni Avogadri, quest'ultima caduta e rovinata viene sostituita nel 1991 con un'opera di Verdi- Il piazzale \u00e8 raccordato a via Pier Antonio Brasi, che si trova ad una quota inferiore, tramite tre scalinate, due frontali ed una laterale; la scalinata di sinistra \u00e8 caratterizzata da un andamento curvilineo.\nIl portico \u00e8 coperto con volta a crociera e si compone di cinque campate centrali e due avancorpi alle estremit\u00e0. Questi ultimi e la campata di mezzo sono costituiti da un arco a tutto sesto poggiante su semipilastri ionici e affiancato da due lesene composite; le restanti quattro campate si aprono sull'esterno con una bifora ciascuna sorretta al centro da una colonne ionica liscia. Sotto il portico vi sono tre portali.\nLa facciata della chiesa \u00e8 leggermente a salienti ed \u00e8 priva di particolari decorazioni. Al centro, in alto, vi \u00e8 un finestrone rettangolare mentre, in basso, si apre il portale.\nLa costruzione della torre campanaria ebbe inizio il 17 marzo 1613 con l'arrivo alla cella campanaria nel 1621, per essere ultimata con la posa della statua in pietra di san Giovanni Battista nel 1624. La statua venne sostituita nel 1979. Il campanile ha un'altezza di 66,5 m. che con la statua di san Giovanni raggiunge i 70 m.\nPossiede un concerto di 12 (13 considerando anche la Fanzaga nella lanterna) campane in Sib2 grave\nInterno.\nL'interno della basilica \u00e8 costituito da un'unica navata lungo la quale si aprono otto cappelle laterali delimitate da archi ribassati poggianti su colonne corinzie alte 8,30 metri ciascuna. La navata termina con una profonda abside semicircolare\nNavata.\nLa volta nella navata, che \u00e8 a crociera, e quella dell'abside, che \u00e8 a botte lunettata, sono state affrescate da Bernardo Brignoli. Sono invece di Antonio Cifrondi le tele delle medaglie, raffiguranti il \"Giudizio Universale\", l\"Incoronazione della Vergine\", \"Angeli musicanti\" e \"Ges\u00f9 nel Getsemani\". Sempre del Cifrondi sono le due tele in controfacciata, raffiguranti il \"Battesimo di Ges\u00f9\" (a sinistra) e la \"Predicazione del Battista\" (a destra). La via Crucis, in rilievo, risale al 1909 ed \u00e8 un'opera dello scultore di Treviolo Cesare Zonca.\nAi due lati dell'abside sono collocate, ciascuna entro la propria nicchia, due statue raffiguranti la \"Madonna del Rosario\" (1730), di Andrea Fantoni, e \"San Giuseppe\" (1870), di Giovanni Maria Benzoni.\nAbside e presbiterio.\nL'altare maggiore venne disegnato da Andrea Fantoni e fu eseguito dai Corbarelli di Brescia, che hanno realizzato le quadrature e gli intarsi marmorei, mentre ai Fantoni di Rovetta si devono la tribuna e le statue. Andrea Fantoni realizz\u00f2 personalmente i due angeli laterali e il paliotto raffigurante il \"Trasporto dell'Arca dell'Alleanza\" ritraendosi tra i personaggi. L'altare \u00e8 anche ornato dalle statue della \"Fede\", della \"Carit\u00e0\" e della \"Fortezza\"; sulle colonne laterali, vi sono le statue di \"San Giovanni Battista\" e \"San Sebastiano\".\nAlle spalle dell'altare, vi \u00e8 la pala che raffigura l\"Assunzione di Maria\". Essa \u00e8 opera di Sebastiano Ricci e venne da lui dipinta tra il 1711 e il 1713. Alla destra della pala si trova la \"Nascita di San Giovanni Battista\", di Domenico Carpinoni, e, alla sua destra, il \"Martirio di San Giovanni Battista\", di Andrea Vicentino.\nGli stalli lignei del coro, in legnodi radica, vennero realizzati da Domenico Visinoni e completati nel 1699 dalla bottega fantoniana.\nCappelle laterali.\nLa prima cappella di destra \u00e8 dedicata alla Nativit\u00e0 di Ges\u00f9 e il suo altare venne realizzato nel 1754 da Fantoni junior. La pala d'altare, di Gaspare Diziani, \u00e8 affiancata dalle statue di \"Santo Stefano\" (1702) e di \"Sant'Antonio da Padova\" (1732), entrambe di scuola fantoniana. Sulla parete di destra si trova la statua di \"San Valentino\", di Antonio Cifrondi. Nella cappella \u00e8 custodita una reliquia della Vera Croce.\nLa seconda cappella di destra \u00e8 dedicata ai defunti e il suo altare venne realizzato nel 1720 da Domenico Corbarelli con statue di Andrea Fantoni. La pala raffigura la \"Santissima Trinit\u00e0 con la Madonna, San Giuseppe e San Gregorio che intercedono per i defunti\" ed \u00e8 opera di Domenico Carpinoni, alla quale si deve anche il dipinto sulla parete destra che raffigura \"San Carlo e Sant'Ambrogio in preghiera davanti alla Madonna di Loreto\".\nLa terza cappella di destra \u00e8 dedicata all'Angelo Custode. L'altare venne realizzato nel 1759 da Grazioso Fantoni e sostitui\u00ec quello del 1711 sempre della bottega fantoniana, mentre la pala \u00e8 precedente e venne dipinta nel 1659 da Pietro Ricchi e raffigura la \"Vergine che appare a Santa Orsola con due sue monache e all'Angelo con il bambino\"; dietro il quadro, sono custodite le reliquie della basilica. Alla parete sinistra dell'altare \u00e8 appesa la tela di Antonio Cifrondi con la \"Madonna e Sant'Antonio da Padova\".\nLa quarta cappella di destra \u00e8 dedicata al Crocifisso e, sull'altare, realizzato nel 1698 da Andrea Fantoni, si trova un gruppo scultoreo in legno raffigurante \"San Gaetano e San Carlo in adorazione del Crocifisso\", sormontato da un angelo con le insegne vescovili. A destra dell'altare si trova un quadro del XVIII secolo, di Domenico Caretti, con \"Maria Addolorata con le sette spade dei dolori che le trafiggono il cuore\". A sinistra, invece, vi \u00e8 un quadro con i \"Santi Filippo Benzi e Giuliana Falconieri\".\nLa prima cappella di sinistra \u00e8 dedicata alla Deposizione di Ges\u00f9 ed era, un tempo, sede dei disciplini, l'altare \u00e8 un assemblaggio dei marmi recuperati dalla demolizione del precedente. Il paliotto dell'altare \u00e8 decorato con le statue di \"San Cristoforo\" e \"San Rocco\" e del \"Redentore\" tra la \"Preghiera\" e la \"Penitenza\", realizzate tra il 1725 e il 1730. Nell'ancona vi \u00e8 la \"Deposizione di Ges\u00f9 dalla Croce\" di Domenico Carpinoni, affiancata dalle statue di \"San Giorgio\" e del \"Beato Alberto da Villa d'Ogna\". Sulla sinistra, vi \u00e8 una tela di autore sconosciuto raffigurante \"Maria Maddalena che assiste alla risurrezione di Lazzaro\".\nLa seconda cappella di sinistra \u00e8 dedicata a San Lorenzo e l'altare venne realizzato nel 1629 dalla bottega di Giovanni Antonio Carra su commissione della famiglia Gromelli. Esso \u00e8 affiancato dalle statue lignee secentesche di \"San Rocco\" e \"Sant'Antonio Abate\"di Giovanni Battista Torcelli di Chiari.\nla cappella dedicata al Rosario come il suo altare opera dei Manni di Desenzano, dei Fantoni la statua di Giuditta che tiene nelle mani la spada e la testa di Oloferne e di Ester con lo scettro regale\ndedicata a S. Antonio di Padova \u00e8 opera della bottega di Antonio Carra, con le allegorie della Prudenzae della Giustizia messe a fianco dello stemma della famiglia Fogaccia. L'altare con la mensa posta su di un sarcofago sorretto da tre leoncini e da due putti, era destinato alla custodia delle reliquie di martiri, la pala d'altare rappresentante sant'Antonio cin Bambino e la Madonna \u00e8 opera di Giambettino Cignaroli che firma l'opera sul libro aperto ai piedi del santo.\nLa Vasca Battesimale \u00e8 collocata in fondo alla navata sinistra, \u00e8 la parte pi\u00f9 antica della chiesa risalente alla quattrocentesca chiesa Plebana. Formata da una tazza ottagonale posta su di un supporto a gambo di calice, lavorato a fogliame. Vi si trova l'effige di Santo Stefano, del Cristo Risorto, della Crocifissione, del Battesimo di Ges\u00f9, S. Giovanni, S. Pietro. S. Alessandro e di Maria Vergine con la scritta \"Virginis Instactae Fraternitas Inicium\" perch\u00e9 proprio dalla confraternit\u00e0 della Concezione fu finanziata\nIl pulpito confessionale si trova a met\u00e0 della navata di sinistra, opera di scuola fantoniana, realizzato in marmi policromi e sovrastato da un baldacchino in legno intarsiato e dorato; mentre i quattro telamoni furono eseguiti da Andrea Fantoni due anni prima della sua morte.\nOrgano a canne.\nSulle due cantorie dell'abside, entro delle casse lignee con prospetto a tre campate e mostra di canne di principale, si trova l'organo a canne, costruito nel 1960 dai Fratelli Ruffatti e restaurato dagli stessi nel 1994.\nLa consolle, mobile indipendente, \u00e8 situata nella navata, lungo la parete di sinistra, ha tre tastiere di 61 note ciascuna ed una pedaliera concavo-radiale di 32 note. Lo strumento \u00e8 a trasmissione elettronica ed ha un totale di 65 registri."}
{"id": "255795", "revid": "14894", "url": "https://it.wikipedia.org/wiki?curid=255795", "title": "Fra' Bartolomeo", "text": ""}
{"id": "255796", "revid": "22643026", "url": "https://it.wikipedia.org/wiki?curid=255796", "title": "CD-Rom", "text": ""}
{"id": "255798", "revid": "1124164", "url": "https://it.wikipedia.org/wiki?curid=255798", "title": "Oratorio dei Disciplini", "text": "Esistono differenti Oratori dei disciplini:"}
{"id": "255799", "revid": "1318658", "url": "https://it.wikipedia.org/wiki?curid=255799", "title": "Bartholomew Roberts", "text": "Le origini.\nNato nel piccolo villaggio di Casnewydd-Bach, tra Fishguard ed Haverfordwes nel Pembrokeshire, Galles, il suo nome di battesimo era John Roberts. Non sono certi i motivi del cambiamento del nome, ma \u00e8 ipotizzabile che la scelta di Bartholomew fosse stata fatta in onore del celebre bucaniere Bartholomew Sharp. \u00c8 probabile che si sia avventurato in mare all'et\u00e0 di soli tredici anni, ovvero nel 1695, ma di lui non si hanno notizie fino al 1718, quando lo troviamo registrato tra l'equipaggio di uno sloop nelle Barbados. Nel 1719, all'et\u00e0 di 37 anni, \u00e8 registrato come ufficiale in terza a bordo di una nave di schiavi di nome \"Princess\", proveniente da Londra, al comando di un certo capitano Abraham Plumb. Ai primi di giugno di quello stesso anno, mentre la nave era ancorata ad Anomabu, lungo la Costa d'Oro africana, venne catturata dai pirati. L'imbarcazione fu assalita da due navi, la \"Royal Rover\" e la \"Royal James\", entrambe sotto la guida del capitano Howell Davis.\nIl pirata.\nUnitosi ai pirati, Roberts nel giro di sei settimane fu eletto capitano del vascello Rover dopo la morte del capitano Davis avvenuta nei pressi dell'isola di El Principe.\nLa sua attivit\u00e0 non consisteva nei soli abbordaggi di mercantili. Nel 1720 Bartholomew Roberts, dopo aver appreso che a Nevis erano stati giustiziati alcuni pirati, si diresse verso il vicino porto di Basseterre, incendiando alcune navi e offrendo una taglia sui funzionari responsabili perch\u00e9 fossero essi stessi giustiziati. Successivamente, in occasione dell'attacco ad una nave francese, cattur\u00f2 il governatore della Martinica, che pag\u00f2 con l'impiccagione a un albero della propria nave il fatto d'aver fatto giustiziare dei pirati.\nDopo aver pesantemente colpito i commerci sulla rotta delle Indie nel 1721, il 10 febbraio dell'anno successivo Roberts fu ucciso sulla sua nave ammiraglia, la \"Royal Fortune\", durante uno scontro al largo di Cape Lopez, in Gabon. Fu un colpo di cannone alla gola ad ucciderlo mentre stava combattendo personalmente contro Chaloner Ogle, capitano della nave da guerra \"Swallow\" inviata a combattere la pirateria nell'Africa Occidentale. I suoi compagni, esaudendo le volont\u00e0 del loro capitano, riuscirono a gettare in mare il suo corpo prima che fosse catturato.\nDal 1719 al momento della cattura l'equipaggio di Black Bart aveva catturato 456 vascelli.\nIl codice dei pirati.\nRoberts fu una personalit\u00e0 particolarmente austera e fin dai primi periodi di attivit\u00e0 si impegn\u00f2 per estendere a tutta la ciurma un rigido sistema di regole per la comunit\u00e0. La costante ricerca di ricchezze, nonch\u00e9 lo stile di vita che impose a tutti i membri dell'equipaggio, riflettono l'atteggiamento tipico della borghesia europea e soprattutto americana. La dimensione piratesca di Roberts pu\u00f2 essere considerata una delle prime societ\u00e0 sistematicamente organizzate sui principi \u201cimprenditoriali\u201d e \u201cmoralistici\u201d, cari al ceto borghese. In questi termini risulta emblematico il codice dei pirati, stilato nel 1720, basato su rigidi dettami tecnici e morali. Se ne riporta qui l\u2019intero contenuto:\nL'assetto del codice si pu\u00f2 definire democratico; tutti i membri dell'equipaggio sottostanno a un ferreo sistema di premi e punizioni e inoltre ognuno ha diritto a un'equa parte di bottino, eccezion fatta per le figure pi\u00f9 importanti nella nave. \nRoberts stesso, dopo soli sei mesi di attivit\u00e0, distintosi per il suo talento, fu eletto capitano della \"Royal Rover\", nonostante la situazione d'emergenza. Il pirata sal\u00ec al potere grazie a un'elezione 'popolare' e soprattutto sulla base di capacit\u00e0 e meriti. In queste collettivit\u00e0 reiette si sperimentava e si collaudava una societ\u00e0 meritocratica e relativamente democratica; invece negli stati pi\u00f9 civili d'Europa, il potere si considerava ancora come di diritto divino, appannaggio di una ristretta \u00e9lite. Inoltre l'uguale divisione dei beni e ricchezze era inconcepibile.\nDegni di attenzione sono il primo articolo, dove si fa chiaramente riferimento al concetto di bene comune, a cui si correlano gli articoli 3 e 6: il regolamento prevede che sia sempre mantenuto un equilibrio all\u2019interno della comunit\u00e0 con l'esigenza di calcolare accuratamente i provvedimenti da prendere nella gestione dell\u2019attivit\u00e0.\nRoberts stesso \"in primis\" adott\u00f2 durante la sua carriera numerosi accorgimenti, anche pratici e immediati, che lo avrebbero reso il paladino della puntualit\u00e0 e della misura. Questo atteggiamento, insolito per un fuorilegge, contribu\u00ec a rendere la sua figura degna di nota nel panorama della pirateria occidentale.\nRoberts era un fervente cristiano, osservava la domenica come giorno di riposo e concesse tale privilegio ai musicisti della flotta Nicholas Bratler e James White, entrambi violinisti. Pretendeva che ci fosse un cappellano per soddisfare le esigenze spirituali dell\u2019equipaggio, tantoch\u00e9 nel 1721, durante un abbordaggio in Guinea, fu catturato anche un ecclesiastico: Roberts fece ogni sforzo per persuaderlo a rimanere a bordo. Il prelato non si lasci\u00f2 convincere e non solo venne risparmiato, ma gli venne concesso di andarsene in sicurezza con tutti gli averi. L\u2019episodio testimonia la preoccupazione del pirata per la vita religiosa, coniugando l\u2019attenzione per la dimensione spirituale ed economica. Ci\u00f2 in conformit\u00e0 alla rigida etica calvinista propria della borghesia occidentale e americana.\nRoberts si faceva toilette prima del combattimento, era solito indossare un panciotto e un paio di pantaloni di ricco damasco, una catena d\u2019oro con una croce di diamanti al collo e le armi appese a una fascia di seta che teneva sempre in bella vista a tracolla. Ostentava le ricchezze e teneva in conto la sua immagine.\nLo stesso soprannome \u201cBlack Bart\u201d derivava dalla carnagione e dai capelli e mostra che il suo desiderio di farsi notare fosse recepito anche all\u2019epoca. Ci\u00f2 risponde a due principali esigenze della borghesia moderna: far spiccare la propria individualit\u00e0 in modo da porsi come figura di riferimento per i subalterni e allo stesso tempo affermarsi come rappresentante di una classe in continua e inarrestabile ascesa sociale. Questa dinamica si concretizza anche nel tentativo di imitare l\u2019opulenza e lo stile di vita tipico dell\u2019aristocrazia.\nIl processo ai suoi compagni.\nInizi\u00f2 il 28 marzo 1722 presso da un tribunale speciale istituito \"ad hoc\" presso il castello di Cape Coast (Ghana), una fortezza per la tratta degli schiavi. Il tribunale comprendeva il capitano Herdman, comandante dalla nave \"Weymouth\", come presidente della corte e, come commissari, James Phipps, generale della costa, Edward Hyde, segretario della Royal Africa Company, i mercanti Francis Boye e Henry Dodson e i tenenti di vascello Barnsley e Fanshaw (chiamati per raggiungere il numero legale di sei commissari); il capitano Ogle, in qualit\u00e0 di artefice della cattura, non entr\u00f2 nella giuria.\nI capi d'accusa erano due: associazione criminale contro i commerci dei sudditi di sua maest\u00e0 e attacco alla nave \"Swallow\" della Royal Navy. Il processo fu veloce, grazie ad un numero enorme di testimoni, per lo pi\u00f9 membri dell'equipaggio della \"Swallow\"; per assicurare un processo equo venne fatto scarso uso del linguaggio tecnico legale. Le prime esecuzioni furono avviate gi\u00e0 il 3 aprile ed entro il 20 aprile furono eseguite tutte le condanne a morte, per un totale di 52. 17 condannati scontarono la pena al carcere di Marshalsea, altri ancora furono assolti per aver provato di essere stati costretti a collaborare con i pirati sotto minaccia."}
{"id": "255802", "revid": "2175", "url": "https://it.wikipedia.org/wiki?curid=255802", "title": "Rennes / Roazhon", "text": ""}
{"id": "255804", "revid": "767487", "url": "https://it.wikipedia.org/wiki?curid=255804", "title": "La Baussaine", "text": "La Baussaine \u00e8 un comune francese di 623 abitanti situato nel dipartimento dell'Ille-et-Vilaine nella regione della Bretagna."}
{"id": "255805", "revid": "110157", "url": "https://it.wikipedia.org/wiki?curid=255805", "title": "La Bazouge-du-D\u00e9sert", "text": "La Bazouge-du-D\u00e9sert \u00e8 un comune francese di 1.101 abitanti situato nel dipartimento dell'Ille-et-Vilaine nella regione della Bretagna."}
{"id": "255806", "revid": "838137", "url": "https://it.wikipedia.org/wiki?curid=255806", "title": "La Bosse-de-Bretagne", "text": "La Bosse-de-Bretagne \u00e8 un comune francese di 596 abitanti situato nel dipartimento dell'Ille-et-Vilaine nella regione della Bretagna."}
{"id": "255807", "revid": "1516566", "url": "https://it.wikipedia.org/wiki?curid=255807", "title": "La Bou\u00ebxi\u00e8re", "text": "La Bou\u00ebxi\u00e8re \u00e8 un comune francese di 3.896 abitanti situato nel dipartimento dell'Ille-et-Vilaine nella regione della Bretagna.\nStoria.\nSimboli.\nLo stemma di La Bou\u00ebxi\u00e8re s\u00ec blasona:\nVi \u00e8 raffigurato il ponte-stramazzo di Chevr\u00e9 del XIII secolo, assieme all'emblema dei La Bou\u00ebxi\u00e8re (XII sec.)."}
{"id": "255808", "revid": "110157", "url": "https://it.wikipedia.org/wiki?curid=255808", "title": "La Boussac", "text": "La Boussac \u00e8 un comune francese di 1.176 abitanti situato nel dipartimento dell'Ille-et-Vilaine nella regione della Bretagna."}
{"id": "255809", "revid": "106456", "url": "https://it.wikipedia.org/wiki?curid=255809", "title": "Les Brulais", "text": "Les Brulais \u00e8 un comune francese di 467 abitanti situato nel dipartimento dell'Ille-et-Vilaine nella regione della Bretagna.\nIl territorio comunale \u00e8 bagnato dalle acque del fiume Aff."}
{"id": "255810", "revid": "767487", "url": "https://it.wikipedia.org/wiki?curid=255810", "title": "La Chapelle-aux-Filtzm\u00e9ens", "text": "La Chapelle-aux-Filtzm\u00e9ens \u00e8 un comune francese di 735 abitanti situato nel dipartimento dell'Ille-et-Vilaine nella regione della Bretagna."}
{"id": "255811", "revid": "767487", "url": "https://it.wikipedia.org/wiki?curid=255811", "title": "La Chapelle-Bou\u00ebxic", "text": "La Chapelle-Bou\u00ebxic \u00e8 un comune francese di 1.290 abitanti situato nel dipartimento dell'Ille-et-Vilaine nella regione della Bretagna."}
{"id": "255812", "revid": "103990017", "url": "https://it.wikipedia.org/wiki?curid=255812", "title": "La Chapelle-Chauss\u00e9e", "text": "La Chapelle-Chauss\u00e9e \u00e8 un comune francese di 1.132 abitanti situato nel dipartimento dell'Ille-et-Vilaine, nella regione della Bretagna."}
{"id": "255813", "revid": "767487", "url": "https://it.wikipedia.org/wiki?curid=255813", "title": "La Chapelle-de-Brain", "text": "La Chapelle-de-Brain \u00e8 un comune francese di 948 abitanti situato nel dipartimento dell'Ille-et-Vilaine nella regione della Bretagna."}
{"id": "255814", "revid": "110157", "url": "https://it.wikipedia.org/wiki?curid=255814", "title": "La Chapelle-des-Fougeretz", "text": "La Chapelle-des-Fougeretz \u00e8 un comune francese di 3.915 abitanti situato nel dipartimento dell'Ille-et-Vilaine nella regione della Bretagna."}
{"id": "255815", "revid": "110157", "url": "https://it.wikipedia.org/wiki?curid=255815", "title": "La Chapelle-du-Lou", "text": "La Chapelle-du-Lou \u00e8 un comune francese soppresso e frazione del dipartimento dell'Ille-et-Vilaine nella regione della Bretagna. Dal 1\u00ba gennaio 2016 si \u00e8 fuso con il comune di Le Lou-du-Lac per formare il nuovo comune di La Chapelle-du-Lou-du-Lac."}
{"id": "255816", "revid": "767487", "url": "https://it.wikipedia.org/wiki?curid=255816", "title": "La Chapelle-Erbr\u00e9e", "text": "La Chapelle-Erbr\u00e9e \u00e8 un comune francese di 641 abitanti situato nel dipartimento dell'Ille-et-Vilaine nella regione della Bretagna."}
{"id": "255817", "revid": "767487", "url": "https://it.wikipedia.org/wiki?curid=255817", "title": "La Chapelle-Janson", "text": "La Chapelle-Janson \u00e8 un comune francese di 1.342 abitanti situato nel dipartimento dell'Ille-et-Vilaine nella regione della Bretagna."}
{"id": "255818", "revid": "767487", "url": "https://it.wikipedia.org/wiki?curid=255818", "title": "La Chapelle-Saint-Aubert", "text": "La Chapelle-Saint-Aubert \u00e8 un comune francese di 425 abitanti situato nel dipartimento dell'Ille-et-Vilaine nella regione della Bretagna."}
{"id": "255819", "revid": "110157", "url": "https://it.wikipedia.org/wiki?curid=255819", "title": "La Chapelle-Thouarault", "text": "La Chapelle-Thouarault \u00e8 un comune francese di 1.966 abitanti situato nel dipartimento dell'Ille-et-Vilaine nella regione della Bretagna."}
{"id": "255820", "revid": "287204", "url": "https://it.wikipedia.org/wiki?curid=255820", "title": "Le Ch\u00e2tellier (Ille-et-Vilaine)", "text": "Le Ch\u00e2tellier \u00e8 un comune francese di 387 abitanti situato nel dipartimento dell'Ille-et-Vilaine nella regione della Bretagna."}
{"id": "255821", "revid": "110157", "url": "https://it.wikipedia.org/wiki?curid=255821", "title": "La Couy\u00e8re", "text": "La Couy\u00e8re \u00e8 un comune francese di 500 abitanti situato nel dipartimento dell'Ille-et-Vilaine nella regione della Bretagna."}
{"id": "255822", "revid": "110157", "url": "https://it.wikipedia.org/wiki?curid=255822", "title": "Le Crouais", "text": "Le Crouais \u00e8 un comune francese di 491 abitanti situato nel dipartimento dell'Ille-et-Vilaine nella regione della Bretagna."}
{"id": "255823", "revid": "287204", "url": "https://it.wikipedia.org/wiki?curid=255823", "title": "La Dominelais", "text": "La Dominelais \u00e8 un comune francese di 1.246 abitanti situato nel dipartimento dell'Ille-et-Vilaine nella regione della Bretagna."}
{"id": "255824", "revid": "110157", "url": "https://it.wikipedia.org/wiki?curid=255824", "title": "\u00c9trelles", "text": "\u00c9trelles \u00e8 un comune francese di 2.625 abitanti situato nel dipartimento dell'Ille-et-Vilaine nella regione della Bretagna."}
{"id": "255825", "revid": "767487", "url": "https://it.wikipedia.org/wiki?curid=255825", "title": "Le Ferr\u00e9", "text": "Le Ferr\u00e9 \u00e8 un comune francese di 661 abitanti situato nel dipartimento dell'Ille-et-Vilaine nella regione della Bretagna."}
{"id": "255826", "revid": "9498", "url": "https://it.wikipedia.org/wiki?curid=255826", "title": "La Fontenelle (Ille-et-Vilaine)", "text": "La Fontenelle \u00e8 un comune francese di 552 abitanti situato nel dipartimento dell'Ille-et-Vilaine nella regione della Bretagna."}
{"id": "255827", "revid": "287204", "url": "https://it.wikipedia.org/wiki?curid=255827", "title": "La Fresnais", "text": "La Fresnais \u00e8 un comune francese di 2.213 abitanti situato nel dipartimento dell'Ille-et-Vilaine nella regione della Bretagna."}
{"id": "255828", "revid": "110157", "url": "https://it.wikipedia.org/wiki?curid=255828", "title": "La Gouesni\u00e8re", "text": "La Gouesni\u00e8re \u00e8 un comune francese di 1.693 abitanti situato nel dipartimento dell'Ille-et-Vilaine nella regione della Bretagna."}
{"id": "255829", "revid": "110157", "url": "https://it.wikipedia.org/wiki?curid=255829", "title": "La Guerche-de-Bretagne", "text": "La Guerche-de-Bretagne \u00e8 un comune francese di 4.413 abitanti situato nel dipartimento dell'Ille-et-Vilaine nella regione della Bretagna."}
{"id": "255830", "revid": "767487", "url": "https://it.wikipedia.org/wiki?curid=255830", "title": "L'Hermitage", "text": "L'Hermitage \u00e8 un comune francese di 3.807 abitanti situato nel dipartimento dell'Ille-et-Vilaine nella regione della Bretagna."}
{"id": "255831", "revid": "287204", "url": "https://it.wikipedia.org/wiki?curid=255831", "title": "Les Iffs", "text": "Les Iffs \u00e8 un comune francese di 275 abitanti situato nel dipartimento dell'Ille-et-Vilaine nella regione della Bretagna."}
{"id": "255832", "revid": "287204", "url": "https://it.wikipedia.org/wiki?curid=255832", "title": "La Fontenelle", "text": "Esistono pi\u00f9 comuni francesi con questo nome"}
{"id": "255833", "revid": "287204", "url": "https://it.wikipedia.org/wiki?curid=255833", "title": "Le Loroux", "text": "Le Loroux \u00e8 un comune francese di 602 abitanti situato nel dipartimento dell'Ille-et-Vilaine nella regione della Bretagna."}
{"id": "255834", "revid": "838137", "url": "https://it.wikipedia.org/wiki?curid=255834", "title": "Le Lou-du-Lac", "text": "Le Lou-du-Lac \u00e8 un comune francese soppresso e frazione del dipartimento dell'Ille-et-Vilaine nella regione della Bretagna. Dal 1\u00ba gennaio 2016 si \u00e8 fuso con il comune di La Chapelle-du-Lou per formare il nuovo comune di La Chapelle-du-Lou-du-Lac."}
{"id": "255835", "revid": "110157", "url": "https://it.wikipedia.org/wiki?curid=255835", "title": "La M\u00e9zi\u00e8re", "text": "La M\u00e9zi\u00e8re \u00e8 un comune francese di 4.347 abitanti situato nel dipartimento dell'Ille-et-Vilaine nella regione della Bretagna."}
{"id": "255836", "revid": "767487", "url": "https://it.wikipedia.org/wiki?curid=255836", "title": "Le Minihic-sur-Rance", "text": "Le Minihic-sur-Rance \u00e8 un comune francese di 1.450 abitanti situato nel dipartimento dell'Ille-et-Vilaine nella regione della Bretagna.\nStoria.\nIl comune del Minihic-sur-Rance \u00e8 stato creato nel 1849, in seguito al smembramento del comune di Pleurtuit."}
{"id": "255837", "revid": "767487", "url": "https://it.wikipedia.org/wiki?curid=255837", "title": "La No\u00eb-Blanche", "text": "La No\u00eb-Blanche \u00e8 un comune francese di 999 abitanti situato nel dipartimento dell'Ille-et-Vilaine nella regione della Bretagna."}
{"id": "255838", "revid": "838137", "url": "https://it.wikipedia.org/wiki?curid=255838", "title": "La Nouaye", "text": "La Nouaye \u00e8 un comune francese di 277 abitanti situato nel dipartimento dell'Ille-et-Vilaine nella regione della Bretagna."}
{"id": "255839", "revid": "110157", "url": "https://it.wikipedia.org/wiki?curid=255839", "title": "Le Pertre", "text": "Le Pertre \u00e8 un comune francese di 1.461 abitanti situato nel dipartimento dell'Ille-et-Vilaine nella regione della Bretagna."}
{"id": "255841", "revid": "767487", "url": "https://it.wikipedia.org/wiki?curid=255841", "title": "Le Petit-Fougeray", "text": "Le Petit-Fougeray \u00e8 un comune francese di 857 abitanti situato nel dipartimento dell'Ille-et-Vilaine nella regione della Bretagna."}
{"id": "255842", "revid": "110157", "url": "https://it.wikipedia.org/wiki?curid=255842", "title": "Le Rheu", "text": "Le Rheu \u00e8 un comune francese di 7.942 abitanti situato nel dipartimento dell'Ille-et-Vilaine nella regione della Bretagna."}
{"id": "255843", "revid": "110157", "url": "https://it.wikipedia.org/wiki?curid=255843", "title": "La Richardais", "text": "La Richardais \u00e8 un comune francese di 2.451 abitanti situato nel dipartimento dell'Ille-et-Vilaine nella regione della Bretagna."}
{"id": "255845", "revid": "106456", "url": "https://it.wikipedia.org/wiki?curid=255845", "title": "Saint-\u00c9tienne-en-Cogl\u00e8s", "text": "Saint-\u00c9tienne-en-Cogl\u00e8s \u00e8 un comune francese di 1.699 abitanti situato nel dipartimento dell'Ille-et-Vilaine nella regione della Bretagna.\nIl territorio comunale \u00e8 bagnato dal fiume Minette."}
{"id": "255846", "revid": "767487", "url": "https://it.wikipedia.org/wiki?curid=255846", "title": "Le Sel-de-Bretagne", "text": "Le Sel-de-Bretagne \u00e8 un comune francese di 879 abitanti situato nel dipartimento dell'Ille-et-Vilaine nella regione della Bretagna."}
{"id": "255847", "revid": "838137", "url": "https://it.wikipedia.org/wiki?curid=255847", "title": "La Selle-en-Cogl\u00e8s", "text": "La Selle-en-Cogl\u00e8s \u00e8 un comune francese di 594 abitanti situato nel dipartimento dell'Ille-et-Vilaine nella regione della Bretagna."}
{"id": "255848", "revid": "110157", "url": "https://it.wikipedia.org/wiki?curid=255848", "title": "La Selle-en-Luitr\u00e9", "text": "La Selle-en-Luitr\u00e9 \u00e8 un comune francese di 562 abitanti situato nel dipartimento dell'Ille-et-Vilaine nella regione della Bretagna."}
{"id": "255849", "revid": "287204", "url": "https://it.wikipedia.org/wiki?curid=255849", "title": "La Selle-Guerchaise", "text": "La Selle-Guerchaise \u00e8 un comune francese di 156 abitanti situato nel dipartimento dell'Ille-et-Vilaine nella regione della Bretagna."}
{"id": "255850", "revid": "767487", "url": "https://it.wikipedia.org/wiki?curid=255850", "title": "Le Theil-de-Bretagne", "text": "Le Theil-de-Bretagne \u00e8 un comune francese di 1.566 abitanti situato nel dipartimento dell'Ille-et-Vilaine nella regione della Bretagna."}
{"id": "255851", "revid": "106456", "url": "https://it.wikipedia.org/wiki?curid=255851", "title": "Le Tiercent", "text": "Le Tiercent \u00e8 un comune francese di 183 abitanti situato nel dipartimento dell'Ille-et-Vilaine nella regione della Bretagna.\nIl territorio comunale \u00e8 bagnato dal fiume Minette."}
{"id": "255852", "revid": "287204", "url": "https://it.wikipedia.org/wiki?curid=255852", "title": "Trans-la-For\u00eat", "text": "Trans-la-For\u00eat \u00e8 un comune francese di 568 abitanti situato nel dipartimento dell'Ille-et-Vilaine nella regione della Bretagna."}
{"id": "255853", "revid": "767487", "url": "https://it.wikipedia.org/wiki?curid=255853", "title": "Tresb\u0153uf", "text": "Tresb\u0153uf \u00e8 un comune francese di 1.190 abitanti situato nel dipartimento dell'Ille-et-Vilaine nella regione della Bretagna."}
{"id": "255854", "revid": "110157", "url": "https://it.wikipedia.org/wiki?curid=255854", "title": "Le Tronchet (Ille-et-Vilaine)", "text": "Le Tronchet \u00e8 un comune francese di 1.037 abitanti situato nel dipartimento dell'Ille-et-Vilaine nella regione della Bretagna."}
{"id": "255855", "revid": "838137", "url": "https://it.wikipedia.org/wiki?curid=255855", "title": "Le Verger", "text": "Le Verger \u00e8 un comune francese di 1.566 abitanti situato nel dipartimento dell'Ille-et-Vilaine nella regione della Bretagna."}
{"id": "255856", "revid": "838137", "url": "https://it.wikipedia.org/wiki?curid=255856", "title": "La Ville-\u00e8s-Nonais", "text": "La Ville-\u00e8s-Nonais \u00e8 un comune francese di 1.068 abitanti situato nel dipartimento dell'Ille-et-Vilaine nella regione della Bretagna."}
{"id": "255857", "revid": "110157", "url": "https://it.wikipedia.org/wiki?curid=255857", "title": "Le Vivier-sur-Mer", "text": "Le Vivier-sur-Mer \u00e8 un comune francese di 1.047 abitanti situato nel dipartimento dell'Ille-et-Vilaine nella regione della Bretagna."}
{"id": "255862", "revid": "106456", "url": "https://it.wikipedia.org/wiki?curid=255862", "title": "Briec", "text": "Briec (nota anche come Briec-de-l'Odet) \u00e8 un comune francese di 5.438 abitanti situato nel dipartimento del Finist\u00e8re nella regione della Bretagna.\nIl suo territorio \u00e8 bagnato dal fiume Odet."}
{"id": "255863", "revid": "767487", "url": "https://it.wikipedia.org/wiki?curid=255863", "title": "Le Clo\u00eetre-Pleyben", "text": "Le Clo\u00eetre-Pleyben \u00e8 un comune francese di 593 abitanti situato nel dipartimento del Finist\u00e8re nella regione della Bretagna."}
{"id": "255864", "revid": "287204", "url": "https://it.wikipedia.org/wiki?curid=255864", "title": "Le Clo\u00eetre-Saint-Th\u00e9gonnec", "text": "Le Clo\u00eetre-Saint-Th\u00e9gonnec \u00e8 un comune francese di 630 abitanti situato nel dipartimento del Finist\u00e8re nella regione della Bretagna."}
{"id": "255865", "revid": "110157", "url": "https://it.wikipedia.org/wiki?curid=255865", "title": "Le Conquet", "text": "Le Conquet (in bretone \"Konk-Leon\") \u00e8 un comune francese di 2.691 abitanti situato nel dipartimento del Finist\u00e8re nella regione della Bretagna.\nAttorno al villaggio si trova il faro ed il forte di Kermorvan e pi\u00f9 a nord il forte dell'\u00celette.\n\u00c8 il comune pi\u00f9 occidentale della Francia continentale, escluso quindi i dipartimenti d'oltremare."}
{"id": "255866", "revid": "110157", "url": "https://it.wikipedia.org/wiki?curid=255866", "title": "Le Drennec", "text": "Le Drennec \u00e8 un comune francese di 1.830 abitanti situato nel dipartimento del Finist\u00e8re nella regione della Bretagna."}
{"id": "255867", "revid": "1452073", "url": "https://it.wikipedia.org/wiki?curid=255867", "title": "Le Faou", "text": "Le Faou \u00e8 un comune francese di 1.836 abitanti situato nel dipartimento del Finist\u00e8re nella regione della Bretagna.\n\u00c8 stato inserito nella lista dei pi\u00f9 bei villaggi di Francia.\nIl villaggio \u00e8 stato raffigurato in quattro opere del pittore Eug\u00e8ne Boudin."}
{"id": "255869", "revid": "217591", "url": "https://it.wikipedia.org/wiki?curid=255869", "title": "Le Folgo\u00ebt", "text": "Le Folgo\u00ebt \u00e8 un comune francese di 3.104 abitanti situato nel dipartimento del Finist\u00e8re, nella regione della Bretagna. \u00c8 noto perch\u00e9 nel suo territorio si trova l'omonimo santuario mariano.\nIl comune \u00e8 attraversato dal fiume Aber Wrac'h."}
{"id": "255870", "revid": "110157", "url": "https://it.wikipedia.org/wiki?curid=255870", "title": "La Forest-Landerneau", "text": "La Forest-Landerneau \u00e8 un comune francese di 1.858 abitanti, situato nel dipartimento del Finist\u00e8re nella regione della Bretagna."}
{"id": "255871", "revid": "110157", "url": "https://it.wikipedia.org/wiki?curid=255871", "title": "La For\u00eat-Fouesnant", "text": "La For\u00eat-Fouesnant \u00e8 un comune francese di 3.404 abitanti situato nel dipartimento del Finist\u00e8re nella regione della Bretagna."}
{"id": "255872", "revid": "110157", "url": "https://it.wikipedia.org/wiki?curid=255872", "title": "\u00cele-de-Batz", "text": "\u00cele-de-Batz \u00e8 un comune francese costituente un'isola di 557 abitanti situato nel dipartimento del Finist\u00e8re nella regione della Bretagna."}
{"id": "255873", "revid": "1516566", "url": "https://it.wikipedia.org/wiki?curid=255873", "title": "\u00cele-de-Sein", "text": "L'\u00eele-de-Sein (in bretone: \"Enez Sun\") \u00e8 un comune francese nel dipartimento del Finist\u00e8re in Bretagna. Il territorio comunale \u00e8 costituito dall'isola omonima e da alcuni isolotti vicini.\nL'isola si trova nell'Oceano Atlantico, al largo della penisola bretone, a 8\u00a0km dalla \"pointe du Raz\", da cui \u00e8 separata dal \"raz de Sein\".\nEssa si trova sulle rotte marittime che da sud vanno verso la Manica. L'area di mare dell'isola, detta \"Chauss\u00e9e de Sein\", \u00e8 nota per la sua pericolosit\u00e0 ed i frequenti naufragi (noto quello dove ha trovato la morte Edouard Michelin), per contrastare i quali sono stati installati numerosi fari e boe.\nGeografia fisica.\nIl comune \u00e8 costituito per la maggior parte dall'Isola di Sein, che gli d\u00e0 il nome, e dagli isolotti vicini.\nIl collegamento col continente \u00e8 assicurato da un traghetto quotidiano da e per Audierne (compagnia marittima Penn ar Bed), con maggior frequenza nella stagione turistica.\nIl paese fa oggi parte dei \"Plus beaux villages de France\". I suoi abitanti si chiamano \"S\u00e9nans\".\nStoria.\nSimboli.\nLo stemma comunale, creato nel 1953, si blasona:\nIl bisante d'argento con la moscatura di ermellino in campo azzurro simbolizza la posizione geografica dell'isola bretone; l'attivit\u00e0 principale dei suoi abitanti \u00e8 la pesca dei crostacei, rappresentata dalle tre aragoste. Lo scudo \u00e8 accollato ad un faro che riproduce quello distrutto dalle truppe tedesche in ritirata il 4 agosto 1944.\nIl motto in bretone (\"Di luce riempi il nostro spirito\") \u00e8 un'invocazione allo Spirito Santo, essendo la popolazione dell'isola profondamente cattolica, ma allude anche all'importanza del faro, essenziale per i marinai che navigano le sue acque."}
{"id": "255874", "revid": "110157", "url": "https://it.wikipedia.org/wiki?curid=255874", "title": "\u00cele-Mol\u00e8ne", "text": "\u00cele-Mol\u00e8ne \u00e8 un comune francese di 235 abitanti situato nel dipartimento del Finist\u00e8re nella regione della Bretagna, situato sull'isola di \"Mol\u00e8ne\".\nSu quest'isola \u00e8 stato ambientato il film \"Dream team\" di Olivier Dahan del 2012."}
{"id": "255875", "revid": "767487", "url": "https://it.wikipedia.org/wiki?curid=255875", "title": "\u00cele-Tudy", "text": "\u00cele-Tudy \u00e8 un comune francese di 729 abitanti situato nel dipartimento del Finist\u00e8re nella regione della Bretagna."}
{"id": "255876", "revid": "110157", "url": "https://it.wikipedia.org/wiki?curid=255876", "title": "Le Juch", "text": "Le Juch, Ar Yeuc'h in bretone, \u00e8 un comune francese di 762 abitanti situato nel dipartimento del Finist\u00e8re nella regione della Bretagna."}
{"id": "255877", "revid": "110157", "url": "https://it.wikipedia.org/wiki?curid=255877", "title": "La Martyre", "text": "La Martyre \u00e8 un comune francese di 780 abitanti situato nel dipartimento del Finist\u00e8re nella regione della Bretagna."}
{"id": "255878", "revid": "287204", "url": "https://it.wikipedia.org/wiki?curid=255878", "title": "Montpelier", "text": ""}
{"id": "255879", "revid": "767487", "url": "https://it.wikipedia.org/wiki?curid=255879", "title": "Confort-Meilars", "text": "Confort-Meilars \u00e8 un comune francese di 904 abitanti situato nel dipartimento del Finist\u00e8re nella regione della Bretagna."}
{"id": "255880", "revid": "767487", "url": "https://it.wikipedia.org/wiki?curid=255880", "title": "Plobannalec-Lesconil", "text": "Plobannalec-Lesconil \u00e8 un comune francese di 3.427 abitanti situato nel dipartimento del Finist\u00e8re nella regione della Bretagna."}
{"id": "255881", "revid": "110157", "url": "https://it.wikipedia.org/wiki?curid=255881", "title": "Plouezoc'h", "text": "Plouezoc'h \u00e8 un comune francese di 1.670 abitanti situato nel dipartimento del Finist\u00e8re nella regione della Bretagna."}
{"id": "255882", "revid": "110157", "url": "https://it.wikipedia.org/wiki?curid=255882", "title": "Le Ponthou", "text": "Le Ponthou \u00e8 un comune francese di 170 abitanti situato nel dipartimento del Finist\u00e8re nella regione della Bretagna."}
{"id": "255883", "revid": "110157", "url": "https://it.wikipedia.org/wiki?curid=255883", "title": "Le Relecq-Kerhuon", "text": "Le Relecq-Kerhuon \u00e8 un comune francese di 11.215 abitanti situato nel dipartimento del Finist\u00e8re nella regione della Bretagna."}
{"id": "255884", "revid": "110157", "url": "https://it.wikipedia.org/wiki?curid=255884", "title": "Saint-\u00c9varzec", "text": "Saint-\u00c9varzec \u00e8 un comune francese di 3.536 abitanti situato nel dipartimento del Finist\u00e8re nella regione della Bretagna."}
{"id": "255885", "revid": "767487", "url": "https://it.wikipedia.org/wiki?curid=255885", "title": "Saint-Yvi", "text": "Saint-Yvi \u00e8 un comune francese di 2.833 abitanti situato nel dipartimento del Finist\u00e8re nella regione della Bretagna.\nIl comune si \u00e8 chiamato Saint-Ivy, fino al 12 settembre 2005."}
{"id": "255886", "revid": "110157", "url": "https://it.wikipedia.org/wiki?curid=255886", "title": "Le Tr\u00e9hou", "text": "Le Tr\u00e9hou \u00e8 un comune francese di 568 abitanti situato nel dipartimento del Finist\u00e8re nella regione della Bretagna."}
{"id": "255887", "revid": "110157", "url": "https://it.wikipedia.org/wiki?curid=255887", "title": "Le Tr\u00e9voux", "text": "Le Tr\u00e9voux \u00e8 un comune francese di 1.521 abitanti situato nel dipartimento del Finist\u00e8re nella regione della Bretagna."}
{"id": "255890", "revid": "124123", "url": "https://it.wikipedia.org/wiki?curid=255890", "title": "Yukinobu Hoshino", "text": "Nato nell'isola di Hokkaid\u014d, ed ha terminato i suoi studi abbandonando il locale collegio delle arti Aichi. Il suo debutto risale al 1975, quando con \"Kotetsu no Queen\" (\u92fc\u9244\u306e\u30af\u30a4\u30fc\u30f3) e \"Harukanaru Asa\" (\u306f\u308b\u304b\u306a\u308b\u671d) vinse il premio Tezuka per il miglior manga. Nel 1976 scrisse \"Blue City\" (\u30d6\u30eb\u30fc\u30b7\u30c6\u30a3\u30fc) per la Shukan Shonen Jump.\nI suoi primi lavori ricordano molto da vicino quelli di Mikiya Mochizuki, e sono caratterizzati da aspetti umoristici; in seguito Hoshino ader\u00ec allo stile gekiga, che utilizz\u00f2 per creare dettagliate e realistiche avventure a carattere fantascientifico basate sui romanzi di fantascienza del mondo occidentale, ma con una storyline completamente diversa. Sono note anche alcune sue opere derivate da leggende antiche e preistoriche. Fra le sue opere, si ricorda principalmente la serie \"2001 Nights\"."}
{"id": "255894", "revid": "1318658", "url": "https://it.wikipedia.org/wiki?curid=255894", "title": "Le Bod\u00e9o", "text": "Le Bod\u00e9o (Bodeo\u00f9 in lingua bretone) \u00e8 un comune francese di 187 abitanti situato nel dipartimento delle C\u00f4tes-d'Armor nella regione della Bretagna."}
{"id": "255897", "revid": "1318658", "url": "https://it.wikipedia.org/wiki?curid=255897", "title": "La Bouillie", "text": "La Bouillie \u00e8 un comune francese di 862 abitanti situato nel dipartimento delle C\u00f4tes-d'Armor nella regione della Bretagna."}
{"id": "255900", "revid": "1318658", "url": "https://it.wikipedia.org/wiki?curid=255900", "title": "Kushiro", "text": " \u00e8 una citt\u00e0 portuale, capoluogo della sottoprefettura di Kushiro. \u00c8 situata nella zona orientale della prefettura di Hokkaid\u014d, in Giappone.\nNel 2011 la sua popolazione ammontava a 183.757 abitanti, per una superficie di 1362,75 km\u00b2 ed una densit\u00e0 di 134,84 ab./km\u00b2.\nKushiro ottenne lo status di citt\u00e0 il 1\u00ba agosto 1922.\nSport.\nLo sport pi\u00f9 praticato \u00e8 l'hockey su ghiaccio: in citt\u00e0 giocano i Nippon Paper Cranes, tre volte vincitori dell'Asia League. La citt\u00e0 ha inoltre dato i natali ai primi due giocatori giapponesi scelti in un draft NHL: Hiroyuki Miura (nel 1992 dai Montreal Canadiens, ma che non gioc\u00f2 mai in NHL), e Yutaka Fukufuji (nel 2004 dai Los Angeles Kings, con cui ha giocato quattro incontri, diventando il primo giapponese a giocare in NHL)."}
{"id": "255901", "revid": "1318658", "url": "https://it.wikipedia.org/wiki?curid=255901", "title": "Le Cambout", "text": "Le Cambout \u00e8 un comune francese di 493 abitanti situato nel dipartimento delle C\u00f4tes-d'Armor nella regione della Bretagna."}
{"id": "255902", "revid": "1318658", "url": "https://it.wikipedia.org/wiki?curid=255902", "title": "Les Champs-G\u00e9raux", "text": "Les Champs-G\u00e9raux \u00e8 un comune francese di abitanti situato nel dipartimento delle C\u00f4tes-d'Armor nella regione della Bretagna."}
{"id": "255903", "revid": "1318658", "url": "https://it.wikipedia.org/wiki?curid=255903", "title": "La Chapelle-Blanche (C\u00f4tes-d'Armor)", "text": "La Chapelle-Blanche \u00e8 un comune francese di 221 abitanti situato nel dipartimento delle C\u00f4tes-d'Armor nella regione della Bretagna."}
{"id": "255904", "revid": "1318658", "url": "https://it.wikipedia.org/wiki?curid=255904", "title": "La Chapelle-Neuve (C\u00f4tes-d'Armor)", "text": "La Chapelle-Neuve \u00e8 un comune francese di 430 abitanti situato nel dipartimento delle C\u00f4tes-d'Armor nella regione della Bretagna."}
{"id": "255905", "revid": "113942912", "url": "https://it.wikipedia.org/wiki?curid=255905", "title": "Teorema di diagonalizzabilit\u00e0", "text": "In algebra lineare, il teorema di diagonalizzabilit\u00e0 \u00e8 uno strumento che fornisce una condizione necessaria e sufficiente affinch\u00e9 una matrice quadrata sia diagonalizzabile.\nIl teorema.\nSia formula_1 una matrice quadrata di ordine formula_2 con valori in un campo formula_3 (come il campo dei numeri reali o complessi). Il polinomio caratteristico di formula_1 \u00e8 un polinomio di grado n definito nel modo seguente:\nLe radici formula_6 di formula_7 appartenenti al campo formula_3 sono gli autovalori di formula_1. Ogni autovalore formula_10 ha una sua molteplicit\u00e0 come radice del polinomio caratteristico, detta molteplicit\u00e0 algebrica. Un autovalore con molteplicit\u00e0 algebrica 1 si dice semplice.\nL'autospazio formula_11 relativo all'autovalore formula_10 \u00e8 l'insieme di tutti gli autovettori aventi formula_10 come autovalore, pi\u00f9 il vettore nullo:\nSi dice molteplicit\u00e0 geometrica (o nullit\u00e0) di formula_10 la dimensione dell'autospazio formula_11 relativo a formula_10. Un autovalore per cui vale l'uguaglianza tra le due molteplicit\u00e0 (algebrica e geometrica) si dice regolare.\nEnunciato.\nIl teorema di diagonalizzabilit\u00e0 afferma che formula_1 \u00e8 diagonalizzabile se e solo se sono verificate entrambe le seguenti condizioni :\nOppure equivalentemente, che formula_1 \u00e8 diagonalizzabile se e solo se la somma delle molteplicit\u00e0 geometriche dei suoi autovalori \u00e8 formula_2.\nConseguenze.\nIl primo punto del teorema implica che il polinomio caratteristico abbia tutte le radici nel campo, ovvero che si possa fattorizzare come prodotto di polinomi di grado 1. Inoltre, dette formula_22 e formula_23 rispettivamente la molteplicit\u00e0 algebrica e geometrica di un autovalore formula_24, per ogni autovalore valgono le seguenti disuguaglianze:\nDi conseguenza, il teorema di diagonalizzabilit\u00e0 ha come corollario i fatti seguenti:\nEsempi.\nVerifichiamo che la seguente matrice non \u00e8 diagonalizzabile:\nIl suo polinomio caratteristico formula_32 ha una sola radice (che \u00e8 1 poich\u00e9 formula_33 ), con molteplicit\u00e0 algebrica 2. Quindi il primo punto del teorema \u00e8 soddisfatto. A questo punto la molteplicit\u00e0 geometrica dell'autovalore 1 pu\u00f2 essere solo 1 o 2. Questa \u00e8 uguale alla dimensione del nucleo di formula_34 La matrice formula_35 ha rango 1, quindi per il teorema del rango il suo nucleo ha dimensione formula_36 Quindi la molteplicit\u00e0 geometrica \u00e8 1, quella algebrica \u00e8 2, pertanto la matrice non \u00e8 diagonalizzabile."}
{"id": "255906", "revid": "599013", "url": "https://it.wikipedia.org/wiki?curid=255906", "title": "Julio Cruz", "text": "Biografia.\nDurante l'attivit\u00e0 agonistica, era soprannominato \"El Jardinero\" (\"Il giardiniere\"). Nel 2014 si candid\u00f2 come sindaco della citt\u00e0 argentina di Lomas de Zamora, nella provincia di Buenos Aires. Possiede una \"fazenda\" di nome \"La Lorenita\", dedicato al nome della moglie Lorena (ex giocatrice di tennis).\nIl figlio Juan Manuel ha intrapreso anch'egli la carriera di calciatore.\nCaratteristiche tecniche.\nEra un centravanti abile nel gioco aereo e capace di segnare anche su punizione. Spesso da subentrante trovava la via del goal.\nCarriera.\nClub.\nBanfield e River Plate.\nInizi\u00f2 a giocare nel Banfield, con cui disput\u00f2 un campionato giovanile arrivando anche all'esordio professionistico. Gioc\u00f2 una stagione nel River Plate, vincendo tra l'altro Apertura 1996 e Clausura 1997 nel campionato argentino. In quest'ultimo, realizz\u00f2 10 reti, divenendone vice capocannoniere alle spalle del solo Gustavo Reggi.\nFeyenoord.\nNel 1997 approd\u00f2 nel calcio europeo: fu infatti acquistato dal Feyenoord. Fece il suo esordio nell'agosto dello stesso anno alla prima giornata di Eredivisie, subentrando al minuto 72 nella vittoria esterna per 3-0 contro il MVV Maastricht. Nei Paesi Bassi vinse il campionato e la supercoppa nazionali, debuttando anche in Champions League. Con la maglia biancorossa realizz\u00f2 anche il suo primo gol nella massima competizione europea, siglando il 2-0 finale contro il Ko\u0161ice nell'ottobre 1997. Ebbe, per altro, una media superiore ad una rete ogni 2 presenze (44 gol in 86 partite).\nBologna.\nNel 2000 si trasfer\u00ec al Bologna, dove rimase per tre stagioni e si fece notare per alcuni gol importanti. La prima rete italiana arriv\u00f2 nel 5-1 esterno contro il Napoli di Zeman, suo infatti il quinto gol al minuto 93. Chiuse la sua prima stagione bolognese con 7 gol in 27 partite.\nInter e Lazio.\nNel 2003 firm\u00f2 per l'Inter, sostituendo Crespo. Fu acquistato per 9,5 milioni di euro. Alla seconda gara con la squadra, segn\u00f2 in Champions League contro l'Arsenal. Anche in nerazzurro si rivel\u00f2 spesso decisivo da subentrante, segnando vari gol decisivi. Con i nerazzurri vinse 4 campionati, 3 Supercoppe italiane e 2 Coppe Italia.\nAlla scadenza del contratto con l'Inter pass\u00f2 alla Lazio. Vinse subito la Supercoppa italiana a Pechino, proprio contro la sua ex formazione, ma segn\u00f2 solo 4 gol in campionato, in una stagione contrassegnata da alcuni infortuni. Nella primavera del 2010 annunci\u00f2 il suo ritiro dal calcio, decisione confermata in estate.\nNazionale.\nIl 2 aprile 1997 fece il suo esordio con la Nazionale argentina, contro la Bolivia durante le Qualificazioni per il Mondiale 1998. Il 9 giugno 1999 realizz\u00f2 il suo primo gol in amichevole contro il Messico (2-2 finale). Prese parte ai Mondiali 2006 senza incidere. Al suo attivo anche la convocazione per la Copa Am\u00e9rica 1997. Il suo ultimo match in maglia albiceleste avvenne nel giugno 2008, a Belo Horizonte, contro il Brasile durante le Qualificazioni al campionato mondiale 2010, incontro conclusosi sullo 0-0. Conta 22 presenze e 3 reti in 11 anni di nazionale.\nStatistiche.\nPresenze e reti nei club.\n\"Statistiche aggiornate al 25 aprile 2010.\""}
{"id": "255907", "revid": "287204", "url": "https://it.wikipedia.org/wiki?curid=255907", "title": "La Chapelle-Neuve", "text": "Esistono pi\u00f9 comuni francesi con questo nome"}
{"id": "255908", "revid": "1318658", "url": "https://it.wikipedia.org/wiki?curid=255908", "title": "La Ch\u00e8ze", "text": "La Ch\u00e8ze \u00e8 un comune francese di 635 abitanti situato nel dipartimento delle C\u00f4tes-d'Armor nella regione della Bretagna."}
{"id": "255909", "revid": "1318658", "url": "https://it.wikipedia.org/wiki?curid=255909", "title": "\u00c9r\u00e9ac", "text": "\u00c9r\u00e9ac (in bretone Erieg) \u00e8 un comune francese di 643 abitanti situato nel dipartimento delle C\u00f4tes-d'Armor nella regione della Bretagna."}
{"id": "255910", "revid": "110157", "url": "https://it.wikipedia.org/wiki?curid=255910", "title": "\u00c9tables-sur-Mer", "text": "\u00c9tables-sur-Mer \u00e8 un comune francese soppresso e frazione del dipartimento delle C\u00f4tes-d'Armor nella regione della Bretagna. Dal 1\u00ba marzo 2016 si \u00e8 fuso con il comune di Binic per formare il nuovo comune di Binic-\u00c9tables-sur-Mer."}
{"id": "255911", "revid": "1318658", "url": "https://it.wikipedia.org/wiki?curid=255911", "title": "\u00c9vran", "text": "\u00c9vran \u00e8 un comune francese di abitanti situato nel dipartimento delle C\u00f4tes-d'Armor nella regione della Bretagna."}
{"id": "255912", "revid": "1318658", "url": "https://it.wikipedia.org/wiki?curid=255912", "title": "Le Faou\u00ebt (C\u00f4tes-d'Armor)", "text": "Le Faou\u00ebt \u00e8 un comune francese di 313 abitanti situato nel dipartimento delle C\u00f4tes-d'Armor nella regione della Bretagna."}
{"id": "255913", "revid": "314115", "url": "https://it.wikipedia.org/wiki?curid=255913", "title": "La Ferri\u00e8re (Les Moulins)", "text": "La Ferri\u00e8re \u00e8 una localit\u00e0 abitata di 469 abitanti del comune francese di Les Moulins, situato nel dipartimento delle C\u00f4tes-d'Armor nella regione della Bretagna. Gi\u00e0 comune autonomo, il 1\u00ba gennaio 2016 \u00e8 stato accorpato all'altro comune soppresso di Pl\u00e9met per costituire il nuovo comune."}
{"id": "255914", "revid": "1318658", "url": "https://it.wikipedia.org/wiki?curid=255914", "title": "Le F\u0153il", "text": "Le F\u0153il \u00e8 un comune francese di abitanti situato nel dipartimento delle C\u00f4tes-d'Armor nella regione della Bretagna."}
{"id": "255915", "revid": "287204", "url": "https://it.wikipedia.org/wiki?curid=255915", "title": "Le Faou\u00ebt", "text": "Esistono pi\u00f9 comuni francesi con questo nome"}
{"id": "255916", "revid": "767487", "url": "https://it.wikipedia.org/wiki?curid=255916", "title": "Le Gouray", "text": "Le Gouray \u00e8 un comune francese soppresso e frazione del dipartimento delle C\u00f4tes-d'Armor nella regione della Bretagna. Dal 1\u00ba gennaio 2016 si \u00e8 fuso con i comuni di Collin\u00e9e, Langourla, Plessala, Saint-Gilles-du-Men\u00e9, Saint-Gou\u00e9no e Saint-Jacut-du-Men\u00e9 per formare il nuovo comune di Le Men\u00e9."}
{"id": "255917", "revid": "1318658", "url": "https://it.wikipedia.org/wiki?curid=255917", "title": "La Harmoye", "text": "La Harmoye \u00e8 un comune francese di 435 abitanti situato nel dipartimento delle C\u00f4tes-d'Armor nella regione della Bretagna."}
{"id": "255918", "revid": "1318658", "url": "https://it.wikipedia.org/wiki?curid=255918", "title": "Le Haut-Corlay", "text": "Le Haut-Corlay \u00e8 un comune francese di 719 abitanti situato nel dipartimento delle C\u00f4tes-d'Armor nella regione della Bretagna."}
{"id": "255920", "revid": "1305772", "url": "https://it.wikipedia.org/wiki?curid=255920", "title": "La Ferri\u00e8re", "text": ""}
{"id": "255921", "revid": "110157", "url": "https://it.wikipedia.org/wiki?curid=255921", "title": "L'Hermitage-Lorge", "text": "L'Hermitage-Lorge \u00e8 un comune francese soppresso e frazione del dipartimento delle C\u00f4tes-d'Armor nella regione della Bretagna. Dal 1\u00ba gennaio 2016 si \u00e8 fuso con il comune di Pl\u0153uc-sur-Li\u00e9 per formare il nuovo comune di Pl\u0153uc-L'Hermitage."}
{"id": "255922", "revid": "1318658", "url": "https://it.wikipedia.org/wiki?curid=255922", "title": "Le Hingl\u00e9", "text": "Le Hingl\u00e9 \u00e8 un comune francese di 872 abitanti situato nel dipartimento delle C\u00f4tes-d'Armor nella regione della Bretagna."}
{"id": "255923", "revid": "1318658", "url": "https://it.wikipedia.org/wiki?curid=255923", "title": "\u00cele-de-Br\u00e9hat", "text": "\u00cele-de-Br\u00e9hat (in bretone \"Enez-Vriad\") \u00e8 un piccolo arcipelago, composto da un'isola principale pi\u00f9 diverse isole minori e - dal punto di vista amministrativo - un comune francese di 439 abitanti, situato nel dipartimento delle C\u00f4tes-d'Armor nella regione della Bretagna, pi\u00f9 precisamente a 8\u00a0km a nord est di Paimpol, e 90\u00a0km a ovest di Saint-Malo.\nLe coordinate geografiche sono: N 48\u00b0 36' 9\", W 1\u00b0 45' 3\".\nSi trova sulla Manica, di fronte alla celebre Costa di Granito Rosa. Si compone in realt\u00e0 di due isole separate da uno strettissimo braccio di mare. Dal Seicento, le due isole sono collegate da un ponte di una decina di metri.\nUn tempo rifugio di corsari e di una flotta di pescherecci che attraversava l'Oceano per pescare a Terranova e in Islanda, Br\u00e9hat \u00e8 famosa per la sua costa selvaggia, frastagliata con massi di granito rosa, che si affaccia al sulla Manica e per le numerose isolette e secche affioranti che la circondano. L'isola sud, al contrario di quella nord quasi priva di alberi ed aperta ai venti del largo, gode di un microclima dovuto alla Corrente del Golfo ed ospita numerose ville di fine Ottocento con cospicui giardini che racchiudono palme ed ortensie."}
{"id": "255925", "revid": "22475", "url": "https://it.wikipedia.org/wiki?curid=255925", "title": "King's Cross", "text": ""}
{"id": "255926", "revid": "1318658", "url": "https://it.wikipedia.org/wiki?curid=255926", "title": "Kergrist-Mo\u00eblou", "text": "Kergrist-Mo\u00eblou \u00e8 un comune francese di 691 abitanti situato nel dipartimento delle C\u00f4tes-d'Armor nella regione della Bretagna."}
{"id": "255928", "revid": "320578", "url": "https://it.wikipedia.org/wiki?curid=255928", "title": "Doppler", "text": ""}
{"id": "255929", "revid": "1318658", "url": "https://it.wikipedia.org/wiki?curid=255929", "title": "La Landec", "text": "La Landec \u00e8 un comune francese di 719 abitanti situato nel dipartimento delle C\u00f4tes-d'Armor nella regione della Bretagna."}
{"id": "255931", "revid": "1318658", "url": "https://it.wikipedia.org/wiki?curid=255931", "title": "Le Leslay", "text": "Le Leslay \u00e8 un comune francese di 137 abitanti situato nel dipartimento delle C\u00f4tes-d'Armor nella regione della Bretagna."}
{"id": "255932", "revid": "1318658", "url": "https://it.wikipedia.org/wiki?curid=255932", "title": "La Malhoure", "text": "La Malhoure \u00e8 un comune francese di 470 abitanti situato nel dipartimento delle C\u00f4tes-d'Armor nella regione della Bretagna."}
{"id": "255933", "revid": "1318658", "url": "https://it.wikipedia.org/wiki?curid=255933", "title": "La M\u00e9augon", "text": "La M\u00e9augon \u00e8 un comune francese di abitanti situato nel dipartimento delle C\u00f4tes-d'Armor nella regione della Bretagna."}
{"id": "255934", "revid": "1318658", "url": "https://it.wikipedia.org/wiki?curid=255934", "title": "Le Merzer", "text": "Le Merzer \u00e8 un comune francese di 896 abitanti situato nel dipartimento delle C\u00f4tes-d'Armor nella regione della Bretagna."}
{"id": "255935", "revid": "1318658", "url": "https://it.wikipedia.org/wiki?curid=255935", "title": "La Motte (C\u00f4tes-d'Armor)", "text": "La Motte \u00e8 un comune francese di abitanti situato nel dipartimento delle C\u00f4tes-d'Armor nella regione della Bretagna.\n2.087"}
{"id": "255936", "revid": "1318658", "url": "https://it.wikipedia.org/wiki?curid=255936", "title": "Le Moustoir", "text": "Le Moustoir \u00e8 un comune francese di 680 abitanti situato nel dipartimento delle C\u00f4tes-d'Armor nella regione della Bretagna."}
{"id": "255937", "revid": "110157", "url": "https://it.wikipedia.org/wiki?curid=255937", "title": "Pl\u0153uc-sur-Li\u00e9", "text": "Pl\u0153uc-sur-Li\u00e9 \u00e8 un comune francese soppresso e frazione del dipartimento delle C\u00f4tes-d'Armor nella regione della Bretagna. Dal 1\u00ba gennaio 2016 si \u00e8 fuso con il comune di L'Hermitage-Lorge per formare il nuovo comune di Pl\u0153uc-L'Hermitage."}
{"id": "255938", "revid": "1318658", "url": "https://it.wikipedia.org/wiki?curid=255938", "title": "La Pr\u00e9nessaye", "text": "La Pr\u00e9nessaye \u00e8 un comune francese di 857 abitanti situato nel dipartimento delle C\u00f4tes-d'Armor nella regione della Bretagna."}
{"id": "255940", "revid": "1318658", "url": "https://it.wikipedia.org/wiki?curid=255940", "title": "Le Quillio", "text": "Le Quillio \u00e8 un comune francese di 552 abitanti situato nel dipartimento delle C\u00f4tes-d'Armor nella regione della Bretagna."}
{"id": "255941", "revid": "110157", "url": "https://it.wikipedia.org/wiki?curid=255941", "title": "Le Quiou", "text": "Le Quiou \u00e8 un comune francese di 339 abitanti situato nel dipartimento delle C\u00f4tes-d'Armor nella regione della Bretagna."}
{"id": "255943", "revid": "1318658", "url": "https://it.wikipedia.org/wiki?curid=255943", "title": "Saint-\u00c9tienne-du-Gu\u00e9-de-l'Isle", "text": "Saint-\u00c9tienne-du-Gu\u00e9-de-l'Isle \u00e8 un comune francese di 412 abitanti situato nel dipartimento delle C\u00f4tes-d'Armor nella regione della Bretagna."}
{"id": "255944", "revid": "1318658", "url": "https://it.wikipedia.org/wiki?curid=255944", "title": "Saint-M\u00e9loir-des-Bois", "text": "Saint-M\u00e9loir-des-Bois \u00e8 un comune francese di 271 abitanti situato nel dipartimento delle C\u00f4tes-d'Armor nella regione della Bretagna."}
{"id": "255945", "revid": "1318658", "url": "https://it.wikipedia.org/wiki?curid=255945", "title": "Tr\u00e9drez-Locqu\u00e9meau", "text": "Tr\u00e9drez-Locqu\u00e9meau \u00e8 un comune francese di abitanti situato nel dipartimento delle C\u00f4tes-d'Armor nella regione della Bretagna."}
{"id": "255947", "revid": "1318658", "url": "https://it.wikipedia.org/wiki?curid=255947", "title": "La Vicomt\u00e9-sur-Rance", "text": "La Vicomt\u00e9-sur-Rance \u00e8 un comune francese di 974 abitanti situato nel dipartimento delle C\u00f4tes-d'Armor nella regione della Bretagna."}
{"id": "255948", "revid": "1318658", "url": "https://it.wikipedia.org/wiki?curid=255948", "title": "Le Vieux-Bourg", "text": "Le Vieux-Bourg \u00e8 un comune francese di 755 abitanti situato nel dipartimento delle C\u00f4tes-d'Armor nella regione della Bretagna."}
{"id": "255949", "revid": "1318658", "url": "https://it.wikipedia.org/wiki?curid=255949", "title": "Le Vieux-March\u00e9", "text": "Le Vieux-March\u00e9 \u00e8 un comune francese di abitanti situato nel dipartimento delle C\u00f4tes-d'Armor nella regione della Bretagna.\nL'orientalista Louis Massignon nel 1954 crea il pellegrinaggio dedicato ai Sette dormienti di Efeso a Vieux-March\u00e9, nelle C\u00f4tes-d'Armor."}
{"id": "255950", "revid": "1318658", "url": "https://it.wikipedia.org/wiki?curid=255950", "title": "Yvignac-la-Tour", "text": "Yvignac-la-Tour \u00e8 un comune francese di abitanti situato nel dipartimento delle C\u00f4tes-d'Armor nella regione della Bretagna."}
{"id": "255953", "revid": "120049427", "url": "https://it.wikipedia.org/wiki?curid=255953", "title": "Erode Antipatro", "text": "Biografia.\nFiglio di Antipa, che fu \"strategos\" dell'Idumea (regione a sud della Giudea, convertita all'ebraismo sotto Giovanni Ircano I) durante il regno di Alessandro Ianneo e mantenne questo ruolo anche sotto il regno di Salom\u00e8 Alessandra, la sua famiglia era installata ad Ascalon, da dove mantenne strette relazioni con gli Asmonei e con Roma. Il figlio Antipatro fu ministro di Ircano II e riusc\u00ec con il favore di Giulio Cesare ad usurpare l'autorit\u00e0 del suo principe mentre questi era stato imprigionato dai Parti e ad essere nominato amministratore della Giudea.\nSpos\u00f2 la nobildonna nabatea Cipro ed ebbe cinque figli, Fasaele, Ferora, Giuseppe, Erode e Salom\u00e8 unica figlia femmina. Nel 43 a.C. o nel 44 a.C. Antipatro fu assassinato e gli succedettero i figli Fasaele ed Erode, che furono nominati dai Romani governatori in Galilea e a Gerusalemme, per ricompensare gli sforzi del padre, confermando i legami col casato nonostante le proteste dei Giudei."}
{"id": "255956", "revid": "290351", "url": "https://it.wikipedia.org/wiki?curid=255956", "title": "Basilea II", "text": "Basilea II (o Basilea 2) \u00e8 la denominazione breve con cui \u00e8 conosciuto il documento \"International Convergence of Capital Measurement and Capital Standards\" (\"Nuovo Accordo sui requisiti minimi di capitale)\" firmato a Basilea nel 2004. \u00c8 un accordo internazionale di vigilanza prudenziale, maturato nell'ambito del Comitato di Basilea, riguardante i requisiti patrimoniali delle banche, in base al quale, le banche dei Paesi aderenti devono accantonare quote di capitale proporzionate al rischio assunto, valutato attraverso lo strumento del rating.\nL'accordo \u00e8 strutturato in tre \"pilastri\":\nIl testo dell'accordo nella versione definitiva nel giugno del 2004, \u00e8 entrato in vigore nel gennaio 2007, con una proroga di un anno concessa alle banche che hanno adottato il metodo \"advanced\". A seguito della crisi finanziaria che ha colpito alcuni importanti istituti di credito, una nuova versione dell'accordo \u00e8 stata emanata con il nome di \"Basilea III\".\nMotivazioni storiche dell'accordo.\nA partire dagli anni novanta la gestione del credito da parte di numerosi istituti di credito s'\u00e8 rivelata poco prudente e ci si \u00e8 accorti dei limiti del quadro normativo in base al quale il rischio connesso ai prestiti concessi dalle banche alle imprese.\nL'accordo esistente sull'argomento, il Basilea I risult\u00f2 incentrato su una visione semplificata dell'attivit\u00e0 bancaria e della rischiosit\u00e0 delle aziende.\nInizialmente, la principale preoccupazione dei partecipanti al Gruppo Basilea II fu la salvaguardia della stabilit\u00e0 del settore bancario, perno attorno al quale ruotano le economie mondiali: la logica del nuovo accordo ruota intorno all'idea che le banche non debbano assumere rischi eccessivi e debbano tutelarsi dai rischi assunti.\nLo scopo di Basilea II \u00e8 assicurare una stabilit\u00e0 del sistema bancario e di modificare il rapporto tra banca e impresa, fondandolo su fiducia reciproca, informazioni reali, da aggiornarsi continuamente, vincolate alla effettiva capacit\u00e0 di produrre reddito in prospettiva di una crescita futura e non solo degli obiettivi a breve termine.\nL'atteggiamento che le banche dovranno adottare va in direzione di una maggiore responsabilit\u00e0, sia nei confronti delle aziende, sia nei confronti dei risparmiatori. Il sistema economico italiano, in particolare, ha bisogno di una maggiore intersezione tra banche, imprese e risparmiatori per dischiudere molte potenzialit\u00e0.\nBasilea II imponeva un limite al livello di rischiosit\u00e0 dei prestiti, e al di sotto di una certa soglia di rischio non poneva restrizioni alla quantit\u00e0 di denaro che un istituto di credito pu\u00f2 erogare.\nIn Europa sono rimaste in vigore altre normative che ponevano un limite assoluto alla quantit\u00e0 di denaro che una banca pu\u00f2 prestare, al di l\u00e0 del profilo di rischio degli investimenti, quali la riserva frazionaria e un rapporto fra crediti erogati e patrimonio di vigilanza.\nNegli Stati Uniti, nel 1999 fu approvata una legge che abrogava il Glass-Steagall Act, e in particolare la separazione fra banca commerciale e banca d'investimenti. Segu\u00ec una concentrazione nel settore che port\u00f2 a un oligopolio di grandi istituti come Citigroup, o l'AIG o la Bank of America.\nSu pressione dell'Unione Europea, il 28 aprile 2004 le cinque maggiori banche del settore si riunirono - con l'ausilio dell'allora capo della Goldman-Sachs e futuro Segretario del Tesoro Hank Paulson - e lanciarono una proposta al capo della SEC di allora, William Donaldson (nominato da George Bush), ex banchiere d'investimento. Le banche proposero di accettare nuove norme che impedissero loro di intraprendere iniziative troppo rischiose, se avessero ottenuto in cambio la rimozione di qualsiasi limite alla quantit\u00e0 di prestiti che volessero effettuare. Donaldson diede il suo assenso alla proposta, e le nuove norme furono sufficienti a far s\u00ec che l'Unione Europea ritirasse la minaccia di imporre proprie regole alle operazioni estere delle banche statunitensi, secondo il principio dell\"'home country control\".\nI principi cardine di Basilea II.\nNodo fondamentale del problema risult\u00f2 essere che l'accordo Basilea I valutava le aziende in base a requisiti molto semplificati: da quanto tempo esisteva una certa ditta, che patrimonio possedeva, quale ragione sociale. In una parola Basilea I si limitava a prendere atto della \"storia\" patrimoniale di una ditta, e della capacit\u00e0 attuale di rimborso della stessa, senza avere la possibilit\u00e0 di valutare se, quanto e in quanto tempo la ditta avrebbe generato reddito. Questo induceva un notevole immobilismo e penalizzava fortemente tutta una serie di settori e di investimenti, primi fra tutti quelli sull'innovazione e sulla ricerca.\nEra quindi necessario elaborare una struttura di analisi molto pi\u00f9 sofisticata per potere comprendere la realt\u00e0 del mercato, che negli anni era notevolmente cambiata. Inoltre le banche si resero conto che il loro ruolo di semplici prestatori andava evoluto in un ruolo di maggior responsabilit\u00e0, cooperazione e integrazione tra impresa e istituto di credito, se si desiderava che il mercato non stagnasse, ma continuasse a crescere in modo realmente produttivo.\nGli accordi hanno elevato la riserva frazionaria delle banche al 2% e fissato il coefficiente di salvaguardia sempre all'8%. Le sofferenze (ossia crediti inesigibili) delle maggiori banche italiane sono al di sopra della media europea che \u00e8 dell'1.1%.\nGli accordi di Basilea II hanno fissato il coefficiente di solvibilit\u00e0 all'8%. Tale coefficiente fissa l'ammontare minimo di capitale che le banche devono possedere in rapporto al complesso delle attivit\u00e0 ponderate in base al loro rischio creditizio. In altri termini \u00e8 una frazione il cui numeratore \u00e8 dato dall'ammontare di patrimonio di cui dispone una banca ed il denominatore dall'ammontare delle attivit\u00e0 ponderate per classi di rischio. Se si considera invece il rapporto tra attivo ponderato e patrimonio di vigilanza il valore richiesto dagli accordi di Basilea II corrisponde a 12,5.\nI requisiti minimi patrimoniali devono coprire le perdite inattese dovute a tre rischi:\nLa formula per la determinazione del patrimonio di vigilanza viene cos\u00ec ampliata e rivista:\n Patrimonio regolamentare \u2265 8% di [ (RWA Rischio Credito) + (RWA Rischio Mercato) + (RWA Rischio Operativo) ]\nRischio operativo.\nCon la collaborazione degli operatori di settore, il Comitato di Basilea ha individuato i principali fattori di rischio operativo:\nSono previste tre metodologie di valutazione del rischio operativo.\nMetodo Base (BIA).\nBasic Indicator Approach\nRequisito = \u03b1 * GI\nIl Requisito di capitale si ottiene moltiplicando il coefficiente \u03b1, che al momento \u00e8 stato fissato al 15%, per l'ammontare del Gross Income [Margine di Intermediazione Lordo] (media degli ultimi tre anni).\nMetodo Standard (TSA).\nStandardised Approach\nRequisito = \u2211 (\u03b2 * GI)\nMetodo Avanzato (AMA).\nIl requisito \u00e8 basato sulla stima dei rischi operativi del sistema di misurazione interno della banca. I metodi interni si basano su rilevazioni di serie storiche di eventi di perdita, oltre che su previsioni di fenomeni di rischio, tenendo conto delle probabilit\u00e0 di accadimento, dell'importo medio di perdita attesa per ciascun evento e dell'importo massimo di perdita possibile per ogni rischio (worst case). L'uso dell'AMA \u00e8 soggetto all'approvazione del Organo di Vigilanza.\nRischio di credito.\nAi fini della ponderazione delle attivit\u00e0 per il rischio di credito assume una importanza fondamentale l'attribuzione del rating al cliente (sia esso azienda o persona fisica).\nIl rating.\nIl rating \u00e8 l'insieme di procedure di analisi e di calcolo grazie al quale una banca valuta quanto un cliente sia rischioso e quanto sar\u00e0 produttivo in futuro, se gli venisse concesso il credito che chiede. Tramite il rating si calcola la probabilit\u00e0 di default ovvero la Pd (\"probability of default\") associata ad ogni classe di rischio misurata negli anni passati, si raccolgono nuove informazioni sulla capacit\u00e0 di generare reddito futuro del beneficiario.\nIl rating di Basilea II cambia notevolmente rispetto al passato ed \u00e8 improntato a una notevole flessibilit\u00e0, restando per\u00f2 vincolato ad un controllo incrociato di enti interni ed esterni all'istituto. Basilea II, infatti, introduce la possibilit\u00e0, per gli istituti di credito, di affiancare ai rating emessi dalle agenzie specializzate, Ecai (External Credit Assessment Institution), rating prodotti al proprio interno. Ci\u00f2 significa che le banche potranno dotarsi di strumenti particolareggiati volti alla misurazione del rischio. Oltre alla metodologia standard, troviamo il \"metodo di misurazione IRB\" (\"Internal Rating Based Approach\"), diviso a sua volta nel metodo di base e nel metodo avanzato.\nQuesta novit\u00e0 procedurale fornisce molte pi\u00f9 informazioni rilevanti e permette di fare valutazioni molto pi\u00f9 concrete e realistiche.\nIl fatto che le banche possano usare strumenti analitici propri implica, chiaramente, la necessit\u00e0 di assicurare principi di trasparenza ed omogeneit\u00e0. Le banche dovranno riferirsi a modelli che trovano le loro radici in procedure automatizzate; cos\u00ec un sistema di rating risulta essere l'intero complesso di raccolta, selezione, organizzazione, e valutazione delle informazioni sui soggetti che compongono il portafoglio crediti della banca, le regole che ne presiedono il funzionamento, le classi di rischio e le probabilit\u00e0 di insolvenza che le contraddistinguono.\nIl processo ed i suoi metodi, inoltre, sono ulteriormente supervisionati da strutture diverse ed indipendenti ed \u00e8 chiesta espressamente una forte coerenza interna dei modelli ed un rodaggio di almeno tre anni per verificarne la validit\u00e0: infatti gli istituti italiani stanno gi\u00e0 adottando quei modelli in prospettiva dell'entrata in vigore della normativa nel 2007.\nI \"fornitori di rating\", per essere in regola con Basilea II, dovranno soddisfare una serie di requisiti, riguardanti in particolare la trasparenza e l'omogeneit\u00e0 dei criteri adottati. Una banca, inoltre, potr\u00e0 \"attingere\" rating da pi\u00f9 fonti, ma pur sempre nel rispetto di un insieme di regole volte a prevenire comportamenti opportunistici. Ad esempio, non sar\u00e0 possibile scegliere, per ogni cliente, l'agenzia che gli assegna il rating migliore, cos\u00ec da ridurre il requisito patrimoniale totale.\nLe modifiche dell'approccio di rating comportano costi aggiuntivi dal punto di vista operativo. Tuttavia garantiscono informazioni maggiori, pi\u00f9 realistiche e precise, pi\u00f9 ancorate ai cambiamenti della realt\u00e0. \u00c8 pi\u00f9 facile calcolare la vera percentuale di rischio, evitando di assumersi rischi inutili da un lato ed individuando esattamente, dall'altro, la quota di accantonamento che si deve prevedere, evitando di fissarla troppo in alto e dovendo quindi ricaricare i suoi costi sul cliente.\nMetodologie di ponderazione del rischio di credito.\n\"Basilea II\" prevede tre approcci diversi:\nMetodologia STANDARD (Standardized Approach).\nNon presenta sostanziali cambiamenti rispetto all'accordo di Basilea I, e prevede l'accantonamento medio dell'8% delle attivit\u00e0 ponderate per il rischio (inteso come valore degli impieghi ponderate sulla base delle caratteristiche della controparte affidata ovvero del finanziamento concesso). Inoltre, seguendo il principio dei requisiti patrimoniali proporzionali al rischio degli impieghi, propone che alle attivit\u00e0 venga assegnato un fattore di ponderazione stimato da agenzie esterne (rating).\nQuesto correttivo permette agli istituti di credito una certa sensibilit\u00e0 degli accantonamenti: ad un rating molto alto (AAA) corrisponder\u00e0 un accantonamento pi\u00f9 basso dell'8%, perch\u00e9 si ritiene che l'azienda che chiede un credito dia eccellenti garanzie di restituirlo nei tempi e modi previsti. Di contro, ad un rating basso CCC corrisponder\u00e0 un accantonamento maggiore.\nLa metodologia standard analizza variabili qualitative e quantitative di tipo statico, come la categoria economico-giuridica dell'azienda da finanziare, o la dimensione aziendale. Questa metodologia costituisce una piramide relazionale, per cui esiste una sorta di mediazione nel rapporto tra banca-impresa. Quindi \u00e8, a ben vedere, una fonte di deresponsabilizzazione per le banche.\nMetodologia IRB Foundation (FIRB).\nLa precedente metodologia ha il difetto di creare instabilit\u00e0 nel sistema economico, e soprattutto \u00e8 causa di scarsa cura nei rapporti banca-impresa; per ovviare a questa impasse, il Comitato di Basilea ha introdotto una nuova metodologia.\nQuesta nuova concezione di valutazione del rischio crea un rapporto diretto tra banca (prestatore) e cliente (prenditore), basato su parametri pi\u00f9 realistici e flessibili di quelli della modalit\u00e0 standard.\nIn sostanza, l'accordo prevede che le banche possano calcolare, sulla base di strumenti analitici propri (previamente approvati dagli organi di vigilanza), la PD (probabilit\u00e0 di default).\nLa definizione di \"default\" deve avere valore comune a livello internazionale, dato che i finanziamenti si muovono su scala internazionale. La definizione data \u00e8 la seguente: \"si ha default del prenditore al ricorrere di almeno una tra due condizioni: la prima di tipo soggettivo (la banca ritiene improbabile che il debitore adempia in pieno alle sue obbligazioni) e la seconda di tipo oggettivo (sussiste un ritardo nei pagamenti di almeno 90 giorni - 180 giorni per l'Italia fino al 2011)\".\nMetodologia IRB Advanced.\n\u00c8 l'approccio pi\u00f9 avanzato, sofisticato e, per conseguenza, costoso. Calcola infatti altri due fattori distinti: LGD (Loss Given Default), EaD (Exposure at Default) e la Maturity, che nell'approccio FIRB assumono valori determinati dall'Autorit\u00e0 di Vigilanza.\nL'LGD (letteralmente, la perdita manifestata in caso di insolvenza) risponde alla domanda: \"Se il cliente a cui presto dei soldi sar\u00e0 inadempiente, quale percentuale del prestito andr\u00e0 persa, al netto dei recuperi?\".\nL'EaD (letteralmente, l'esposizione presente al manifestarsi dell'insolvenza) implica la domanda: \"E quale sar\u00e0 l'importo effettivamente prestato al momento dell'insolvenza? Cio\u00e8 a che punto della storia del prestito il mio debitore avr\u00e0 seri problemi con i pagamenti? Quanto mi avr\u00e0 restituito nel mentre?\"\nRischio di mercato.\nIl rischio di mercato \u00e8 definito come il rischio di perdite derivanti da negoziazione di strumenti finanziari sui mercati, indipendentemente dalla loro classificazione in Bilancio. Fra i rischi ponderati sono presenti il rischio di cambio, di tasso e di controparte. La determinazione del rischio di mercato viene tipicamente attribuita ad una specifica funzione aziendale, tipicamente la funzione di Risk Management, che su incarico del Consiglio di Amministrazione si occupa di applicare i modelli di ponderazione delle attivit\u00e0 per il rischio di mercato.\nSono previste due metodologie di valutazione del rischio di mercato, entrambe basate sul VaR (Value at Risk) ma molto diverse fra loro in termini di risultati ottenuti.\nMetodo Standard.\nCon il metodo standard il Var viene calcolato applicando una percentuale fissa (30%) alla media delle ultime tre misurazioni dell'indicatore rilevante. Per Indicatore Rilevante si intende in genere il fatturato, per un intermediario finanziario o azienda bancaria corrisponde al margine di intermediazione.\nMetodo Avanzato.\nPer l'attuazione del Metodo Avanzato la funzione di Risk Management deve disporre di strumenti evoluti che consentano la rilevazione tempestiva delle informazioni correlate ai mercati, ai corsi azionari ed alle controparti.\nPro e Contro di Basilea II: cosa cambier\u00e0.\nIl grande pregio di Basilea II \u00e8 il realismo delle analisi del rapporto rischio/redditivit\u00e0 e la necessit\u00e0 di aggiornarle di continuo, seguendo dunque le aziende e il mercato molto pi\u00f9 da vicino. Questo favorisce gli investimenti in innovazione e ricerca, che sono pi\u00f9 rischiosi, ma possono generare maggiore reddito nel futuro e maggior crescita economica. Basilea II, inoltre, dar\u00e0 alle banche una maggior discrezionalit\u00e0 nelle decisioni imprenditoriali di quelle imprese che chiedano un credito: in questo senso la banca diventa una sorta di Consulenza-controllore di qualit\u00e0 dell'impresa. Il contro \u00e8 che i rating e le metodologie previsti hanno costi molto pi\u00f9 elevati. Alcuni imprenditori, inoltre, lamentano la prospettiva dell'ingerenza degli istituti nelle decisione strategiche delle aziende, come una mancanza di autonomia.\nQuesta attribuzione di poteri nei confronti degli istituti \u00e8 fortemente criticata da molti circoli liberali europei, in quanto in realt\u00e0 le banche raramente operano questo \"controllo di qualit\u00e0\", o quando lo fanno ci\u00f2 avviene con una discrezionalit\u00e0 tutt'altro che omogenea. Ancora una volta, essi sostengono, l'eccesso di regolamentazione sfocia in una falsa percezione di sicurezza, nella quale gli attori (creditori e debitori) operano sotto un regime a \"scaricabarile\".\nL'ovvia conseguenza \u00e8 che queste analisi, e soprattutto l'IRB advanced, potrebbero essere alla portata solo degli istituti pi\u00f9 grossi e questo definisce una discriminante tra banche medio-piccole e grandi.\nPi\u00f9 accurate sono le analisi e le informazioni che una banca pu\u00f2 ottenere rispetto ad un'impresa, meno la banca rischia che l'impresa non restituisca i soldi che le sono stati prestati. Meno la banca rischia, meno ha necessit\u00e0 di accantonare denaro (il cosiddetto requisito minimo) per tutelarsi. Meno denaro accantona, meno lo deve ricaricare sui clienti, risultando, quindi, pi\u00f9 competitiva di una che non abbia effettuato analisi cos\u00ec specifiche.\nNe consegue che i grandi istituti, in grado di supportare i costi di queste analisi particolarmente complesse, potranno detenere requisiti patrimoniali minimi minori rispetto a quelli necessari per gli istituti pi\u00f9 piccoli. Basilea II introduce, di fatto, una discriminante forte tra istituti di credito.\nProspettive future: il problema delle PMI e il caso Italia.\nNell'ottica di Basilea II cambiano i ruoli per le piccole e medie banche. Infatti queste potrebbero operare sul mercato dei crediti differenziandosi dalle grandi banche mediante una focalizzazione maggiore nella concessione di crediti alle piccole e medie imprese (PMI).\nUn rinnovato rapporto gioverebbe ad entrambe le parti: le imprese, infatti, costituirebbero rapporti fiduciari con istituti di credito presenti nel territorio, i quali hanno una maggior consapevolezza informativa della storia della azienda e del mercato nel quale opera, rispetto ad un grosso istituto centrale. Di contro, gli istituti locali avrebbero l'opportunit\u00e0 di crescere trasformando la loro prospettiva locale in globale: le PMI costituiscono in certi casi dei centri di eccellenza che sicuramente non operano su mercati di grande scala, ma comunque competono a livello internazionale; in altri casi la sopravvivenza stesse delle imprese di piccole e medie dimensioni \u00e8 legata alla capacit\u00e0 di confrontarsi con i mercati esteri.\nConfrontandosi a livello internazionale, avranno bisogno di partner finanziari che adottano prospettive internazionali. In questa ottica il passaggio dalla figura della banca-foraggiatrice a quello della banca-assistente controllore e consulente pu\u00f2 certamente contribuire a ridurre la presenza di intrecci poco chiari tra banche e alta finanza e la stagnazione di mercato favorendo di contro la crescita delle piccole realt\u00e0 in realt\u00e0 pi\u00f9 grandi e competitive. Inoltre un approccio vincolato a concetti di controllo e adattamento rispetto al mercato potr\u00e0 consentire alle imprese di sviluppare una mentalit\u00e0 orientata non pi\u00f9 solo a obiettivi a brevissimo termine, ma a una produttivit\u00e0 a medio lungo termine, indispensabile per una crescita reale e solida. Non guardare al futuro sviluppo etico-economico vorrebbe dire ingessare il sistema dei finanziamenti-investimenti.\nBasilea II \u00e8 stata sottoposta da pi\u00f9 parti a critiche per l'atteggiamento indotto nei confronti delle PMI. Una PMI, infatti, ha minori possibilit\u00e0 di generare reddito o di generarne di ingente. Inoltre in alcuni paesi la PMI \u00e8 solitamente a conduzione familiare e quindi contraria all'ingresso di soci e capitali esterni, da un lato, non attrezzata nel settore analisi e gestione finanza dall'altro. In tal senso Basilea II \u00e8 gi\u00e0 stata sottoposta a diverse modifiche, soprattutto sotto la spinta dei governi di Germania e Italia, ma il rischio resta e l'accordo continua a generare polemiche.\nSe osserviamo la situazione italiana, in particolare, notiamo sia il rischio sia la potenzialit\u00e0 di un cambiamento di questo tipo.\nL'Italia \u00e8 un Paese che deve la sua ossatura produttiva alle PMI, inoltre ha un sistema economico molto chiuso, rattrappito, carente di quella capacit\u00e0 di innovare che \u00e8 la molla necessaria per la competitivit\u00e0.\nL'origine del problema italiano \u00e8 da rintracciarsi in una serie di motivi storici e politici il cui risultato non \u00e8 pi\u00f9 sostenibile nel quadro economico internazionale. L'introduzione delle nuove metodologie dovrebbe spingere le banche a cambiare strategie, se anch'esse vogliono competere a livello internazionale.\nLe banche hanno da tempo iniziato a prendere atto delle nuove problematiche elaborando previsioni e cercando di coinvolgere i propri clienti nella scoperta delle specifiche della nuova disciplina. Sono infatti costrette a confrontarsi sul piano internazionale e vivono un regime di stringente concorrenza. Le imprese, invece, sono rimaste in buona parte ferme. rilevano come il 50% degli imprenditori non sappia neanche cosa sia Basilea II e men che meno cosa offra e richieda in cambio.\nLe PMI italiane non hanno maturato una mentalit\u00e0 in grado di valutare quanto possa convenire la novit\u00e0 in termini di sviluppo futuro. Gioca un ruolo importante anche il fatto che da pi\u00f9 parti si \u00e8 sfavorevoli ad abbandonare la cattiva consuetudine nazionale, basata sulla netta prevalenza del finanziamento a breve e sul divieto di far entrare capitali di terzi all'interno dell'impresa familiare. Le imprese italiane dimostrano di rifiutare, mediamente parlando, l'ingresso di soci e di capitali esterni nell'impresa familiare nel modo pi\u00f9 assoluto e anche se il rifiuto dovesse implicare che l'azienda smette di crescere e di essere produttiva.\nL'ovvia conseguenza \u00e8 che le PMI Italia risultano avere un livello di capitalizzazione basso, specie raffrontato con le loro numerose sorelle francesi e britanniche: inoltre, le prime fanno largo uso di strumenti di finanziamento emessi dalle grandi banche popolari e le seconde dei capitali facilmente reperibili in borsa. Le imprese tedesche, invece, godono della presenza di un unico istituto bancario di riferimento, coinvolto anche negli aspetti operativi dei processi aziendali.\nPer le imprese italiane in particolare, storicamente sottocapitalizzate e ancora basate sul pluriaffidamento bancario a breve, quello di capitalizzazione sar\u00e0 l'indicatore che dar\u00e0 pi\u00f9 preoccupazioni: la ristrettezza del capitale proprio non \u00e8 certo un segnale di solidit\u00e0 e di propensione al rischio. Senza contare che a tutt'oggi la pratica delle garanzie personali a fronte dei finanziamenti \u00e8 stata circoscritta dalla nuova normativa a casi particolari, per cui non pu\u00f2 pi\u00f9 essere di soccorso. L'immissione di nuovo capitale di rischio, attraverso l'ingresso di nuovi soci o l'utilizzo di nuovi strumenti finanziari, sembrerebbe essere l'unica via percorribile per diminuire il proprio grado di rischiosit\u00e0, ma si scontra fondamentalmente con due fenomeni: da una parte la riluttanza patologica di molte imprese, specie se a conduzione familiare, a diluire la propriet\u00e0 e a permettere l'ingresso a nuovi soci; dall'altra la mancanza di una politica fiscale che incentivi in modo deciso la capitalizzazione.\nLe PMI italiane rischiano quindi, ancora pi\u00f9 delle loro sorelle di essere maggiormente penalizzate dalle nuove regole: la prospettiva \u00e8 tutt'altro che irrilevante e desta gravi preoccupazioni se si consideri che le PMI costituiscono la base produttiva del sistema economico italiano.\nQuesto tipo di aziende dovrebbero partire dalla costruzione di un database dei propri bilanci riclassificati, in modo da evidenziare la qualit\u00e0 e l'attendibilit\u00e0 del loro bilancio d'esercizio e da riassumere le rispettive situazioni di redditivit\u00e0, solidit\u00e0 e liquidit\u00e0. Evidenzierebbero i punti di forza ma anche i punti di debolezza e potrebbero correre immediatamente ai ripari.\n\u00c8 per\u00f2 innegabile che l'analisi finanziaria previsionale richiede investimenti di non poco conto in strumenti e tecnologie, che le microimprese in particolare non possono affrontare, e sarebbe auspicabile, in questo senso, che esse instaurassero un rapporto di consulenza con le banche. Tale processo, per\u00f2, incontra barriere di non poco conto, soprattutto psicologiche: \u00e8 difficile, infatti, che l'imprenditore si risolva a trasmettere all'esterno dati prima gelosamente custoditi e a sottoporsi al giudizio di terzi.\nConoscere con un certo grado di approssimazione quali sono le reali possibilit\u00e0 di successo e qual \u00e8 il verosimile ritorno di un investimento \u00e8 condizione indispensabile per saper presentare alla banca il progetto da finanziare su basi pi\u00f9 solide, suffragate da dati verosimili. L'analisi previsionale ha, tuttavia, dei limiti: \u00e8 estremamente difficoltoso valutare il grado di adeguatezza e di errore delle valutazioni espresse, tanto pi\u00f9 che quasi sempre tale analisi si risolve in un ribaltamento del passato sul futuro, cosa ben poco verosimile.\nNe deriva che risulta essere fondamentale una gestione corretta che ponga la giusta attenzione alle posizioni di redditivit\u00e0 e di equilibrio finanziario, oltre che l'autovalutazione delle imprese (attraverso i sistemi di assegnazione del rating utilizzati dalle banche o indici di sintesi pi\u00f9 facilmente padroneggiabili), e, non meno importante, una corretta impostazione delle linee di azione per correggere scelte inadatte e consolidare situazioni patrimoniali o reddituali vacillanti.\nUn rapporto di maggior controllo fattuale da parte della banca, inoltre, renderebbe anche assai pi\u00f9 oneroso, difficile e rischioso per l'impresa avere scarsa cura del proprio assetto patrimoniale e perpetrare falsi in bilancio. Le banche, infatti, rischiando di concedere denaro che non verr\u00e0 loro restituito e avendo gli strumenti adatti, effettuano analisi estremamente minuziose alla ricerca di falle e discrepanze nelle dichiarazioni patrimoniali. Un'impresa che maneggi o annacqui i bilanci si vedrebbe assegnare un rating molto pi\u00f9 basso e pagherebbe molto di pi\u00f9 il denaro che le verrebbe concesso, sempre che la banca si decida a concederlo.\nSi pu\u00f2 dunque auspicare che gli accordi di Basilea II contribuiranno, molto pi\u00f9 di tanti altri interventi ad hoc, a fare del bilancio una true and fair view dello stato della gestione aziendale.\nOvviamente tutto ci\u00f2 deve sempre basarsi su criteri di veridicit\u00e0 e trasparenza, che sicuramente \u00e8 una base solida per costituire il rapporto banca-impresa.\nBasilea III.\nIl Comitato di Basilea per la supervisione bancaria ha rilasciato, nel dicembre 2010, nuove regole a garanzia della stabilit\u00e0 del sistema bancario, note come \"Basilea III\"; queste nuove regole dovranno integrare o sostituire sia la versione del 1988 (Basilea I) sia la versione Basilea II entrata in vigore nel 2008.\nLe nuove regole introdotte con Basilea 3 definiscono nuovi standard internazionali per l'adeguatezza patrimoniale delle banche e nuovi vincoli di liquidit\u00e0. Le regole sono state convenute dai governatori e dai presidenti delle autorit\u00e0 di vigilanza dei paesi membri, e approvate dai leader del G20 al summit di Seoul.\nGli effetti che l'adozione di Basilea III potrebbe avere sull'economia reale e sulla crescita sono oggetto di controversie. Alcuni critici sostengono che questo sistema di regole, dato l'attuale livello del capitale di classe 1 di importanti istituti bancari potrebbe creare il rischio di stretta del credito, soprattutto se implementato in una fase di recessione economica.\nBasilea II e la funzione aziendale Finanza.\nCome precedentemente affermato, le sfide che Basilea II lancia al mondo dell'impresa hanno come implicazione diretta la necessit\u00e0 del fattivo contributo di un reparto finanziario esperto, dotato di competenze specialistiche e di un valido sistema informativo. Ci\u00f2 comporta che la funzione finanza, ormai troppo spesso confinata al ruolo di semplice controllo finale dei cicli aziendali, sia oggetto di un ripotenziamento. Le risorse qualificate, che in tale funzione dovranno essere inserite, dovranno riportare alla funzione finanza le seguenti competenze:\nProspettive future e il differenziarsi degli istituti di credito: specializzarsi nel rischio.\nCome si \u00e8 detto, alle banche non \u00e8 richiesto di adottare un modello unico, quanto di garantirne la correttezza e assoluta trasparenza. Si pensa, infatti, che adottando modelli diversi le banche si possano specializzare in settori diversi di credito e adattarsi meglio al mercato. \u00c8 probabile, infatti, che banche diverse si dedichino a diversi segmenti di clientela: Aziende, PMI, dettaglianti, ecc. ed \u00e8 altrettanto probabile che gli istituti si diversifichino anche in riferimento ai diversi settori di basso, medio, alto rischio. Il differenziarsi nell'adozione di modelli diversi porterebbe un maggior grado di concorrenza e una maggior trasparenza, sempre assumendo che valga un principio di comportamento etico.\n\u00c8 probabile che si impongano modelli differenti, possiamo citare quelli di stima della Probabilit\u00e0 di default, quali:"}
{"id": "255961", "revid": "838137", "url": "https://it.wikipedia.org/wiki?curid=255961", "title": "Calogero Sodano", "text": "\u00c8 stato sindaco di Agrigento dal 1985 al 1986 e di nuovo 1993 al 2001, oltrech\u00e9 senatore della Repubblica dal 2001 al 2006.\nBiografia.\nLaureato in Scienze politiche presso l'Universit\u00e0 di Palermo \u00e8 stato dirigente dell'INPS. Esponente della Democrazia Cristiana, \u00e8 stato consigliere comunale della citt\u00e0 di Agrigento per 20 anni, quasi sempre primo degli eletti.\nNel 1986 viene eletto per la prima volta sindaco di Agrigento con lo Scudo Crociato. Sei mesi pi\u00f9 tardi si dimette dalla carica e lascia definitivamente il partito per entrare nel PRI di Giorgio La Malfa nel quale rivestir\u00e0 l'incarico di consigliere e coordinatore provinciale. Alle elezioni politiche del 1992 si candida al Senato della Repubblica con il PRI nel collegio di Agrigento, raccogliendo 9.045 preferenze e non venendo eletto.\nCon una lista civica si presenta alle prime elezioni dirette del 1993 e viene eletto sindaco di Agrigento al ballottaggio, superando di 435 voti il suo avversario, Giuseppe Arnone (presidente regionale di Legambiente e candidato con La Rete di Leoluca Orlando). Per quella elezione \u00e8 in corso un processo, giunto in appello, nato dopo le dichiarazioni del collaboratore di giustiza Maurizio Di Gati. In primo grado Sodano fu assolto.\nViene poi riconfermato sindaco nel 1997, con la percentuale del 54,8%.\nDurante il suo secondo mandato da Sindaco nel 1995, alla presenza del Presidente della Repubblica Oscar Luigi Scalfaro, viene riaperto il Teatro Pirandello dopo 39 anni di chiusura.\nSempre durante la sua sindacatura vengono aperti al pubblico la piscina comunale, il palazzo Filippini e il parcheggio pluripiano di Via Empedocle.\nAlle elezioni europee del 1999 \u00e8 candidato nelle liste del CCD, ma non risulta eletto.\nQuasi a conclusione del secondo mandato di Sindaco della Citt\u00e0 dei Templi, nel 2001 si \u00e8 dimesso per candidarsi alle Elezioni Politiche al Senato della Repubblica per la Casa delle Libert\u00e0 nel collegio uninominale di Agrigento, dove viene eletto raccogliendo 49.398 voti. Entra a far parte del gruppo dell'Unione dei Democratici Cristiani e Democratici di Centro.\nNell'aprile del 2014 presenta il suo primo libro, \"Meglio un giorno da sindaco\", edito da Vertigo, che viene presentato nella Sala Zeus del Museo Archeologico di Agrigento alla presenza di Vittorio Sgarbi, il quale ha curato la prefazione del volume; nell'autobiografia vengono narrati momenti personali della vita dell'autore unitamente all'attivit\u00e0 di amministratore del capoluogo siciliano"}
{"id": "255965", "revid": "767487", "url": "https://it.wikipedia.org/wiki?curid=255965", "title": "Cat's Eye", "text": ""}
{"id": "255977", "revid": "123611761", "url": "https://it.wikipedia.org/wiki?curid=255977", "title": "Jawaharlal Nehru", "text": "Erede spirituale di Gandhi, egli diede una fisionomia politica al movimento nazionalista della nonviolenza del grande capo spirituale dell'India, e seppe condurre felicemente in porto la battaglia per l'indipendenza.\nUna volta conseguita l'indipendenza (1947), in politica estera Nehru assunse una posizione neutrale, intesa come indipendenza sia dal blocco Occidentale sia da quello Orientale. In tal senso egli divenne, con Gamal Abd el-Nasser e Josip Broz Tito, uno dei capi dei paesi non allineati che raccoglieva paesi la cui economia mostrava caratteri notevolmente distanti sia dal capitalismo liberista sia dallo statalismo di stampo sovietico, come era appunto il caso dell'India e, prima del suo dissolvimento, della Jugoslavia.\n L'aggressione subita dal suo paese da parte della Cina lo indusse inoltre a rivolgersi ai Paesi facenti parte della NATO e a recedere in parte dalle sue posizioni neutraliste.\nIn tema di politica interna, Nehru fu propugnatore di un forte intervento statale in materia economica, pur riconoscendo all'iniziativa privata la principale funzione propulsiva per un reale armonico progresso economico e civile.\nBiografia.\nPrimi anni.\nJawaharlal Nehru nacque a Prayagraj, nell'Uttar Pradesh, il 14 novembre del 1889 da una famiglia di Pa\u1e47\u1e0dit originaria del Kashmir, membri della casta dei Brahmini. Suo padre era Motilal Nehru (1861\u20131931), indipendentista indiano e presidente dell'Indian National Congress tra il 1919 e il 1920 e il 1928-1929. Sua madre era Swaroop Rani (1863\u20131954). Fu educato in India e Regno Unito. In Gran Bretagna frequent\u00f2 la scuola maschile Harrow e il Trinity College di Cambridge. Durante il suo soggiorno nel Regno Unito era conosciuto anche come Joe Nehru.\nIl 7 febbraio 1916, Nehru spos\u00f2 la sedicenne Kamala Kaul. Nel primo anno di matrimonio, Kamala diede alla luce la loro unica figlia, Indira Priyadarshini.\nAl suo ritorno in India, venne convertito alla causa indipendentista indiana dall'incontro con Mohandas Gandhi, detto \"il Mahatma\", di cui divenne segretario nel 1917. Nel 1922, partecip\u00f2 per la prima volta alle azioni di disobbedienza civile contro l'amministrazione coloniale britannica, finendo incarcerato. Scont\u00f2 molte altre pene detentive, che lo consacrarono come il leader del movimento dell'indipendenza insieme a Gandhi. Entr\u00f2 nell'Indian National Congress, di cui guid\u00f2 l'ala di sinistra, di tendenza socialista. Fu membro della Societ\u00e0 teosofica.\nSuccessore di Gandhi.\nIl 15 gennaio 1941 Gandhi disse: \"Alcuni dicono che Pandit Nehru ed io ci eravamo allontanati. Ci vorr\u00e0 pi\u00f9 che una differenza di opinione per allontanarci. Noi abbiamo avuto differenze fin dal tempo in cui iniziammo a lavorare insieme ed ho gi\u00e0 detto per diversi anni e dico cos\u00ec adesso che non Rajaji, ma Jawaharlal sar\u00e0 il mio successore\".\nVita politica.\nNehru e i suoi colleghi furono liberati quando la British Cabinet Mission giunse per proporre i piani per il trasferimento di poteri.\nUna volta eletto, Nehru guid\u00f2 un governo \"ad interim\" che venne indebolito da episodi di violenza comune e disordini politici e anche dall'opposizione della Lega Musulmana Panindiana (\"All India Muslim League\") di Muhammad Ali Jinnah che reclamava la creazione di uno stato separato per i musulmani. Dopo falliti tentativi di formare coalizioni, Nehru, a malincuore, accett\u00f2 la partizione dell'India, secondo un programma realizzato dai britannici il 3 giugno 1947.\nNehru divent\u00f2 Primo ministro dell'India nel giorno dell'indipendenza, il 15 agosto 1947. Il suo discorso inaugurale si intitolava \"Appuntamento con il destino\" (\"Tryst with destiny\"):\n\"\"Molti anni fa abbiamo fissato un appuntamento con il destino e ora \u00e8 arrivato il momento in cui potremo riscattare il nostro impegno, non del tutto o in piena misura, ma in maniera molto consistente. Allo scoccare della mezzanotte, quando il mondo dorme, l'India si sveglier\u00e0 alla vita e alla libert\u00e0. Raramente arriva un momento nella storia, quando usciamo dal vecchio ed entriamo nel nuovo, quando un'epoca finisce, e quando l'anima di una nazione, a lungo repressa, trova il potere d'esprimersi. \u00c8 giusto che in questo momento solenne, prendiamo l'impegno di dedizione al servizio dell'India e del suo popolo e alla causa ancora pi\u00f9 grande dell'umanit\u00e0\".\nNegli anni che seguirono l'indipendenza, Nehru affid\u00f2 alla figlia Indira molti dei suoi affari personali. Con la sua leadership, il Congresso ottenne una schiacciante maggioranza nelle elezioni del 1952. Indira si trasfer\u00ec nella residenza ufficiale del padre e lo accompagn\u00f2 nei suoi viaggi in India e all'estero.\nPolitica economica.\nNehru ha presieduto l'introduzione di una versione indiana modificata della pianificazione statale e controllo sull'economia. Creando la Commissione di pianificazione dell'India, Nehru redasse il primo piano quinquennale nel 1951, riguardo agli investimenti governativi nell'industria e nell'agricoltura. L'obiettivo di Nehru era un'economia mista con i settori strategici come le miniere, l'energia elettrica e l'industria pesante, sotto il controllo del governo e al servizio dell'interesse pubblico. Inoltre persegu\u00ec la ridistribuzione della terra e lanci\u00f2 programmi per costruire canali di irrigazione, dighe e diffondere l'uso di fertilizzanti per incrementare la produzione agricola.\nSul piano della politica energetica, Nehru promosse la costruzione di dighe (che chiamava \"i nuovi templi dell'India\"), opere di irrigazione e la produzione di energia idroelettrica, il primo ministro lanci\u00f2 anche il programma indiano per lo sfruttamento dell'energia nucleare.\nSicurezza nazionale e politica estera.\nNehru guid\u00f2 l'India indipendente dal 1947 al 1964, durante i primi anni di libert\u00e0 dal dominio britannico. Un'alleanza con l'India era un obiettivo comune di Stati Uniti e Unione Sovietica nel corso della Guerra fredda. Sulla scena internazionale Nehru fu un campione di pacifismo e deciso sostenitore delle Nazioni Unite. Apr\u00ec la strada alla politica di non allineamento e fu cofondatore del Movimento dei Paesi Non Allineati, al di fuori della logica USA-URSS. Riconoscendo la Repubblica Popolare Cinese subito dopo la sua fondazione, a differenza di molti dei paesi del blocco occidentale che continuarono per oltre due decenni ad avere relazioni con la Repubblica di Cina, Nehru sostenne l'ammissione di Pechino nelle Nazioni Unite e si rifiut\u00f2 di marchiare il vicino come l'aggressore nel conflitto coreano. Nehru sperava di agire come intermediario per colmare il divario e le tensioni tra gli stati comunisti e il blocco occidentale.\nTuttavia, la guerra sino-indiana del 1962, che vide la Cina invadere il nord-est dell'India per ragioni territoriali, pales\u00f2 la debolezza militare indiana, esacerbando le critiche nei confronti di Nehru che dovette accettare aiuti militari statunitensi.\nScomparsa ed eredit\u00e0.\nNehru, costretto dalla salute cagionevole a diversi mesi di convalescenza in Kashmir, mor\u00ec nelle prime ore del mattino del 27 maggio 1964 per un attacco cardiaco. Venne cremato secondo il rito ind\u00f9 sulle rive del fiume Yamuna, in una cerimonia che, come nel caso della morte di Gandhi, riun\u00ec a Delhi una folla commossa di centinaia di migliaia di persone. I frutti delle sue politiche maturarono negli anni a venire, quando alla guida del governo indiano si trovarono prima la figlia Indira e poi il nipote Rajiv.\nL'apprezzamento delle virt\u00f9 della democrazia parlamentare, della laicit\u00e0 e del liberalismo, assieme con la sua preoccupazione per i poveri, hanno fatto s\u00ec che le politiche di stampo socialista formulate da Nehru abbiano influenzato l'India fino ad oggi."}
{"id": "255980", "revid": "79968", "url": "https://it.wikipedia.org/wiki?curid=255980", "title": "ISAPI", "text": "ISAPI (acronimo di Internet Server Application Programming Interface) \u00e8 una interfaccia di programmazione (API) messa a disposizione da Microsoft per gli sviluppatori che intendono interagire ed ampliare le funzionalit\u00e0 del server web Internet Information Services (IIS). Questa tecnologia \u00e8 stata introdotta con IIS 2.0 in affiancamento alla precedente tecnologia (WinCGI) la quale presentava numerosi \"difetti\" architetturali che ne rendevano complesso e problematico lo sviluppo limitandone anche la scalabilit\u00e0."}
{"id": "255981", "revid": "1442080", "url": "https://it.wikipedia.org/wiki?curid=255981", "title": "Cameronite", "text": "La cameronite \u00e8 un minerale."}
{"id": "255982", "revid": "1776051", "url": "https://it.wikipedia.org/wiki?curid=255982", "title": "Tarkianite", "text": "La tarkianite \u00e8 un minerale."}
{"id": "255983", "revid": "729019", "url": "https://it.wikipedia.org/wiki?curid=255983", "title": "Genrich Grigor'evi\u010d Jagoda", "text": "Biografia.\nDi origini ebraiche, il suo vero nome era Enoch Ger\u0161onovi\u010d Ieguda (), in giovent\u00f9 aveva studiato a Ni\u017enij Novgorod come farmacista, era stato amico dello scrittore Maksim Gor'kij, oltre che noto per la sua passione verso il gioco e le donne.\nAder\u00ec al partito bolscevico nel 1907 e fu deportato in Siberia nel 1911; amnistiato nel 1913 si stabil\u00ec a San Pietroburgo.\nEntrato nella \u010ceka (che, dal 1922, assunse la denominazione di GPU), dopo la rivoluzione d'ottobre del 1917, divenne nel settembre 1923 il secondo vice di Feliks \u0116dmundovi\u010d Dzer\u017einskij e alla morte di questi, nel luglio 1926, il vice del suo successore Vja\u010deslav Men\u017einskij, ben presto gravemente ammalato (Jagoda fu poi accusato di averlo ucciso per avvelenamento). In questo ruolo fu tra i principali organizzatori della \"liquidazione\" dei kulaki.\nNella prima met\u00e0 degli anni trenta si dedic\u00f2 alla pianificazione della rete dei Gulag e, in tale contesto, alla costruzione del canale Mar Bianco-Mar Baltico e, successivamente, del canale Mosca-Volga.\nMorto Men\u017einskij, fu nominato commissario del popolo agli interni dal 10 luglio 1934 al 16 settembre 1936. Dopo l'assassinio di Sergei Kirov, il 1\u00ba dicembre 1934 a Leningrado, evento che segn\u00f2 l'inizio delle grandi purghe staliniane, supervision\u00f2 gli interrogatori nel primo dei \"processi di Mosca\" nell'agosto 1936, che si concluse con la condanna e la fucilazione, tra gli altri, di Lev Borisovi\u010d Kamenev e Grigorij Evseevi\u010d Zinov'ev, principali esponenti dell'opposizione di sinistra del Partito Comunista dell'Unione Sovietica.\nSubito dopo, su ordine di Stalin, fu a sua volta estromesso dall'incarico dal suo vice e successore Nikolaj Ivanovi\u010d E\u017eov, con l'accusa di non essere sufficientemente \"zelante\". Arrestato il 3 aprile 1937, fu condannato nel quarto ed ultimo dei processi moscoviti, nel marzo 1938, e subito fucilato.\nA capo dell'NKVD.\nIl 10 luglio 1934, due mesi dopo la morte di Men\u017einskij, Stalin nomin\u00f2 Jagoda Commissario del Popolo per gli Affari Interni, carica che includeva il controllo dei servizi segreti e della polizia politica, l'OGPU. Jagoda lavor\u00f2 a stretto contatto con Andrej Januar'evi\u010d Vy\u0161inskij nell'organizzare il primo grande processo di Mosca dell'agosto 1936, nel quale furono condannati Grigorij Evseevi\u010d Zinov'ev e Lev Kamenev, che diede ufficialmente inizio al periodo delle cosiddette \"Grandi Purghe\". Neppure i vertici militari dell'Armata Rossa furono risparmiati e i suoi ranghi vennero sfoltiti dall'operato di Jagoda, precursore delle future epurazioni portate a compimento da Nikolaj Ivanovi\u010d E\u017eov. Pi\u00f9 di un quarto di milione di persone furono arrestate nel periodo 1934\u20131935; il sistema dei Gulag venne ampiamente esteso, e gli \"schiavi del lavoro\" (detenuti costretti a lavorare per lo Stato) divennero una delle risorse principali dell'economia sovietica.\nPer\u00f2 Stalin era abbastanza deluso da Jagoda. A met\u00e0 del 1936 ricevette un dettagliato rapporto da Jagoda che evidenziava il crescente malcontento popolare nei confronti dei processi pubblici delle purghe, e la simpatia del popolo nei confronti degli accusati che professavano la propria innocenza. Il rapporto fece infuriare Stalin, interpretando la segnalazione di Jagoda come un avvertimento di fermare i processi e le epurazioni nell'esercito, in particolar modo quella verso il Maresciallo Tucha\u010devskij. Inoltre, Stalin non era del tutto soddisfatto dai servigi di Jagoda, principalmente a causa del suo fallimento nella fabbricazione di prove che potessero coinvolgere Kamenev e Zinov'ev nel complotto per assassinare Kirov.\nIl 25 settembre 1936, Stalin invi\u00f2 un telegramma (co-firmato da Andrej Aleksandrovi\u010d \u017ddanov) ai membri del Politburo del Comitato centrale del PCUS:\nIl giorno dopo, Jagoda fu sostituito da E\u017eov a capo dell'NKVD, che diresse la fase pi\u00f9 sanguinaria del \"Grande Terrore\" nel 1937\u20131938. Jagoda fu \"degradato\" a Commissario del Popolo dell'URSS per le poste e i telegrafi.\nArresto, processo, esecuzione.\nNell'aprile 1937, Jagoda fu arrestato dietro ordine di Stalin. Fu E\u017eov ad annunciare l'arresto con l'accusa di contrabbando di diamanti, corruzione, e di far parte del servizio della Germania fin dai tempi del suo ingresso nel partito nel 1917. Inoltre E\u017eov accus\u00f2 Jagoda di avere cercato di ucciderlo spargendo polvere di mercurio nel suo ufficio. Altra accusa fu quella di aver avvelenato Maksim Gor'kij e suo figlio. Nei due appartamenti di Jagoda a Mosca e nella sua dacia, furono rinvenute circa 3.904 fotografie pornografiche, 11 filmini porno, 165 pipe pornografiche, 1 dildo, e le due pallottole che avevano ucciso Zinov'ev e Kamenev utilizzate nella loro esecuzione. E\u017eov dichiar\u00f2 che Jagoda aveva speso 4 milioni di rubli per decorare con sfarzo le sue tre case, e che possedeva un giardino con pi\u00f9 di \"2.000 orchidee e rose\".\nNel corso del \"processo dei ventuno\" svoltosi nel marzo 1938, Jagoda venne giudicato colpevole di tradimento e cospirazione anti-sovietica. Egli neg\u00f2 di essere una spia, ma ammise di essere colpevole delle altre imputazioni, di aver assassinato il suo predecessore Vja\u010deslav Rudol'fovi\u010d Men\u017einskij ed avvelenato Maksim Gor'kij, e di aver \"favorito\" l'assassinio di Sergej Kirov.\nJagoda venne giustiziato sommariamente mediante fucilazione poco tempo dopo la conclusione del processo. Anche sua moglie Ida Averbach fu giustiziata nel 1938."}
{"id": "255986", "revid": "2102883", "url": "https://it.wikipedia.org/wiki?curid=255986", "title": "J\u00e1nos K\u00e1d\u00e1r", "text": "Fu presidente della Repubblica Popolare d'Ungheria dal 1956 al 1988.\nBiografia.\nNacque a Fiume, allora parte dell'Impero austro-ungarico, nell'ospedale civico di Santo Spirito, come figlio naturale di J\u00e1nos Krezinger, militare di origine contadina proveniente da Pusztaszemes (Somogy) e di Borb\u00e1la Czermanik, anch'essa di umile estrazione, nata a \u00d3gyalla, oggi Hurbanovo, nella distretto di Kom\u00e1rno (nell'attuale Slovacchia). La madre faceva la cameriera d'albergo a Abbazia (in croato Opatija).\nLa famiglia materna era di origine ungherese-slovacca, mentre gli avi paterni provenivano dalla Germania. Nei successivi documenti il cognome sar\u00e0 mutato in Csermanek, di pi\u00f9 facile pronuncia per i magiarofoni, e dal 1945 assumer\u00e0 ufficialmente quello di K\u00e1d\u00e1r. A Fiume rimase appena tre mesi: i genitori lo mandarono gi\u00e0 nel 1912 a Pusztaszemes presso parenti del padre, che lo rifiutarono. K\u00e1d\u00e1r visse cos\u00ec i primi sei anni in una famiglia di Kapoly.\nNel 1918, la madre si trasfer\u00ec a Budapest e prese il figlio con s\u00e9: K\u00e1d\u00e1r intraprese gli studi abbandonandoli dopo soli otto anni, nonostante la lettura fosse, assieme al calcio e agli scacchi, una delle tre passioni che lo accompagnarono da ragazzo. And\u00f2 a lavorare, ma l'impiego come meccanico di macchine da scrivere dur\u00f2 poco; perse il lavoro nel 1929 a causa della drammatica situazione finanziaria che in quell'anno si era materializzata nella Grande depressione e che attanaglier\u00e0 il mondo intero per molto tempo. In questo periodo il giovane ebbe i primi contatti con le manifestazioni popolari. Durante una di queste fu coinvolto in una rissa, che ricorder\u00e0 con orgoglio come situazione che lo mise per la prima volta a contatto \u00abcon la classe operaia combattente\u00bb.\nDue anni pi\u00f9 tardi, entr\u00f2 nella KIMSZ, la Federazione ungherese dei giovani lavoratori comunisti, entrando nella \"lista nera\" del regime di Mikl\u00f3s Horthy. Gi\u00e0 nel 1931 conobbe la prigionia, arrestato una prima volta a novembre per essere rilasciato nel febbraio successivo. Assunse, in seno alla Federazione, un ruolo prominente con lo pseudonimo di Barna. L'attivit\u00e0 sovversiva port\u00f2 K\u00e1d\u00e1r a un nuovo arresto il 26 giugno 1933 cui segu\u00ec la condanna a due anni di carcere. Al principio del 1934 fu espulso dal KIMSZ con l'accusa di aver rivelato alla polizia di Horthy notizie circa la sua azione clandestina.\nLa giovinezza di K\u00e1d\u00e1r continu\u00f2 ad essere legata ad esperienze di prigionia. Il 24 gennaio 1935 fu rimesso in libert\u00e0, ma non pass\u00f2 mezzo anno che dovette conoscere nuovamente la reclusione. Incarcerato a Budapest, fu trasferito a Seghedino il 2 febbraio 1937, dove conobbe M\u00e1ty\u00e1s R\u00e1kosi, che dopo la guerra instaur\u00f2 nello stato una forte dittatura stalinista. Infine il 19 giugno 1937, dopo sei mesi passati dietro le sbarre, K\u00e1d\u00e1r fu definitivamente scarcerato.\nDurante la seconda guerra mondiale fu uno tra i pi\u00f9 agguerriti organizzatori e sostenitori della resistenza al nazismo. Nel 1951 fu nuovamente incarcerato per aver assunto un atteggiamento filojugoslavo a sostegno di Tito che nel 1948 era stato condannato dal Cominform. Fu scarcerato dopo la morte di Stalin, nel 1954, grazie all'intervento di Imre Nagy.\nFu segretario del comitato centrale del Partito Comunista Ungherese durante la rivoluzione del 1956. Inizialmente K\u00e1d\u00e1r, pur non parteggiando mai in favore degli insorti, fece delle dichiarazioni che esprimevano simpatia nei loro confronti, poi dopo la presa del potere in sostituzione di Nagy, decise di schierarsi apertamente dalla parte dell'Unione Sovietica, preferendo evitare dei sovvertimenti che potessero mettere a repentaglio l'assetto istituzionale ungherese.\nChiese l'intervento militare dell'Armata Rossa in aiuto del governo socialista\u02d0 \" \"Il governo rivoluzionario operaio-contadino ungherese, nell'interesse del nostro popolo, della classe operaia e del paese, ha chiesto al comando dell'armata sovietica di aiutare la nostra nazione a schiacciare le forze sinistre della reazione e a ristabilire l'ordine e la calma\"\" Il suo atteggiamento, da quel momento, fu ostile nei confronti degli insorti e contrario a discutere qualsiasi loro richiesta. Imre Nagy e il suo ministro della difesa P\u00e1l Mal\u00e9ter furono giustiziati.\nCome segretario generale, o primo segretario, dell'allora Partito Socialista Operaio Ungherese, fu \"de facto\" il capo dello stato ungherese dal 1956 al 1988. Dal 1961 ridivenne presidente del Consiglio e gest\u00ec il nuovo corso della Repubblica Popolare d'Ungheria, favorendo una timida economia di mercato e la diffusione dei beni di consumo; rilanci\u00f2 il turismo e intraprese aperture all'Occidente. Tra il 1962 e il 1963, a seguito dell'VIII Congresso del Partito Socialista Operaio Ungherese promulg\u00f2 un'amnistia per i detenuti politici della Rivoluzione del 1956.\nSuccessivamente alla \"normalizzazione\" si distinse per una politica economica aperta nei confronti del libero mercato, che condusse l'Ungheria negli anni settanta ad essere il paese del blocco socialista con la migliore qualit\u00e0 di vita. Fu autore di una politica caratterizzata da numerose aperture e concessioni al liberalismo."}
{"id": "255989", "revid": "466539", "url": "https://it.wikipedia.org/wiki?curid=255989", "title": "Lazar' Moiseevi\u010d Kaganovi\u010d", "text": "Biografia.\nNato in una povera famiglia ebrea ucraina a Kabany, un villaggio della Gubernija di Kiev, da giovane lavor\u00f2 come calzolaio. Ader\u00ec nel 1911 al Partito Operaio Socialdemocratico Russo, a 18 anni. Durante la guerra civile ricopr\u00ec mansioni organizzative nell'Armata rossa. Ricopr\u00ec poi gli incarichi di commissario del popolo per i trasporto (1935), per l'industria pesante (1937), per l'industria dei combustibili (1939) e per l'industria petrolifera (1939).\nFedelt\u00e0 al Partito e a Stalin.\nNel 1918 Kaganovi\u010d svolse la funzione di Commissario del dipartimento propaganda dell'Armata Rossa. Dal maggio 1918 all'agosto 1919 fu presidente della Ispolkom (Commissione) del governatorato di Ni\u017enij Novgorod. Nel 1919-1920, divenne capo del governatorato di Vorone\u017e. Gli anni dal 1920 al 1922 li trascorse nel Turkmenistan come uno dei leader dei gruppi Bolscevichi contrapposti ai locali ribelli musulmani (\"basmachi\"), ed inoltre guid\u00f2 alcune spedizioni punitive nei confronti dell'opposizione locale.\nNel maggio 1922, Stalin divenne Segretario generale del PCUS ed immediatamente trasfer\u00ec Kaganovi\u010d tra i suoi collaboratori pi\u00f9 stretti mettendolo a capo dell'Orgburo del Segretariato. Questo dipartimento era responsabile di tutte le assegnazioni nell'apparato del Partito Comunista. Nel suo ruolo, Kaganovi\u010d pot\u00e9 piazzare diversi sostenitori di Stalin in posti chiave della burocrazia del Partito. In questa posizione egli divenne sempre pi\u00f9 noto per la sua abnegazione al Partito e per la sua assoluta fedelt\u00e0 a Stalin.\nNel 1924 Kaganovi\u010d divenne membro della Segreteria del Comitato centrale del PCUS. Dal 1925 al 1928, fu Primo Segretario del Partito Comunista d'Ucraina. Tra i suoi compiti, quello di favorire e diffondere la cultura ucraina, e di implementare la collettivizzazione con conseguente repressione dei kulaki (contadini ricchi). Si oppose alla linea moderata di Bucharin, che auspicava una maggiore \"integrazione pacifica dei kulaki nel Socialismo\". Nel 1928, a causa di numerose proteste contro la direzione di Kaganovi\u010d, Stalin fu costretto a trasferirlo dall'Ucraina a Mosca, dove riprese il suo ruolo di Segretario della Commissione Centrale del PCUS, posto che occup\u00f2 fino al 1939. In qualit\u00e0 di Segretario, appoggi\u00f2 la lotta di Stalin contro le cosiddette opposizioni di sinistra e di destra all'interno del Partito, nella speranza che Stalin diventasse l'unico leader del Paese.\nNel 1930 Kaganovi\u010d divenne membro del Politburo e Primo Segretario di Mosca del Partito Comunista (1930-1935). Successivamente, si occup\u00f2 di supervisionare l'implementazione di molte manovre politiche di Stalin, incluse la collettivizzazione forzata dell'agricoltura e la rapida industrializzazione.\nNegli anni trenta, Kaganovi\u010d, insieme a Ivan Kuznetsov e, poi, Isaac Segal, organizz\u00f2 e contribu\u00ec ampiamente alla costruzione della prima metropolitana di Mosca, chiamata \"Metropoliten imeni L.M. Kaganovi\u010da\" in suo onore fino al 1955. Durante questo periodo, inoltre supervision\u00f2 alla distruzione di vecchi monumenti di molte citt\u00e0, inclusa la Cattedrale del Cristo Salvatore.\nResponsabilit\u00e0 nel genocidio da inedia per carestia indotta del 1932-33.\nKaganovi\u010d (insieme a Vja\u010deslav Michajlovi\u010d Molotov) partecip\u00f2 a tutte le conferenze di Partito in Ucraina dando l'ordine di mettere in atto la politica della collettivizzazione delle campagne voluta da Stalin che caus\u00f2 la catastrofica carestia conosciuta con il nome di \"Holodomor\" in Ucraina. Simili politiche inflissero sofferenze simili alla RSS Kazaka, alla regione del Kuban', in Crimea, nel basso Volga, e in altre parti dell'Unione Sovietica. Come emissario della Commissione Centrale del Partito Comunista, Kaganovi\u010d viaggi\u00f2 in Ucraina, nelle regioni centrali dell'URSS, nel Caucaso del nord, e in Siberia chiedendo l'accelerazione del processo di collettivizzazione e la repressione dei Kulaki.\nIl 13 gennaio 2010, la Corte d'appello di Kiev apr\u00ec a posteriori un procedimento penale nei confronti di Kaganovi\u010d con l'accusa di genocidio, insieme a Posty\u0161ev, Kosior ed altri dirigenti sovietici, nei confronti della popolazione ucraina. Il caso \u00e8 stato per\u00f2 archiviato in base al paragrafo 8 dell'articolo 6 del codice di procedura penale ucraino a causa della morte di tutti gli imputati chiamati in causa.\n\"Grandi Purghe\".\nDal 1935 al 1937, Kaganovi\u010d lavor\u00f2 come Commissario del Popolo alle Ferrovie. Persino prima dell'inizio delle \"Grandi Purghe\", egli organizz\u00f2 l'arresto di centinaia di amministratori del settore ferroviario con l'accusa di \"sabotaggio\". Dal 1937 al 1939, fu Ministro dell'Industria Pesante, e successivamente, dal 1939 al 1940, Ministro dell'Industria Petrolifera. Ognuna di queste cariche fu accompagnata da arresti di massa per imporre la disciplina e seguire le direttive di Stalin.\nIn tutte le conferenze di Partito di fine anni trenta, Kaganovi\u010d tenne discorsi nei quali chiedeva ulteriori sforzi nello smascheramento delle spie straniere e dei sabotatori. Durante il periodo del Grande Terrore del 1936-38, egli appose la propria firma in 188 delle 357 liste documentate di condannati a morte. Tra quanti perirono nelle purghe, ci fu anche il fratello di Kaganovi\u010d, Michail Kaganovi\u010d, che era stato commissario del popolo per l'aviazione, accusato di far parte dell'opposizione di destra. Lazar' non parl\u00f2 in difesa del fratello, anche se discusse della sua situazione telefonicamente con Stalin. Lo stesso giorno Michail si suicid\u00f2.\nSeconda guerra mondiale e dopoguerra.\nDurante la seconda guerra mondiale (conosciuta in Unione Sovietica come la \"grande guerra patriottica\"), Kaganovi\u010d fu Commissario (Membro del Consiglio Militare) dei fronti del Caucaso settentrionale e della Repubblica Socialista Federativa Sovietica Transcaucasica. Nel 1943-1944, ricopr\u00ec nuovamente la carica di Ministro dei Trasporti. Nel 1943, venne premiato con il titolo di \"Eroe del Lavoro Socialista\".\nNel 1947, divenne Primo Segretario del Comitato Centrale del Partito Comunista d'Ucraina. Dal 1948 al 1952, fu presidente del Gossnab (istituzione statale per la fornitura di materiali e macchinari che aveva il compito di controllare tutte le transazioni commerciali interne all'Unione Sovietica), dal 1953 al 1957 fu primo vicepresidente del Consiglio dei ministri dell'URSS e membro del Presidium del Comitato centrale. Sino al 1957, Kaganovi\u010d rest\u00f2 membro con diritto di voto sia del Politburo che del Presidium.\nPeriodo successivo e morte.\nFu tra i maggiori supervisori agli affari industriali sotto Nikita Chru\u0161\u010d\u0451v, fino a quando quest'ultimo, salito al potere, non lo priv\u00f2 di ogni sostanziale potere nell'attuazione del processo di destalinizzazione (di cui Kaganovi\u010d fu attivo oppositore). Accusato di aver cospirato per rovesciare Chru\u0161\u010d\u00ebv, fu escluso dal comitato centrale e dal Presidium; nel 1961, infine, fu espulso dal Partito.\nEssendo uno \"stalinista di ferro\" e sebbene rimanesse membro del \"Presidium\", Kaganovi\u010d perse in breve tempo la propria influenza dopo la morte di Stalin nel marzo 1953. Nel 1957, insieme ad altri devoti stalinisti (ed oppositori di Chru\u0161\u010d\u00ebv), Molotov, Nikolaj Bulganin, Dmitrij \u0160epilov, e Malenkov (il cosiddetto \"Gruppo antipartito\"), prese parte ad un abortito tentativo di colpo di Stato messo in atto nei confronti dell'ex \"protetto\" Nikita Chru\u0161\u010d\u0451v, le cui critiche a Stalin si erano fatte sempre pi\u00f9 aspre nei precedenti due anni. Come risultato del fallito golpe, Kaganovi\u010d fu costretto a dimettersi dal \"Presidium\" e dalla Commissione centrale, e gli venne affidato un ruolo minore come direttore di una fabbrica negli Urali. Nel 1961 venne espulso dal Partito e si ritir\u00f2 alla vita di pensionato a Mosca. Nonostante la sua totale perdita di potere e il carattere notoriamente iroso e violento, Kaganovi\u010d divenne un affettuoso nonno per i propri nipotini. Nel 1984 venne presa in considerazione la sua riammissione al Partito da parte del Politburo, insieme a quella di Molotov.\nAfflitto negli ultimi anni da demenza senile, Kaganovi\u010d mor\u00ec all'et\u00e0 di 97 anni, nel 1991, poco prima della dissoluzione dell'Unione Sovietica. \u00c8 sepolto nel cimitero di Novodevi\u010dij a Mosca."}
{"id": "255991", "revid": "1543377", "url": "https://it.wikipedia.org/wiki?curid=255991", "title": "Montbrayite", "text": "La montbrayite \u00e8 un minerale."}
{"id": "255992", "revid": "984922", "url": "https://it.wikipedia.org/wiki?curid=255992", "title": "Nagy\u00e1gite", "text": "La nagy\u00e1gite \u00e8 un minerale, solfotellururo di bismuto e antimonio, con tracce di oro e piombo. Prende il nome dalla localit\u00e0 di Nagyag (oggi Sacarimb) in Romania. Descritta da Haidinger nel 1845.\nAbito cristallino.\nCristalli tabulari, geminati.\nOrigine e giacitura.\nIdrotermale. Ha paragenesi con oro, krennerite e altaite.\nForma in cui si presenta in natura.\nIn rari cristalli, scaglie o granuli.\nCaratteri chimici.\nFacilmente fusibile; solubile in HNO3.\nUtilizzi.\n\u00c8 un minerale utile per l'estrazione di oro.\nLocalit\u00e0 di ritrovamento.\nLa localit\u00e0-tipo \u00e8 a Sacarimb (ex Nagyag) (Romania); Cripple Creek (USA)."}
{"id": "255993", "revid": "4506", "url": "https://it.wikipedia.org/wiki?curid=255993", "title": "Revanchismo", "text": ""}
{"id": "255994", "revid": "1442080", "url": "https://it.wikipedia.org/wiki?curid=255994", "title": "Buckhornite", "text": "La buckhornite \u00e8 un minerale."}
{"id": "255995", "revid": "1442080", "url": "https://it.wikipedia.org/wiki?curid=255995", "title": "Kostovite", "text": "La kostovite \u00e8 un minerale."}
{"id": "255996", "revid": "118249676", "url": "https://it.wikipedia.org/wiki?curid=255996", "title": "Silvanite", "text": "La silvanite o sylvanite \u00e8 un minerale, tellururo di argento e oro.\nDeriva dalla regione Transilvania (Romania). Descritta per la prima volta nel 1835 da Noel Martin Joseph de Necker, botanico e naturalista.\nAbito cristallino.\nLaminoso-micaceo, prismatico, scheletrico (cristalli con contorni dai crudi profili).\nOrigine e giacitura.\nComunemente in vene idrotermali di bassa temperatura, ma anche in di media ed alta temperatura e comunemente anche tra gli ultimi minerali formati. Il minerale si trova in alcune miniere aurifere con oro nativo ed altri tellururi. Paragenesi con krennerite, petzite e calaverite\nForma in cui si presenta in natura.\nIn lamelle come molte miche, in aggregati scheletrici. Talora alcuni di questi aggregati sembrano una scrittura con strani caratteri a cui il nome di \"oro grafico\" o \"tellurio grafico\".\nUtilizzi.\n\u00c8 un minerale utile per l'estrazione di oro, argento.\nPropriet\u00e0 fisico chimiche.\nIl minerale \u00e8 solubile in acqua regia.\nPeso molecolare: 429,89 grammomolecole.\nComposizione chimica:\nFormula empirica: Au0,75Ag0,25Te2\nIndice fermioni: 0,04\nIndice bosoni: 0,96\nIndici di fotoelettricit\u00e0:\nGRapi = o (non radioattivo)"}
{"id": "255998", "revid": "287204", "url": "https://it.wikipedia.org/wiki?curid=255998", "title": "Krennerite", "text": "La krennerite \u00e8 un minerale, un tellururo di oro.\nIl nome deriva da Joseph A. Krenner (1839-1920), mineralogista ungherese.\nDescritta per la prima volta da Gerhard von Rath (20 agosto 1830 - 23 aprile 1888) mineralogista tedesco nel 1877.\nAbito cristallino.\nPrismi tozzi profondamente striati.\nOrigine e giacitura.\nLa genesi \u00e8 idrotermale. Ha paragenesi con silvanite, calaverite, oro\nForma in cui si presenta in natura.\nIn cristalli e aggregati granulari\nCaratteri fisico-chimici.\nSolubile in HNO3, riscaldata con H2SO4 colora la soluzione di rosso lampone.\nLocalit\u00e0 di ritrovamento.\nSi trova a Sacarimb, in Romania; a Cripple Creek, nel Colorado; a Kalgoorlie, in Australia.\nUtilizzi.\nCome minerale utile per l'estrazione dell'oro"}
{"id": "255999", "revid": "123368629", "url": "https://it.wikipedia.org/wiki?curid=255999", "title": "Andrej Aleksandrovi\u010d \u017ddanov", "text": "Nel periodo staliniano fu l'arbitro della linea culturale del Partito Comunista dell'Unione Sovietica e Presidente del Praesidium del Soviet dell'Unione (1946-1947).\nBiografia.\n\u017ddanov, bolscevico dal 1915, dopo una giovent\u00f9 trascorsa tra l'attivit\u00e0 politica nell'esercito e la partecipazione alla guerra civile russa, fu segretario del partito presso Ni\u017enij Novgorod dal 1924 al 1934; in tale veste, partecip\u00f2 alla lotta per la collettivizzazione dell'agricoltura e per l'industrializzazione socialista del paese. Il 29 gennaio 1934, al XVII Congresso del partito, pronunci\u00f2 il suo primo grande discorso.\nNello stesso anno \u017ddanov partecip\u00f2 ai lavori del I Congresso degli scrittori sovietici, ed ebbe un ruolo fondamentale nell'elaborazione dei principi del \"realismo socialista\". Disse, in particolare, nel suo discorso del 17 agosto:\nNella seconda met\u00e0 degli anni trenta prese parte alle epurazioni nel partito e di esse formul\u00f2, al XVIII Congresso, un'ampia autocritica, condannandone gli eccessi e gli errori.\nDurante la seconda guerra mondiale, \u017ddanov diresse la resistenza di Leningrado al lungo assedio nazista. Fu inoltre uno dei membri del Commissione di Stato straordinaria, organismo che doveva elencare e catalogare i crimini commessi dai tedeschi in Unione Sovietica.\nNel dopoguerra, con un'influenza sulle decisioni del partito ormai superiore a quella dello stesso Stalin, \u017ddanov pose in atto una serie di iniziative atte a combattere le influenze occidentali sulla cultura sovietica. Cos\u00ec, nell'agosto 1946, si scagli\u00f2 contro il decadentismo e il pessimismo nella letteratura, e in particolare contro lo scrittore satirico Michail Zo\u0161\u010denko e la poetessa Anna Achmatova, cercando di imporre la propria dottrina sull'arte sovietica. Nel giugno dell'anno successivo, espresse severe critiche nei riguardi delle tesi di G. F. Aleksandrov sulla storia della filosofia e indic\u00f2 gli obiettivi del \"fronte filosofico\" in URSS. Da amante della musica classica, \u017ddanov critic\u00f2 infine, nel gennaio 1948, le tendenze al formalismo nel panorama musicale, attaccando in particolare Prokof'ev e \u0160ostakovi\u010d.\nIn forte sovrappeso, mor\u00ec nel 1948 a causa di un arresto cardiaco; Nikita Chru\u0161\u010d\u00ebv scrisse nelle sue memorie che \u017ddanov era un alcolista e che nei suoi ultimi giorni di vita Stalin - il quale stava pensando a lui come suo successore alla guida dell'URSS - gli chiese di bere solo succhi di frutta.\nDal 1948 e fino al 1989 la sua citt\u00e0 natale in suo onore ha preso il nome \u017ddanov.\nIl figlio di \u017ddanov, Jurij (1919\u20132006), nel 1949 spos\u00f2 la figlia di Stalin, Svetlana Allilueva. Il matrimonio ebbe termine nel 1950 con un divorzio. La coppia ebbe una figlia, Ekaterina.\nLa dottrina \u017ddanov.\nA partire dal 1946 e fino all'inizio degli anni cinquanta, il codice ideologico di \u017ddanov, conosciuto come \"Dottrina \u017ddanov\" e noto anche come \"\u017edanovismo\" o \"\u017edanov\u0161\u010dina\" (), stabil\u00ec i canoni della produzione culturale nell'Unione Sovietica. \u017ddanov intendeva creare una nuova filosofia per le creazioni artistiche mondiali. Il suo metodo ridusse tutta la cultura a una sorta di grafico, in cui un dato simbolo corrispondeva a un semplice valore morale. \u017ddanov e i suoi collaboratori si prefiggevano inoltre di eliminare qualsiasi influenza estera dall'arte sovietica, definendo \"arte degenerata\" quella di ideologia differente dal comunismo. Questa dottrina suggeriva che il mondo era diviso in due fazioni opposte, quella \"imperialista\", guidata dagli Stati Uniti d'America; e quella \"democratica\", capeggiata dall'Unione Sovietica. Una sua celebre esternazione che arriv\u00f2 a definire la dottrina fu la frase: \"l'unico conflitto possibile nella cultura sovietica \u00e8 il conflitto tra il buono e il migliore\". Questa politica culturale venne rigorosamente applicata, censurando scrittori, artisti e intellettuali di vario genere, con punizioni che venivano inflitte a chi si rifiutava di conformarsi agli standard ritenuti accettabili da \u017ddanov stesso. Questa politica ebbe termine nel 1952, in quanto ritenuta culturalmente colpevole di impatto negativo sull'Unione Sovietica. L'origine della dottrina \u017ddanov risale al periodo di poco precedente al 1946 quando alcuni critici avanzarono l'ipotesi (sbagliando secondo \u017ddanov) che i classici russi della letteratura erano stati influenzati da celebri scrittori esteri, ma ebbe la sua prima piena applicazione nel condannare le opere \"apolitiche, borghesi e individualiste\" dello scrittore satirico Michail Michajlovi\u010d Zo\u0161\u010denko e della poetessa Anna Andreevna Achmatova. Il 20 febbraio 1948, la \"\u017edanov\u0161\u010dina\" si concentr\u00f2 sulla condanna del formalismo nella musica, prendendo di mira compositori come Sergej Sergeevi\u010d Prokof'ev, Dmitrij Dm\u00edtrievi\u010d \u0160ostakovi\u010d, Aram Il'i\u010d Cha\u010daturjan e altri. Quello stesso aprile, molti dei musicisti perseguiti furono costretti a pentirsi per aver mostrato tendenze al formalismo nella loro musica in un congresso speciale del sindacato dei compositori sovietici. \u017ddanov era il pi\u00f9 apertamente colto del gruppo dirigente sovietico e il suo trattamento degli artisti fu comunque mite per gli standard sovietici dell'epoca. Egli scrisse anche un pamphlet satirico ridicolizzando l'attacco al modernismo."}
{"id": "256001", "revid": "124484802", "url": "https://it.wikipedia.org/wiki?curid=256001", "title": "Charles Fort", "text": "Fort \u00e8 conosciuto per i suoi libri, la cui caratteristica principale \u00e8 una sorta di stile sarcastico e beffardo, con un forte senso dell'humour, con il quale descriveva eventi strani ed inesplicabili tratti di solito da riviste scientifiche e quotidiani dell'epoca. I suoi libri hanno successo e sono costantemente in ristampa. L'aggettivo \"fortiano\" (\"fortean\") \u00e8 di solito utilizzato per descrivere diversi fenomeni anomali.\nBiografia.\nCharles Hoy Fort nasce ad Albany da genitori tedeschi. Suo padre \u00e8 un droghiere autoritario e violento. Si pu\u00f2 ritenere che la mancanza di fiducia nel concetto di autorit\u00e0 da parte di Fort sia dovuto al duro trattamento che gli venne riservato dal padre. In ogni caso svilupp\u00f2, durante la sua giovinezza, un forte senso di indipendenza.\nQuando era ancora piuttosto giovane Fort si considerava un naturalista, forte di una collezione di conchiglie marine, minerali e uccelli. Curioso e intelligente, il giovane Fort non eccelleva a scuola, nonostante possedesse una spiccata arguzia, abbinata ad una grande conoscenza del mondo.\nCos\u00ec all'et\u00e0 di 18 anni, Fort lasci\u00f2 New York per un viaggio attorno al mondo \"per fare esperienza\". Viaggi\u00f2 attraverso gli Stati Uniti occidentali, la Scozia, e la Gran Bretagna, fino ad arrivare in Sudafrica dove si ammal\u00f2. Ritornato a casa venne curato dalla futura moglie Anna Filing, una ragazza che conobbe durante la sua infanzia. Il successo come scrittore di racconti fu intermittente tra periodi di grande povert\u00e0 e di depressione.\nFort scrisse dieci romanzi, ma uno solo, \"Il fabbricante di vagabondi\" (\"The outcast manufacturers\") del 1906 venne pubblicato. Ebbe un giudizio positivo dalla critica, ma fu un insuccesso commerciale.\nNel 1915 Fort inizi\u00f2 a scrivere due libri, intitolati \"X\" e \"Y\" ; nel primo si affermava l'idea che esseri presenti su Marte erano in grado di condizionare gli eventi sulla Terra, mentre nel secondo si postulava la presenza di una civilt\u00e0 malvagia esistente al Polo Sud. Questi libri catturarono l'attenzione dello scrittore Theodore Dreiser, che tent\u00f2 di pubblicarli ma senza successo. Scoraggiato dal suo fallimento, Fort bruci\u00f2 il manoscritto, ma presto si rimise al lavoro per scrivere il libro che avrebbe cambiato il corso della sua vita, \"Il libro dei dannati\". Il titolo si riferiva a \"informazioni maledette\", che Fort collezionava, fenomeni dei quali la scienza non si occupava o che erano semplicemente ignorati o rifiutati.\nFort e l'inspiegabile.\nLa relazione di Fort con lo studio di fenomeni anomali \u00e8 frequentemente fraintesa e travisata. Per pi\u00f9 di 30 anni Charles Fort fu un assiduo frequentatore di biblioteche di New York e di Londra. Fu un assiduo lettore di riviste scientifiche, quotidiani, periodici, collezionando annotazioni su fenomeni che non erano accettati dalle teorie scientifiche del suo tempo.\nTra questi fenomeni possiamo annoverare quelli riferiti all'occulto, ai fenomeni paranormali e supernaturali, per esempio teletrasporto, un termine creato molto probabilmente da lui stesso - poltergeist, piogge di rane o di pesci, di materiali inorganici su di un'area sorprendentemente vasta, cerchi nel grano, rumori ed esplosioni inspiegabili, autocombustione, levitazione, misteriose apparizioni e sparizioni, ruote giganti di luce apparse sull'oceano e animali ritrovati al di fuori del loro normale habitat.\nGli scritti.\nFort document\u00f2 numerosi rapporti di oggetti anacronistici (oggi chiamati anche OOPART, o reperti \"fuori dal tempo\"), reperti archeologici o paleontologici di difficile collocazione storica che l'ambiente accademico tende a far rientrare all'interno delle teorie accettate, relegando le altre interpretazioni nella categoria della pseudoscienza. Molti di questi fenomeni sono ormai, nell'insieme, convenientemente citati come \"fenomeni forteani\", mentre altri hanno sviluppato la propria scuola di pensiero, per esempio gli UFO nell'ufologia, o rapporti non confermati di animali classificati nella criptozoologia.\nPer tutta la vita Fort raccolse decine di migliaia di annotazioni: si dice che ne abbia compilate almeno 40.000, ma probabilmente sono molte di pi\u00f9. Queste venivano addirittura raccolte su scatole da scarpe. Vi sono anche annotazioni prese su piccoli quadratini di carta, scritti con una stenografia inventata dallo stesso Fort. Alcune di queste annotazioni sopravvivono oggi in una collezione dell'Universit\u00e0 della Pennsylvania. Frequentemente depresso e scoraggiato, Fort distruggeva i suoi lavori, ma era sempre in grado di riprendersi. Alcune note vennero gradualmente pubblicate dalla Fortean Society fino alla sua dissoluzione.\nGrazie alle sue ricerche Fort scrisse sette libri, di cui solo quattro sopravvivono: \"Il libro dei dannati\" (1919), \"Nuove terre\" (1923), \"Lo!\" (1931) e \"Talenti selvaggi\" (1932); uno dei libri fu scritto tra \"Nuove Terre\" e \"Lo!\", ma fu abbandonato e assorbito in quest'ultimo.\nComprendere i libri di Charles Fort richiede tempo e sforzo: il suo stile \u00e8 complesso, violento e poetico, satirico e perspicace, profondo e occasionalmente sconcertante. Molte idee venivano abbandonate e poi riprese nel corso di alcune pagine; offriva dati ed esempi, sui quali effettuava diversi confronti, con conclusioni che dopo poche pagine abbandonava. Fort era profondamente non ortodosso e criticava gli esami accurati della scienza ortodossa che, secondo lui, falliva in continuazione. Forte dei suoi attacchi, Fort dimostrava il ridicolo delle spiegazioni convenzionali intercalando le sue teorie.\nFort suggeriva che vi fosse per esempio un super Mar dei Sargassi nel quale tutto scompariva, giustificando tale sua teoria notando che i dati collimavano con le spiegazioni convenzionali. Il modo con il quale Fort credeva alle sue teorie, o a qualsiasi altra, ci viene dato da una sua risposta: \"Io non credo a nulla di ci\u00f2 che ho scritto\". (In altre parole, i fatti sono indeterminati: per ogni serie di fatti, vi possono essere pi\u00f9 teorie che li spiegano adeguatamente; al giorno d'oggi questo approccio \u00e8 spesso accettato, ma ai tempi di Fort era estremamente controverso).\nIn base a tali esempi, alcuni scettici e critici hanno frequentemente considerato il Fort come un credulone ingenuo, accusa che i suoi ammiratori hanno sempre smentito con forza.\nLa sua concezione del metodo scientifico.\nPi\u00f9 volte nei suoi scritti, Fort si concentrava su pochi e fondamentali punti di vista che sono frequentemente dimenticati nelle discussioni nella definizione di scienza: i limiti tra scienza e pseudoscienza sono \"fuzzy\" (ossia \"indefiniti\"), e tali limiti cambiano con il tempo, laddove vi \u00e8 una forte influenza sociologica su ci\u00f2 che \u00e8 considerato 'accettabile' o 'dannato'.\nAnalogamente, lo scrittore John Michell osserva che \"Fort, con grande ironia fa notare che lo stesso esperimento che produce due risultati differenti, gratifica in egual misura entrambi gli sperimentatori\". Fort nota che se gli esperimenti controllati - un pilastro del metodo scientifico - possono produrre una vasta variet\u00e0 di risultati in relazione a chi li fa, il metodo scientifico stesso potrebbe essere messo in dubbio, o almeno introdurre dei notevoli gradi di incertezza.\nFort inoltre fa notare che se i fatti sono obiettivi, come gli stessi fatti sono interpretati dipende da chi li sta interpretando e in quale contesto. Vi sono per esempio punti di vista che non sono stati accettati fino all'inizio del XXI secolo.\nVi sono molti fenomeni nei lavori del Fort che solo ora sono stati parzialmente o interamente \"recuperati\" dalla comunit\u00e0 scientifica, ma molte sue idee sono considerate al limite della scienza, o al di l\u00e0, nel campo del paranormale o dello stravagante. Fort ha sempre rifiutato di abbandonare tale territorio posto tra scienza e assurdo. Tra i pi\u00f9 importanti contributi del Fort vi \u00e8 il concetto e la parola di \"teletrasporto\", per definire eventi, da lui documentati, di strane apparizioni e sparizioni. Forse fu anche la prima persona che per spiegare tali strani fenomeni di teletrasporto ipotizz\u00f2 rapimenti alieni, e fu uno dei primi a proporre l'ipotesi extraterrestre.\nMolti considerano strano che Fort, un uomo cos\u00ec scettico, e cos\u00ec disposto a criticare il metodo scientifico, fosse cos\u00ec desideroso di raccogliere storie strane come - per esempio di piogge di rane, o di pesci, dal cielo.\nFort in relazione a tali critiche faceva osservare che: \"Io offro i dati. Voi fate come vi pare\". Le teorie e le conclusioni che Fort presentava spesso provenivano dalla stessa sorgente di quelle che Fort chiamava \"la scienza ortodossa e convenzionale\".\nI lavori del Fort hanno - su poche pagine - riportato di strani eventi che originariamente erano pubblicati su rispettabili riviste scientifiche o quotidiani come lo Scientific American, The Times, Nature, e Science.\nPi\u00f9 volte il Fort faceva notare, mentre alcuni fenomeni in relazione a quella o altre sorgenti venivano tutti conservati gelosamente dalla scienza, molto spesso, rapporti di fenomeni insoliti e inspiegabili venivano ignorati, o erano bellamente nascosti sotto il tappeto. E nonostante Fort ripetutamente affermasse che tali eventi venivano nascosti, egli ripetutamente scriveva: \"parole al vento\".\nIn anticipo sul suo tempo.\nA Fort non importava se i suoi dati e teorie fossero accurate: il suo punto di vista era quello di ipotesi alternative, una realt\u00e0 che poteva anche coincidere con le stesse ipotesi della scienza ortodossa, ma che tali erano solo una parte delle possibili spiegazioni, non necessariamente pi\u00f9 giustificabili di altre. Tuttavia bisogna dire che era un ricercatore in anticipo nel suo tempo. Nel \"Libro dei dannati\" mostra l'influenza dei valori della societ\u00e0 e che ci\u00f2 che dovrebbe essere considerato un \"paradigma\" sul quale gli scienziati considerano essere \"vero\". Questo anticipa i lavori di Thomas Kuhn. Nello stesso modo l'approccio alla scienza del \"tutto fa brodo\" di Paul Feyerabend \u00e8 simile a quello del Fort.\nA Fort dobbiamo il grande contributo di aver riso della scienza. Tuttavia molti dei fenomeni che la scienza rifiutava al suo tempo sono stati successivamente dimostrati come fenomeni oggettivi. Comunque il Fort non si faceva condizionare e continuava a conservare tutte le informazioni che aveva raccolto nel corso degli anni nonostante le numerose critiche che riceveva dai suoi contemporanei. Fort fu anche un umorista e parodista quanto scienziato. Pensava che troppo spesso gli scienziati si prendevano troppo sul serio ed erano troppo inclini all'arroganza e al dogmatismo. Fort utilizzava l'umorismo per i propri fini, e considerava la mancanza di questo come un punto debole della scienza e degli scienziati.\nVenne anche considerato il padre della moderna scienza sul paranormale, non solo per il suo interesse ai fenomeni strani, ma anche per la sua \"moderna\" attitudine verso la religione, verso lo spiritualismo del XIX secolo, e la concezione del dogma scientifico.\nLe pubblicazioni e i libri.\nLa collezione di lavori del Fort sono pubblicati da Dover Book e ogni testo \u00e8 disponibile in edizione recente.\nIl lavoro di Fort di compilazione e di commento a fenomeni anomali ripresi da riviste scientifiche e quotidiani \u00e8 stato ripreso e apprezzato da William R. Corliss, i cui libri autopubblicati (\"Sourcebook Project\") raccolgono una collezione di note del Fort unita ad una spiccato senso dello humor, alternato a momenti di severit\u00e0, e larghezze di vedute. Le note del Corliss rivaleggiano con quelle del Fort, pur essendo significativamente meno criptate e abbreviate.\nI seguaci di Fort.\nI lavori di Fort hanno ispirato altre persone a considerarsi suoi seguaci e a farsi appellare \"Forteani\". Il primo di questi \u00e8 lo sceneggiatore Ben Hecht, che in una recensione del Libro dei Dannati dichiara: \"Mi considero il primo discepolo di Charles Fort ... d'ora in avanti consideratemi un \"Forteano\"\".\nIn realt\u00e0 ci\u00f2 che si pu\u00f2 considerare come \"Forteano\" \u00e8 materia di discussione; il termine si applica ad una grande variet\u00e0 di posizioni: dai Forteani puristi che si dedicano al metodo e agli interessi del Fort, a coloro che si aprono e sono attivi nell'accettare l'attualit\u00e0 dei fenomeni paranormali e a posizioni che con il Fort non dovrebbero avere nulla a che fare.\nIn generale, i Forteani si considerano coloro che possiedono un grande interesse per i fenomeni inspiegabili in un campo dello scibile molto vasto, pi\u00f9 precisamente per quello che riguarda il mondo naturale, e avere sviluppato uno \"scetticismo agnostico\" riguardo ai fenomeni anomali di cui si discute. Per Hecht, per esempio, essere Forteano significava santificare la distruzione del concetto di autorit\u00e0 in tutte le sue forme, sia religiose, che scientifiche, politiche, filosofiche o di qualsiasi altro genere. Naturalmente includeva l'attuale credenza della materia magica definita nei lavori del Fort.\nLa \"Fortean Society\" fu fondata dal Fort e dai suoi amici, e venne condotta, in modo semi serio, dallo scrittore Tiffany Thayer, esattamente come la filosofia ispiratrice di Fort stesso. Tuttavia Fort disconobbe la societ\u00e0 rifiutandone la presidenza; per attirarlo al \"meeting\" inaugurale fu persino adescato da falsi telegrammi. Essendo una personalit\u00e0 non autoritaria, Fort rifiut\u00f2 di definire se stesso come autorit\u00e0, e si oppose ulteriormente a porre le fondamenta a ci\u00f2 che avrebbe dovuto essere un polo di aggregazione per un gruppo di spiritualisti, zeloti, e oppositori della scienza; ossia di coloro che credevano nei fenomeni che avevano scelto, era esattamente il contrario del Forteanismo. \n\u00c8 ironico, poi, che dopo tale considerazioni fatte dallo stesso Fort si siano costituiti diversi gruppi forteani e la creazione di una rivista, \"Fortean Times\", la cui prima pubblicazione risale al novembre 1973, una autorevole consacrazione del giornalismo Fortiano, che combina humour, scetticismo e ricerca seria in soggetti ed argomenti che la comunit\u00e0 scientifica e le autorit\u00e0 spesso disprezzano. Vi \u00e8 anche una \"International Fortean Society Organization\" (INFO), ed altre societ\u00e0 Forteani, con sede a Edimburgo e all'Isola di Wight.\nIn Italia \u00e8 presente la Societ\u00e0 Fortiana Italiana.\nLa rivista britannica Fortean Times, pur ispirandosi nel nome a Charles Fort, non ha alcun collegamento con la Fortean Society.\nCitazioni.\nCome scrittore Fort possedeva uno stile raffinato, in grado di mescolare passione e poesia; i suoi libri erano pieni di citazioni cariche di humour.\nOpere.\nTutti i lavori di Fort sono disponibili online. Si veda \"Collegamenti esterni\".\nBibliografia.\nSono stati scritti pochi libri su Fort. la sua vita e le sue opere sono state quasi completamente ignorate dal mondo accademico e i libri scritti sono principalmente esposizioni biografiche della vita e delle idee di Fort.\nLibri pi\u00f9 recenti su Fort:\nCome improbabile supereroe, Fort \u00e8 stato protagonista di due fumetti:\nCollegamenti esterni.\nLe seguenti edizioni online si trovano su Resologist.net, sito di un Forteano chiamato Mr. X. Ognuna \u00e8 stata trascritta e annotata da Mr. X."}
{"id": "256002", "revid": "287204", "url": "https://it.wikipedia.org/wiki?curid=256002", "title": "Calaverite", "text": "La calaverite \u00e8 un minerale, un tellururo di oro.\nIl nome deriva dalla Calaveras County, in California, dove fu scoperta.\nAbito cristallino.\nI cristalli sono prismatici, fortemente striati, sottili, sfaccettati, aghiformi, geminati; in pratica \u00e8 una modificazione monoclina della krennerite\nOrigine e giacitura.\nLa genesi \u00e8 idrotermale di bassa temperatura, ma si trova in depositi anche di media ed alta temperatura. Inoltre, il minerale si trova in alcune miniere aurifere, assoaciata ad oro nativo e ad altri tellururi. Ha paragenesi con oro, silvanite e altri tellururi.\nForma in cui si presenta in natura.\nRaramente in cristalli prismatici, fortemente striati, pi\u00f9 spesso in aggregati granulari.\nCaratteri fisico-chimici.\nDecomposto da acqua regia, con separazione di AgCl, e da H2SO4 concentrato. Distinguibile da altri tellururi solo in base a reazioni chimiche.\nPeso molecolare = 452, 17 grammomolecole\nComposizione chimica:\nIndice bosoni: 0,96\nIndice fermioni: 0,04\nIndici di fotoelettricit\u00e0:\nGRapi = 0 (non radioattivo)\nUtilizzi.\n\u00c8 un minerale utile per l'estrazione di oro."}
{"id": "256003", "revid": "690621", "url": "https://it.wikipedia.org/wiki?curid=256003", "title": "Fukuchilite", "text": "La fukuchilite \u00e8 un minerale."}
{"id": "256004", "revid": "123094701", "url": "https://it.wikipedia.org/wiki?curid=256004", "title": "Camillo Ripamonti", "text": "Biografia.\nNato a Gorgonzola, in Provincia di Milano, il 25 maggio 1919. Laureato in ingegneria, per 34 anni \u00e8 stato sindaco della sua citt\u00e0 natale.\nDal 1958 al 1968, nella III e IV legislatura, \u00e8 parlamentare alla Camera e dal 1968 al 1983, nella V, VI, VII e VIII\u00a0 legislatura, al Senato. Ha ricoperto diversi incarichi ministeriali: Ministro della Sanit\u00e0 nel primo governo Rumor, dal 12 dicembre 1968 al 5 agosto 1969; Ministro della Sanit\u00e0 nel Governo secondo Rumor, dal 5 agosto 1969 al 27 marzo 1970; Ministro senza portafoglio della Ricerca Scientifica nel terzo governo Rumor, dal 27 marzo 1970 al 6 agosto 1970; Ministro senza portafoglio della Ricerca Scientifica nel Governo Colombo, dal 6 agosto 1970 al 17 febbraio 1972; Ministro del Commercio con l\u2019Estero nel primo governo Andreotti, dal 17 febbraio 1972 al 26 giugno 1972; Ministro senza portafoglio dei Beni Culturali nel quarto Governo Rumor,\u00a0 dal 7 luglio 1973 al 14 marzo 1974; Ministro del Turismo e Spettacolo nel quinto governo Rumor, dal 14 marzo 1974 al 23 novembre 1974.\n\u00c8 stato Presidente dell\u2019Istituto lombardo di studi economici e sociali (Ilses) ed insignito della Medaglia d\u2019oro ai benemeriti della cultura e dell\u2019arte il 30 ottobre 1980.\nMuore a Milano, il 23 aprile del 1997."}
{"id": "256005", "revid": "599013", "url": "https://it.wikipedia.org/wiki?curid=256005", "title": "Raoul Salan", "text": "Biografia.\nTrascorse la prima parte della sua carriera militare in Indocina, si batt\u00e9 durante la seconda guerra mondiale tra le forze della Francia Libera, facendo parte dell'Armata di Maxime Weygand in Africa settentrionale e poi di quella di Jean de Lattre de Tassigny, al comando della 14\u00aa divisione di fanteria.\nFu comandante in capo delle truppe francesi prima in Indocina (1952), poi in Algeria (1956-1960). Fu anche, per un breve periodo, governatore militare di Parigi (1959-1960). Si oppose alla politica gollista tendente a creare le condizioni per la pace e l'indipendenza in Algeria, per cui fu esonerato dall'incarico e collocato a riposo (1960).\nTornato in Algeria da privato cittadino, fu organizzatore e capo dell'Organisation arm\u00e9e secr\u00e8te (OAS), e l'ispiratore di oltre duemila attentati terroristici che provocarono la morte ed il ferimento di migliaia di persone, francesi ed algerini. In pubblico soleva ripetere che \"L'OAS colpisce quando vuole, dove vuole, se vuole e perch\u00e9 vuole!\".\nCatturato sotto false spoglie dalla polizia francese per aver partecipato al \"putsch\" d'Algeri (22 aprile 1961), organizzato con i generali Maurice Challe, Jouhaud e Zeller, fu processato. Fin dall'inizio del processo Salan rivendic\u00f2 orgogliosamente la propria responsabilit\u00e0. Alla domanda di declinare le proprie generalit\u00e0 Salan rispose: \nIl 23 maggio 1962, condannato dall'Alto Tribunale militare di Parigi alla pena all'ergastolo, si salv\u00f2 dalla fucilazione solo grazie alle attenuanti riconosciutegli. La sentenza irrit\u00f2 il presidente De Gaulle, che dir\u00e0 in privato: \u00abhanno fatto il processo non di Salan, ma di De Gaulle\u00bb. Il presidente sciolse poi il tribunale militare.\nEntrato in carcere nel 1962, ne usc\u00ec nel 1968 in seguito ad un'amnistia decretata da De Gaulle. Ottenne nel 1982 il reintegro onorifico nell'esercito. Scomparve nel 1984, all'et\u00e0 di 85 anni.\nCarl Schmitt scrisse di lui nel saggio \"Teoria del Partigiano\"."}
{"id": "256006", "revid": "124500382", "url": "https://it.wikipedia.org/wiki?curid=256006", "title": "Gennaro Cassiani", "text": "Ha ricoperto l'incarico di ministro delle Poste e delle Telecomunicazioni nei governi Fanfani I e Scelba e di ministro della Marina Mercantile negli esecutivi Segni I e Zoli. \nBiografia.\nNipote dell'avvocato Ambrogio Arabia, sindaco del comune di Cosenza dal 1913 al 1917 e presidente dell'ordine forense dal 1919 al 1926, in giovent\u00f9 si avvicin\u00f2 al socialismo, diventando un mazziniano di formazione radicale; nel 1925 discusse la tesi di laureai in giurisprudenza su \"Il diritto di resistenza individuale e collettivo\". Per la sua inclinazione politica non fu per\u00f2 ammesso alla Scuola allievi ufficiali dei Carabinieri.\nFond\u00f2 e diresse negli anni trenta la rivista \"Tribunali calabresi\", alla quale collaborarono illustri giuristi e letterati. Fond\u00f2 e diresse anche altri periodici giuridici e politici (\"Tribunali\", \"Tribune\", \"Oggi e domani\").\nA met\u00e0 degli anni trenta si iscrisse al Movimento Laureati di Azione Cattolica e inizi\u00f2 a scrivere su \"Parola di vita\", sottolineando il dovere dell'impegno politico. Organizz\u00f2 quindi, dal 1942, la Democrazia Cristiana in Calabria. Partecip\u00f2 al Congresso dei partiti antifascisti a Bari nel gennaio 1944, in rappresentanza della DC, e nel luglio dello stesso anno viene eletto alla Direzione nazionale dello Scudo crociato.\nNel secondo e nel terzo Governo Bonomi fu nominato sottosegretario ai Lavori pubblici, ed \u00e8 stato sottosegretario al Lavoro e previdenza sociale nel Governo Parri e nel I e II Governo De Gasperi.\nConsultore nazionale, deputato costituente e parlamentare fino al 1976, \u00e8 stato sottosegretario alla Giustizia nel IV e nel V Governo De Gasperi, sottosegretario al Tesoro nel VII Governo De Gasperi (con delega ai danni di guerra) e nell'VIII Governo De Gasperi, oltre che nel Governo Pella.\n\u00c8 stato Ministro delle poste e delle telecomunicazioni nel I Governo Fanfani e nel Governo Scelba, e Ministro della marina mercantile nel I Governo Segni, nel Governo Zoli e nel I Governo Andreotti.\nSeguace di Luigi Sturzo, cerc\u00f2 di promuovere nella sua regione le industrie naturali, collegate all'agricoltura, che consentissero la salvaguardia del patrimonio naturale della Calabria.\nGennaro Cassiani e la cultura arb\u00ebresh\u00eb.\nGennaro Cassiani fu anche un profondo studioso della cultura della minoranza italo-albanese, a cui apparteneva e si adoper\u00f2 per \nmantenere vive le parlate arb\u00ebresh\u00eb, la fedelt\u00e0 al rito bizantino originario e la loro diversit\u00e0 linguistica. Egli stesso non mancava di partecipare alle funzioni di rito bizantino-greco dell'eparchia di Lungro. Nel 1965, a Santa Sofia d'Epiro, parl\u00f2 a migliaia di arb\u00ebresh\u00eb, provenienti da tutte le comunit\u00e0 d'Italia e d'America, in occasione della celebrazione della \u201cPrimavera degli Italo-albanesi\u201d. Fu presidente della commissione per il V centenario della morte di Giorgio Castriota Scanderbeg e, il 25 aprile 1968, ne tenne la commemorazione ufficiale davanti a migliaia di arb\u00ebresh\u00eb ed esuli albanesi convenuti a Roma, in Piazza Albania, davanti al monumento dell'eroe. Tra i suoi sogni c'era l'insegnamento della lingua albanese nelle scuole, che fu introdotto molti anni dopo, con la legge n. 482 del 1999. Patrocin\u00f2 da giovanissimo assieme al padre Ferdinando la prima mostra del pittore Luigi Amato e ne incoraggi\u00f2 gli studi e la carriera."}
{"id": "256008", "revid": "1442080", "url": "https://it.wikipedia.org/wiki?curid=256008", "title": "Villaman\u00ednite", "text": "La villaman\u00ednite \u00e8 un minerale."}
{"id": "256010", "revid": "125332505", "url": "https://it.wikipedia.org/wiki?curid=256010", "title": "M\u00e1ty\u00e1s R\u00e1kosi", "text": "Fu, dal 1945 al 1956, il segretario generale del Partito Comunista Ungherese e del Partito dei Lavoratori Ungheresi e leader della Repubblica Popolare d'Ungheria.\nBiografia.\nNato ad Ada nell'allora Impero austro-ungarico (in seguito diventata citt\u00e0 della Serbia), comp\u00ec gli studi universitari a Budapest, facendo parte di gruppi studenteschi socialdemocratici. Successivamente fu funzionario di banca ad Amburgo e a Londra.\nDurante la Prima guerra mondiale serv\u00ec nell'Imperial regio Esercito austro-ungarico fino a quando, sul fronte orientale, nel 1915, fu fatto prigioniero. Divenne comunista e, tornato in Ungheria alla fine della guerra (4 novembre 1918), partecip\u00f2 al governo di B\u00e9la Kun, la cosiddetta Repubblica sovietica ungherese (21 marzo - 1\u00ba agosto 1919); dopo la sua caduta, ad opera del contrammiraglio Mikl\u00f3s Horthy fugg\u00ec in Unione Sovietica. Tornato in Ungheria nel 1924 fu imprigionato e quando, nel 1940, fu rilasciato torn\u00f2 di nuovo in Unione Sovietica, dove divenne capo del Comintern.\nIl 21 giugno 1941 l'Ungheria entr\u00f2 come alleata dei nazisti nella seconda guerra mondiale. Quando, nel settembre 1944, l'Armata Rossa entr\u00f2 in Ungheria R\u00e1kosi torn\u00f2 nuovamente nel suo paese; il 21 dicembre i sovietici stabilirono un governo alternativo a Debrecen. Tuttavia, le elezioni del novembre 1945 diedero la maggioranza assoluta agli agrari e solo un sesto dei voti al Partito Comunista Ungherese, per cui i sovietici imposero un governo di coalizione, in cui R\u00e1kosi era vice primo ministro e L\u00e1szl\u00f3 Rajk, suo compagno di partito, ministro dell'interno.\nGi\u00e0 nel 1947 nuove elezioni diedero ai social-comunisti la maggioranza relativa e ai comunisti il controllo del governo: la Repubblica Popolare d'Ungheria fu ufficialmente costituita il 18 agosto 1949, sancendo l'ingresso del paese nell'orbita dell'Unione Sovietica. Con l'avvento del comunismo in Ungheria, R\u00e1kosi fu nominato segretario generale del Partito Comunista Ungherese.\nR\u00e1kosi si definiva \"il miglior discepolo ungherese di Stalin\". Mise in atto un regime autoritario, consolidando il suo potere personale. Invent\u00f2 anche il termine \"tattica del salame\", a significare che eliminava ogni opposizione quasi fetta dopo fetta. Fra gli altri, gi\u00e0 nel febbraio 1947 fece iniziare gli arresti dei politici agrari e contadini, il 26 dicembre 1948 incarcer\u00f2 e in cinque settimane fece condannare all'ergastolo il cardinale J\u00f3zsef Mindszenty e nell'ottobre 1949 fece impiccare per \"titoismo\" il rivale Rajk.\nIl regime stalinista di R\u00e1kosi collettivizz\u00f2 l'agricoltura con la forza e punt\u00f2 ad una rapida industrializzazione pesante, ma non ottenne grandi successi economici. Nell'agosto 1952 R\u00e1kosi divenne anche primo ministro ma il 13 giugno 1953, convocato a Mosca, fu costretto a dimettersi da questa carica a favore di Imre Nagy, a lui inviso, pur mantenendo la carica di segretario generale del Partito.\nDopo l'insediamento, il 4 luglio, il governo Nagy prese diverse misure di liberalizzazione e inizi\u00f2 la liberazione di prigionieri politici vittime delle \"purghe\" di R\u00e1kosi. Tuttavia, nel gennaio del 1955 il Politburo sovietico convoc\u00f2 nuovamente al Cremlino i dirigenti ungheresi e attacc\u00f2 violentemente Nagy, sulla base di un dossier preparato da Jurij Vladimirovi\u010d Andropov, allora ambasciatore sovietico a Budapest. Poco dopo Nagy ebbe un lieve infarto; dimesso dall'ospedale, durante la sua convalescenza (18 aprile 1955) divenne primo ministro Andr\u00e1s Heged\u00fcs, un uomo di R\u00e1kosi.\nIl 14 maggio 1955 il governo Heged\u00fcs firm\u00f2 l'adesione dell'Ungheria al Patto di Varsavia che legava l'URSS e i \"paesi satelliti\" in un'alleanza militare di \"reciproca assistenza\". R\u00e1kosi continu\u00f2 a regnare per interposta persona, ma la sua libert\u00e0 di movimento era limitata da Mosca, che non voleva il ritorno ai metodi del passato. Riusc\u00ec per\u00f2 a far espellere Nagy dal partito il 3 dicembre 1955. Tuttavia, pochi mesi dopo il famoso discorso anti-staliniano di Nikita Chru\u0161\u010d\u0451v al XX Congresso del PCUS, su pressione del Politburo sovietico il 18 luglio 1956 R\u00e1kosi fu costretto a dimettersi da segretario generale del Partito e fu sostituito da Ern\u0151 Ger\u0151, gi\u00e0 suo luogotenente.\nIl 13 ottobre 1956 Nagy venne riammesso nel partito. Allo scoppio dell'insurrezione ungherese (23 ottobre 1956), Nagy fu nominato primo ministro e R\u00e1kosi fugg\u00ec in Unione Sovietica. Nonostante la quasi immediata repressione ad opera dell'Armata rossa, gli stessi governanti sovietici non gli permisero di rientrare in patria e gli preferirono J\u00e1nos K\u00e1d\u00e1r alla guida dell'Ungheria. Mor\u00ec dunque in Unione Sovietica, a Gor'kij, nel 1971."}
{"id": "256012", "revid": "125841295", "url": "https://it.wikipedia.org/wiki?curid=256012", "title": "Diversit\u00e0 genetica", "text": "La diversit\u00e0 genetica (o variabilit\u00e0 genetica) \u00e8 una caratteristica degli ecosistemi o di un pool di geni comunemente ritenuta vantaggiosa per la sopravvivenza: essa descrive l'esistenza di molte versioni diverse di uno stesso organismo. Ad esempio, la grande carestia che colp\u00ec l'Irlanda nell'Ottocento pu\u00f2 essere attribuita in parte al fatto che le piante irlandesi di patate mostravano una variet\u00e0 genetica molto ridotta, il che permise alla peronospora delle patate (\"Phytophthora infestans\") di infettare e distruggere la maggior parte dei raccolti dell'isola. In generale la diversit\u00e0 genetica offre alle specie maggiore capacit\u00e0 di adattamento e di sopravvivenza in caso di particolari eventi o cambiamenti ambientali. Gli individui il cui fenotipo \u00e8 diverso in conseguenza della variabilit\u00e0 genetica sono detti \"varianti\".\nOrigine della variabilit\u00e0.\nLa variet\u00e0 genetica \u00e8 dovuta principalmente alle mutazioni e ai processi di ricombinazione genetica. Le mutazioni in particolare portano alla formazione di nuovi alleli; la ricombinazione li rimescola creando nuove combinazioni alleliche nelle generazioni successive. Le mutazioni possono verificarsi in ogni momento della vita dell'organismo, ma saranno trasmesse (e quindi contribuiranno alla variabilit\u00e0) solo se interessano le cellule della linea germinale o i gameti. La ricombinazione contribuisce a questo fenomeno nel corso della meiosi in due modi:\nAttraverso mutazioni e ricombinazione si ha quella che si definisce \"variabilit\u00e0 allelica\", quella che determina una differenza tra i genotipi dei diversi individui; ma questa variabilit\u00e0 sar\u00e0 ulteriormente plasmata dall'azione dell'ambiente, che, sulla base delle istruzioni dettate dal genotipo, determiner\u00e0 in ultimo i diversi fenotipi e dunque la variabilit\u00e0 genetica.\nTipi di variabilit\u00e0.\nLa variabilit\u00e0 \u00e8 solitamente distinta in \"discontinua\" e \"continua\".\nVariabilit\u00e0 discontinua.\n\u00c8 quella riferita a caratteri per i quali esistono un numero finito e limitato di fenotipi. Un esempio di variabilit\u00e0 di questo genere \u00e8 rappresentato dal colore degli occhi di Drosophila melanogaster: nel fenotipo selvatico, cio\u00e8 quello pi\u00f9 comune, il colore \u00e8 rosso; una mutazione nel gene corrispettivo potr\u00e0 portare, invece, ad occhi bianchi o albicocca (\"rosy\").\n\u00c8 il tipo di variabilit\u00e0 studiato pi\u00f9 di frequente in genetica perch\u00e9 pi\u00f9 semplice e immediato: in questo caso infatti \u00e8 molto spesso possibile prevedere con buona accuratezza il fenotipo di un individuo conoscendone il genotipo e viceversa. Questo rapporto biunivoco fenotipo-genotipo \u00e8 comunque da considerarsi un'approssimazione; infatti, anche se in misura minore rispetto alla variabilit\u00e0 continua, bisogna sempre considerare una possibile influenza dei fattori ambientali.\nLe possibili varianti discontinue, inoltre, sono considerate mutanti se sono rare; sono dette morfi se sono frequenti nella popolazione.\nVariabilit\u00e0 continua.\n\u00c8 la variet\u00e0 che riguarda quei caratteri con un numero molto elevato di fenotipi possibili e spesso difficili da distinguere tra di loro. Sono esempi di variabilit\u00e0 continua la variet\u00e0 nell'altezza o il colore della pelle nell'uomo; l'altezza del fusto per le piante. In questo caso la variabilit\u00e0 \u00e8 pi\u00f9 complessa da analizzare e si genera per l'azione non di un gene soltanto, ma di pi\u00f9 geni che agiscono in maniera concertata. In questo caso per\u00f2 il ruolo dell'ambiente sar\u00e0 notevole. Analizzando l'esempio dell'altezza, si pu\u00f2 dire che i vari geni indicano i valori limite all'interno dei quali potr\u00e0 rientrare il fenotipo; quale valore dei vari possibili si manifester\u00e0, ovvero quale altezza avr\u00e0 alla fine l'organismo, lo determineranno le condizioni ambientali. \nTeorie correlate.\nLa branca della biologia nota come genetica delle popolazioni ha formulato diverse ipotesi relativamente alla diversit\u00e0 genetica. La teoria neutrale dell'evoluzione propone che essa sia il risultato dell'accumularsi di mutazioni neutrali. Secondo l'ipotesi della selezione diversificata, le sottopopolazioni di una specie che si trovano a vivere in ambienti diversi possono mostrare la predominanza di diversi alleli nello stesso locus. Questo \u00e8 possibile nel caso in cui la specie sia molto estesa (relativamente alla mobilit\u00e0 del singolo esemplare). Secondo l'ipotesi della selezione dipendente dalla frequenza, la diffusione di un allele lo rende meno adatto all'ambiente. Questo appare ovvio nelle situazioni di interazione ospite-parassita, in cui la frequenza di un allele nella popolazione \u00e8 indicativa delle probabilit\u00e0 che si sviluppi un parassita in grado di attaccare gli individui che ne sono dotati."}
{"id": "256013", "revid": "767487", "url": "https://it.wikipedia.org/wiki?curid=256013", "title": "Cattierite", "text": "La cattierite \u00e8 un minerale che prende il nome da Felicien Cattier, presidente del consiglio di amministrazione della Union Mini\u00e8re du Haut Katanga, (Katanga)."}
{"id": "256015", "revid": "729019", "url": "https://it.wikipedia.org/wiki?curid=256015", "title": "Vaesite", "text": "La vaesite \u00e8 un rarissimo minerale isotipo della pirite, rinvenuto la prima volta a Castelluccio di Moscheda, presso Montese (Modena), nel 1970.\nEtimologia.\nIl nome deriva da Johannes Vaes (1902-1978), mineralogista presso la Union Mini\u00e8re du Haut Katanga (Katanga), che per primo la rinvenne nel 1943.\nAbito cristallino.\nMassivo.\nOrigine e giacitura.\nIl minerale ha origine come prodotto di alterazione di minerali di arsenico. Il minerale si trova in alcuni giacimenti metalliferi associato alla linneite ed alla pirite ma anche in rocce quarzose, contenenti millerite.\nForma in cui si presenta in natura.\nSi presenta in cristalli che di rado superano il millimetro, in forme del cubo, ottaedro, pentagonododecaedro e, molto pi\u00f9 raramente, del rombododecaedro, concresciuti sulla dolomite, sul quarzo e, raramente, sulla jamborite.\nIn masse compatte o in cristallini generalmente ottaedrici.\nCaratteristiche chimico-fisiche.\n\u00c8 solubile in acido nitrico.\nComposizione:"}
{"id": "256017", "revid": "228587", "url": "https://it.wikipedia.org/wiki?curid=256017", "title": "L\u00e1szl\u00f3 Rajk", "text": "Biografia.\nEntrato giovanissimo nel Partito Comunista Ungherese. Pi\u00f9 tardi, \u00e8 espulso dalla sua universit\u00e0 per le sue idee politiche e lavora come operaio nell'edilizia sino al 1936, anno in cui, durante la guerra civile di Spagna part\u00ec volontario per arruolarsi nelle brigate internazionali, ricoprendo la carica di segretario politico della brigata ungherese R\u00e1kosi. \u00c8 fatto prigioniero in Francia sino al 1941 e quindi \u00e8 autorizzato a tornare in Ungheria. Rientrato in patria, fece parte dei movimenti di resistenza contro il regime di Mikl\u00f3s Horthy; fu arrestato e tenuto incarcerato prima in Ungheria e poi in Germania dal 1941 al 1945. Doveva essere giustiziato ma l'intervento di suo fratello, Endre Rajk, vice segretario del partito fascista gli salv\u00f2 la vita. \u00c8 liberato il 13 maggio 1945 all'arrivo dell'Armata Rossa.\nTra il 1946 ed il 1948 Rajk fu Ministro degli interni del Governo comunista ungherese e durante questo periodo si distinse particolarmente come uno dei pi\u00f9 brutali carnefici al servizio dello stalinismo, di cui successivamente fu vittima. Arrestato il 16 giugno 1949, nell'ottobre del 1949 fu condannato a morte per alto tradimento, insieme ad altri esponenti comunisti, ed impiccato. Secondo l'accusa, Rajk avrebbe complottato con il Vaticano, con Tito e con gli Stati Uniti per rovesciare il governo comunista ungherese.\nSette anni pi\u00f9 tardi, l'allora segretario del Partito Comunista ungherese M\u00e1ty\u00e1s R\u00e1kosi annunci\u00f2 che il processo Rajk, come altri, era basato su accuse false riabilitandolo. Da evidenziare che alcuni anni pi\u00f9 tardi J\u00e1nos K\u00e1d\u00e1r, nuovo premier ungherese, rivel\u00f2 che anche R\u00e1kosi si era reso responsabile di \"processi politici condotti contro membri attivi del movimento operaio\" basati su false accuse, allo scopo di \"conquistare e conservare la direzione del partito\"."}
{"id": "256018", "revid": "729019", "url": "https://it.wikipedia.org/wiki?curid=256018", "title": "Hauerite", "text": "La hauerite \u00e8 un minerale del manganese che si presenta quasi sempre in cristalli ottaedrici: pi\u00f9 rari sono i cubottaedrici, di colore rosso-bruno o bruno-nerastro opaco, e ancor pi\u00f9 rari gli aggregato globulari. \u00c8 solubile in acido cloridrico.\nInteressante esclusivamente dal punto di vista scientifico e collezionistico.\nOrigine e giacitura.\n\u00c8 un minerale caratteristico dei duomi salini, nei quali si trova sempre associato a zolfo, gesso, calcite e aragonite.\nI pi\u00f9 grandi cristalli di hauerite, fino a oltre due centimetri, furono trovati in Sicilia a Destricella presso Raddusa (Catania). Campioni molto simili e con paragenesi identica provengono dal Texas, negli Stati Uniti. Il minerale \u00e8 presente anche nei noduli di ferro-manganese depositati sul fondo oceanico, soprattutto nell'Oceano Pacifico.\nForma in cui si presenta in natura.\nOttaedri o cuboottaedri molto ben formati."}
{"id": "256019", "revid": "110157", "url": "https://it.wikipedia.org/wiki?curid=256019", "title": "Dzharkenite", "text": "La dzharkenite \u00e8 un minerale."}
{"id": "256021", "revid": "1005847", "url": "https://it.wikipedia.org/wiki?curid=256021", "title": "Mario Ferrari Aggradi", "text": "Biografia.\nI suoi genitori ed antenati erano originari di Castelnuovo Bocca d'Adda (LO), dove sono sepolti.\nSi laure\u00f2 a Pisa dopo aver condiviso gli studi, all'allora collegio Mussolini, con Paolo Emilio Taviani, Achille Corona, Giovanni Pieraccini, Fernando Di Giulio, Lionello Levi Sandri, Emilio Rosini, Gian Paolo Meucci, Enzo Capaccioli, Vittorio Frosini e Carlo Smuraglia.\nNel luglio del 1943 prese parte ai lavori che portarono alla redazione del Codice di Camaldoli. Studioso di problemi economici, nel 1944 fu membro della Commissione economica del CLNAI.\nDal 1945 fu vicepresidente della R.A.I., oltre ad avere la vicepresidenza del Consiglio delle industrie dell'Alta Italia; fu poi segretario generale del Comitato Interministeriale per la Ricostruzione, nel 1946.\nFu il fondatore dell\u2019Istituto nazionale per la congiuntura. All\u2019interno della DC fu consigliere nazionale e responsabile del dipartimento economico del partito per diversi anni. \nNel successivo decennio, rappresent\u00f2 l'Italia in var\u00ee organismi internazionali, come l'OECE, la NATO e la CEE.\nFu in seguito Ministro dei lavori pubblici, Ministro dell'agricoltura e delle foreste, Ministro delle partecipazioni statali, Ministro dei trasporti, Ministro della pubblica istruzione e Ministro del tesoro.\nDa Ministro del tesoro dopo l'autunno caldo, spett\u00f2 a lui tranquillizzare i mercati internazionali sulla sostenibilit\u00e0 economica delle riforme del mercato del lavoro in corso in Italia all'inizio degli anni settanta, anche con articoli sulla stampa specialistica. Le proposte da lui affacciate si facevano carico anche di una prima regolamentazione del mercato borsistico e della soluzione della crisi valutaria di quegli anni."}
{"id": "256022", "revid": "1776051", "url": "https://it.wikipedia.org/wiki?curid=256022", "title": "Kru\u0165aite", "text": "La kru\u0165aite \u00e8 un minerale."}
{"id": "256023", "revid": "1442080", "url": "https://it.wikipedia.org/wiki?curid=256023", "title": "Trogtalite", "text": "La trogtalite \u00e8 un minerale."}
{"id": "256024", "revid": "2034231", "url": "https://it.wikipedia.org/wiki?curid=256024", "title": "Penroseite", "text": "La penroseite \u00e8 un raro minerale seleniuro con formula chimica (Ni,Co,Cu)Se2. \nHa colore grigio metallico, con scalfitura nera. Dal punto di vista della struttura cristallina si considera faccia parte del gruppo delle piriti, in quanto cristallizza nel sistema cubico 2/m. \nLa penroseite fu scoperta nel 1925 in rocce riolitiche delle miniere di Pacajake nei pressi di Colquechaca in Bolivia. Prende il nome del geologo statunitense R. A. F. Penrose (1863-1931)."}
{"id": "256025", "revid": "124157197", "url": "https://it.wikipedia.org/wiki?curid=256025", "title": "Mehmet Ali", "text": "Biografia.\nMehmet Ali (versione balcanica del nome che in arabo \u00e8 Mu\u1e25ammad 'Ali) nacque nel 1769 nella citt\u00e0 di Kavala (Qaw\u0101la), in Macedonia, al tempo parte dell'Impero ottomano, in una famiglia di albanesi originari di Coriza. \nEra il secondo figlio del mercante di tabacco Ibr\u0101h\u012bm Agha, che prest\u00f2 servizio come comandante ottomano di una piccola unit\u00e0 a Kavala; sua madre era Zeynep, figlia dell'\"ayan di Kavala\" \u00c7orbaci Husain Agha. Quando suo padre mor\u00ec in giovane et\u00e0, Mehmet fu cresciuto da suo zio con i suoi cugini. Come ricompensa per il duro lavoro svolto, lo zio gli confer\u00ec il grado di \"Boluk-bashi\" per la riscossione delle tasse nella citt\u00e0 di Kavala. Dopo il promettente successo, Mehmet ottenne il grado di secondo comandante sotto il cugino Sarechesme Halil Agha nel contingente volontario di Kavala di mercenari albanesi, che in seguito fu inviato per rioccupare l'Egitto dopo il ritiro di Napoleone Bonaparte.\nL'ascesa al potere.\nNel 1798 Napoleone invase la provincia ottomana dell'Egitto e distrusse l'esercito dei neo-mamelucchi (vassalli d'Istanbul, ma con ampi margini di autonomia) nella battaglia delle piramidi; Napoleone subito dopo si ritir\u00f2 dal paese per inseguire altre avventure militari, lasciando dietro di s\u00e9 una parte delle sue forze d'occupazione, che si sarebbero ritirate dall'Egitto solo diversi anni pi\u00f9 tardi.\nIl sultano ottomano mand\u00f2 allora una spedizione militare per ricondurre all'obbedienza l'Egitto, ma le divisioni etniche e politiche nei vari ceti impedirono agli ottomani di operare efficacemente per lungo tempo. Quando i salari delle truppe erano versati in ritardo, parte delle forze militari in Egitto si ammutinava e parte si dava al brigantaggio, senza che i neo-mamelucchi fossero in grado di riportare sotto controllo la situazione.\nMuhammad\u02bfAli, giovane ufficiale arrivato in Egitto col contingente albanese che faceva parte delle forze di spedizione ottomane, intervenne per colmare questo vuoto di potere, creandosi una base di potere con i capi dei villaggi, con l'elemento religioso musulmano e con i ricchi mercanti del Cairo, eliminando o espellendo i tre governatori consecutivamente inviati da Istanbul. Senza che vi fosse nessun altro in grado di assumere le funzioni di governo, il sultano dovette fare buon viso a cattivo gioco e fu costretto a nominare Muhammad Ali suo \"w\u0101l\u012b\", ossia governatore (, turco \"vali\") in Egitto nel 1805.\nMuhammad Ali trascorse i primi anni del suo regno a normalizzare la situazione, a rintuzzare i complotti tesi a spodestarlo e a estendere la sua personale autorit\u00e0 su tutte le province dell'Egitto. \nL'esercito moderno.\nMuhammad \u02bfAli riconobbe che gli strumenti militari che aveva utilizzato da quando era entrato nei ranghi dell'esercito ottomano non rappresentavano pi\u00f9 una forza affidabile sul lungo periodo. Soprattutto egli sapeva che erano ormai invalse tecniche di combattimento assai pi\u00f9 fruttuose in campo aperto, basate in particolare sul modello di efficiente disciplina militare di cui aveva visto gli esempi in occasione dell'intervento dell'esercito francese in Egitto.\nUn simile criterio di addestramento e di combattimento aveva il vantaggio di surclassare facilmente le tecniche ormai superate messe in atto dai Mamelucchi e un punto di forza indubbio era l'uso dell'artiglieria che aveva sgominato facilmente la cavalleria mamelucca quando essa, coraggiosamente ma insensatamente, aveva caricato le batterie francesi nella battaglia delle piramidi.\nDi questi criteri militari si era convinto d'altronde lo stesso sultano ottomano che aveva cercato di rafforzare il tradizionale strumento dell'artiglieria della sua fanteria d'\u00e9lite dei giannizzeri, alla cui indisciplina il sultano Selim III aveva cercato di porre rimedio creando un corpo che potesse costituirne una valida alternativa. Addestrato da un ufficiale tedesco, il nuovo corpo sembr\u00f2 produrre gli effetti sperati, ma i giannizzeri reagirono, deponendo Selim.\nNel 1823 Muhammad \u02bfAli cominci\u00f2 ad arruolare i contadini dall'Alto Egitto, facendoli poi addestrare da un ufficiale francese che aveva assunto al suo servizio, il colonnello S\u00e8ve (Suleyman Pasci\u00e0), affinch\u00e9 le reclute adottassero lo stile di combattimento napoleonico. Muhammad \u02bfAli chiam\u00f2 le sue nuove truppe \"Niz\u0101m jad\u012bd\" (, letteralmente \"nuovo ordinamento\"): operarono positivamente nella battaglia, soffocando insurrezioni in vari parti dell'Egitto e furono destinate all'acquartieramento nelle vicinanze dei propri distretti di provenienza e ci\u00f2 comport\u00f2 un ottimo livello di affidabilit\u00e0 di queste nuove truppe.\nNel 1827, su richiesta del sultano ottomano Mahmud II, Muhammad \u02bfAli dispieg\u00f2 le sue truppe \"ni\u1e93\u0101m\u012b\" contro i greci nella guerra d'indipendenza greca, sotto il comando di suo figlio Ibr\u0101h\u012bm Pasci\u00e0. Costitu\u00ec inoltre un'armata navale affrontando enormi costi, dal momento che tutte le navi furono acquistate all'estero. Ci\u00f2 cre\u00f2 un forte dissapore fra il sultano Mahmud II e Mu\u1e25ammad \u02bfAli. La Gran Bretagna, la Francia e la Russia appoggiarono i rivoltosi greci e Mu\u1e25ammad \u02bfAli ebbe l'ordine dal sultano di attaccare le poderose flotte europee, ancorate nella baia di Navarino.\nMu\u1e25ammad \u02bfAli si rese conto che le sue forze navali non avrebbero avuto alcuna speranza di sconfiggere le flotte europee e supplic\u00f2 il sultano di riconoscere l'indipendenza greca e di permettere all'impero asburgico di mediare per negoziare una pace. Tuttavia il sultano rifiut\u00f2 di considerare la possibilit\u00e0 di rinunciare a una parte dei suoi territori imperiali e insistette nel credere che lo spiegamento delle flotte nemiche costituisse solo un'insignificante montatura tattica.\nMu\u1e25ammad \u02bfAli esegu\u00ec gli ordini con riluttanza e mand\u00f2 la sua flotta contro quelle europee e nella battaglia di Navarino il 20 ottobre del 1827 quasi tutta la flotta ottomana fu distrutta in poche ore di combattimento.\nDall'esito della guerra d'indipendenza greca, Muhammad 'Ali ebbe la possibilit\u00e0 di sottoporre a un esame critico la forza e la debolezza delle sue truppe. L'artiglieria aveva eseguito bene il proprio dovere ma la campagna aveva dimostrato che molti degli ufficiali ottomani erano inadeguati alla missione di comando delle nuove fanterie. Soprattutto il \"Niz\u0101m jad\u012bd\" non era stato esteso al settore della marina e di conseguenza il vicer\u00e9 si era dovuto affidare a personale di marina assai meno disciplinato.\nMuhammad 'Ali affront\u00f2 queste questioni in modo pragmatico. Per rimediare al problema dell'addestramento degli ufficiali egli fond\u00f2 un collegio militare e assunse ufficiali francesi come istruttori militari. Convinto dell'efficacia del \"Niz\u0101m jad\u012bd\", egli conged\u00f2 tutti i suoi vecchi reggimenti albanesi e neo-mamelucchi e cominci\u00f2 a costruire un esercito composto esclusivamente da truppe \"niz\u0101m\u012b\", per alimentare le quali dispose il reclutamento obbligatorio dei contadini egiziani.\nIndustrializzazione e modernizzazione.\nPer consentire il costante fabbisogno finanziario che la riforma militare comportava, Muhammad \u02bfAli punt\u00f2 sulla coltivazione del cotone a fibra lunga come prodotto destinato alla vendita, e riorganizz\u00f2 l'agricoltura egiziana orientandosi in tal senso. Dal momento che le industrie manifatturiere tessili britanniche erano disposte a pagare un buon prezzo per questo cotone, Muhammad \u02bfAli ordin\u00f2 alla maggior parte dei contadini egiziani di coltivare cotone a discapito di altre colture. Al tempo del raccolto, Muhammad \u02bfAli compr\u00f2 l'intero raccolto che poi rivendette alle industrie manifatturiere a un prezzo pi\u00f9 alto, creando in tal modo (come avevano gi\u00e0 fatto i Mamelucchi nel secolo XV) un monopolio del tutto personale.\nPer andare incontro alle varie necessit\u00e0 della sua riforma militare modernizzatrice, Muhammad \u02bfAli si preoccup\u00f2 anche di riformare le istituzioni educative e cre\u00f2 un ospedale dove gli studenti di medicina potessero far pratica, costruendo anche strade e canali, industrie per produrre uniformi e munizioni e una fonderia per la cantieristica navale ad Alessandria, anche se tutto il legname necessario alle navi dovette essere importato dall'estero.\nAllo stesso modo Muhammad \u02bfAli assoggett\u00f2 frequentemente i contadini a \"corv\u00e9e\" utili al funzionamento delle sue fabbriche e dei suoi progetti industriali. I contadini resistettero a questo tipo di arruolamento e molti di essi fuggirono dai loro villaggi per evitare la coscrizione e le \"corv\u00e9e\", qualche volta muovendosi fino in Siria. Per scampare al servizio militare alcuni coscritti si mutilarono, cos\u00ec da risultare non idonei al combattimento: modi comuni di auto-mutilazione furono quelli di accecarsi un occhio usando veleno per topi o quello di tagliarsi un dito della mano destra per non poter pi\u00f9 premere il grilletto.\nRibellione contro il sultano.\nCome molti governanti d'Egitto prima di lui, Muhammad \u02bfAli desider\u00f2 prendere il controllo della Siria (intesa in senso geografico, con l'inclusione cio\u00e8 della regione palestinese, transgiordanica e libanese) tanto per il suo valore strategico quanto per le sue risorse naturali. Avendo costituito una compagine militare (\"niz\u0101m\u012b\") di dimensioni considerevoli, nel 1831 ordin\u00f2 al figlio Ibr\u0101h\u012bm Pasci\u00e0 di invadere la Siria col pretesto di costringere al rimpatrio circa 6.000 contadini tenuti ad assolvere il loro obbligo di leva.\nL'armata di Muhammad \u02bfAli invase la Siria, cattur\u00f2 Acri dopo sei mesi di assedio e marci\u00f2 alla volta dell'Anatolia pi\u00f9 a nord. Nella battaglia di Konya, Ibr\u0101h\u012bm Pasci\u00e0 sconfisse clamorosamente l'armata ottomana guidata dal Gran Visir e di conseguenza nessun ostacolo si frapponeva pi\u00f9 fra le truppe egiziane e la stessa citt\u00e0 di Istanbul. Il vicer\u00e9 dette l'impressione di voler rovesciare la dinastia ottomana assumendo il controllo dell'impero stesso. Quella possibilit\u00e0 allarm\u00f2 talmente il sultano Mahmud II da indurlo ad accettare l'offerta d'aiuto militare proveniente dalla Russia, con grande sorpresa dei governi britannico e francese. Nel 1833 la Russia riusc\u00ec a far concludere una pace negoziata, meglio conosciuta come la pace di K\u00fctahya, i cui termini furono: a) Muhammad \u02bfAli avrebbe ritirato le proprie forze militari dall'Anatolia; b) avrebbe ricevuto i territori di Creta (allora conosciuta come Candia) e l'Hij\u0101z come indennit\u00e0; c) Ibr\u0101h\u012bm P\u0101sci\u00e0 sarebbe stato nominato \"w\u0101l\u012b\" di Siria.\nNel 1839 Muhammad 'Ali, insoddisfatto per il suo parziale controllo della Siria, dichiar\u00f2 guerra nuovamente al sultano ottomano: quando Mahmud II ordin\u00f2 ai suoi militari di avanzare verso la frontiera siriana, Ibr\u0101h\u012bm li attacc\u00f2 e li sconfisse nella battaglia di Nezib (in turco Nizip). Come gi\u00e0 dopo lo scontro di Konya, Istanbul fu di nuovo lasciata esposta ai colpi di Muhammad \u02bfAli. Per di pi\u00f9 Mahmud II mor\u00ec quasi immediatamente dopo l'inizio della battaglia e a succedergli fu suo figlio sedicenne Abdul Mejid I. A questo punto, Muhammad \u02bfAli e Ibr\u0101h\u012bm cominciarono a disputare su quale strategia fosse pi\u00f9 utile seguire: Ibr\u0101h\u012bm avrebbe preferito conquistare Istanbul e reclamare il trono imperiale mentre Muhammad 'Ali era pi\u00f9 incline a richiedere semplicemente altre e pi\u00f9 numerose concessioni territoriali e autonomia politica per s\u00e9 e la sua famiglia. Mentre i due discutevano, il sultano e i suoi consiglieri invocarono l'aiuto delle grandi potenze europee, ottenendo un intervento multilaterale che port\u00f2 tra l'altro la flotta militare britannica a bloccare le coste antistanti il delta del Nilo. Dopo che i britannici furono sbarcati in Siria ed ebbero sconfitto le forze di Ibr\u0101h\u012bm a Beirut, Muhammad \u02bfAli e suo figlio furono costretti a rinunciare alla Siria.\nNel 1841 venne firmato un trattato finale ampiamente condizionato dalle potenze europee coinvolte nel conflitto. Il trattato impose che Muhammad \u02bfAli avrebbe rinunciato ai suoi territori in Creta e nel Hij\u0101z; che avrebbe rinunciato alla sua flotta militare e avrebbe limitato gli effettivi dell'esercito a 18.000 uomini; infine che Muhammad 'Ali e i suoi discendenti avrebbero goduto della sovranit\u00e0 ereditaria solo per quanto riguardava la provincia d'Egitto\u00a0\u2013 con lo status di vicer\u00e9 (\"chediv\u00e8\") ottomano.\nGli ultimi anni.\nDopo aver assicurato alla sua famiglia il diritto della successione ereditaria, Muhammad \u02bfAli govern\u00f2 silenziosamente fino al 1848, quando fu deposto a causa del suo stato psicologico alterato dall'et\u00e0 avanzata. Gli succedette Ibr\u0101h\u012bm Pasci\u00e0 che tuttavia, ammalato, mor\u00ec solo pochi mesi dopo. Muhammad \u02bfAli riprese allora le redini del potere, fin quando suo nipote \u02bfAbb\u0101s Hilm\u012b assunse la guida dello Stato egiziano.\nMuhammad \u02bfAli mor\u00ec nell'agosto del 1849 e fu sepolto in una moschea imponente che aveva commissionato che porta il suo nome e che domina la cittadella del Cairo."}
{"id": "256026", "revid": "767487", "url": "https://it.wikipedia.org/wiki?curid=256026", "title": "Laurite", "text": "La laurite \u00e8 un minerale."}
{"id": "256027", "revid": "1318658", "url": "https://it.wikipedia.org/wiki?curid=256027", "title": "Autarchia", "text": "Per autarchia si intende:\nStoria.\nI regimi totalitari del XX secolo.\nUn esempio di autarchia economica pu\u00f2 essere individuato nell'Italia fascista e nella Germania nazista. Infatti, il clima teso delle relazioni internazionali e il pericolo di una imminente dichiarazione di guerra spinse diversi Paesi ad accogliere il principio economico in base al quale una nazione deve essere in grado di produrre autonomamente tutto ci\u00f2 di cui ha bisogno senza dipendere in alcuno modo da economie estere.\nIn Italia fu adottata una politica autarchica come risposta alle sanzioni economiche, come il blocco del commercio d'armi, imposte dalla Societ\u00e0 delle Nazioni per l'invasione dell'Etiopia. Vennero a mancare perci\u00f2 alcuni rifornimenti di materie prime. Anche Mussolini attu\u00f2 nel suo regime totalitario una politica autarchica. L'efficacia delle sanzioni fu per\u00f2 diminuita dal fatto che esse non riguardavano il petrolio e il carbone, essenziali all'industria italiana, e che diversi Paesi con cui l'Italia aveva intensi rapporti commerciali (per esempio la Germania ed il Giappone), non aderivano alla Societ\u00e0 delle Nazioni, e quindi non rispettarono il blocco, mentre altri paesi membri applicarono in modo blando le sanzioni. Il regime fascista, anche per ragioni di propaganda, dette un largo spazio ai \"prodotti autarchici\". Nacque in questo periodo il modo di dire \"roba di prima\", volendo indicare la merce di qualit\u00e0. \"Prima\" non era per\u00f2 inteso come contrazione dell'espressione \"prima qualit\u00e0\", ma stava a significare \"roba di prima delle sanzioni\" - e quindi dell'autarchia, con riferimento iniziale ai tessuti (quelli inglesi erano ritenuti i migliori), poi esteso a tutte le merci e ai cibi. Uno dei prodotti che invece ebbe successo (e difatti esiste tuttora) \u00e8 il formaggio italico, creato unificando in un unico standard tutti i processi di produzione dei vari formaggi.\nLa Societ\u00e0 delle Nazioni cancell\u00f2 le sanzioni dopo soli sette mesi, ma gli effetti politici ed economici sull'Italia proseguirono, grazie all'abile sfruttamento da parte della propaganda fascista, e i programmi autarchici durarono per anni, fino alla fine della seconda guerra mondiale. Un risultato positivo dell'autarchia fu lo sviluppo della ricerca scientifica soprattutto nella chimica, in cui grande ruolo ebbero l'Istituto Guido Donegani, la Societ\u00e0 Agricola Italiana Gomma Autarchica, e l'Azienda nazionale idrogenazione carburanti (ANIC), per la produzione di carburanti autarchici partendo dal carbone. Altro ente pubblico creato all'uopo durante il ventennio Fascista fu l'Agip, che espresse tutto il suo potenziale tanto nell\u2019anteguerra quanto nel secondo dopoguerra sotto la gestione di Enrico Mattei, che seppe sfruttare al meglio il declino di potenze come quella Francese e Britannica e gli effetti della Decolonizzazione Questi strumenti furono tutti inseriti all'interno della gestione (diretta o indiretta) dell'IRI, ente pubblico tra le colonne del boom economico. \nCon il dopoguerra la politica a livello mondiale si spost\u00f2 al libero mercato.\nDal secondo dopoguerra ad oggi.\nOggi le situazioni di autarchia sono molto rare: una delle caratteristiche fondamentali che hanno caratterizzato i governi democratici succedutisi nell'ultimo dopoguerra, \u00e8 quella dell'interdipendenza sia politica che economica, che ha trovato la sua pi\u00f9 ampia e valida espressione in Europa nella costituzione dell'Unione europea. Uno degli ultimi stati ad adottare un'impostazione ancora tesa all'autarchia \u00e8 la Corea del Nord. Derivante la scelta pi\u00f9 da motivazioni di natura politica che da approfondite analisi dei quadri produttivi, nonostante il potenziale di crescita il Paese paga una condizione di arretratezza e di cronico deficit alimentare appianato solo dai contributi umanitari di Corea del Sud e Cina. La Cina stessa fornisce a Pyongyang tra l'80% ed il 90% delle sue necessit\u00e0 di carburanti a prezzi decisamente pi\u00f9 bassi rispetto a quelli di mercato.\nSe, per motivi tecnico/produttivi, \u00e8 difficile pensare alla sostenibilit\u00e0 di medio-lungo termine in situazioni di autarchia a livello nazionale, diverso \u00e8 il discorso se dal piano locale si estende l'ottica di analisi a contesti pi\u00f9 ampi. In questo senso vanno inquadrate le riflessioni in materia di Guillaume Faye e Maurice Allais. La proposta del primo si inquadra lungo il concetto di \"sviluppo autocentrato\", vale a dire una nuova stagione di politiche industriali volte alla conservazione del tessuto produttivo locale da inserirsi in macro-contesti che diano la possibilit\u00e0 agli stessi di essere indipendenti da un punto di vista energetico, produttivo, di approvvigionamento delle materie prime.\nIl secondo, premio Nobel per l'economia nel 1988, parte invece da un'analisi critica della globalizzazione, della proletarizzazione (intesa nel senso Wallersteiniano) e della compressione dei salari dovuta alla messa in concorrenza di contesti sviluppatisi al di sotto di standard sociali minimi accettabili. La proposta dell'economista \u00e8, secondo l'impostazione social-liberista che da sua stessa ammissione la contraddistingue, creare degli \"insiemi omogenei\" valutati secondo criteri standard e comparabili, quanto pi\u00f9 possibile autonomi e in grado di sostenersi attraverso una serie di barriere modulabili nei confronti dell'esterno. L'esempio topico a questo proposito, in prospettiva, pu\u00f2 essere rappresentato dalle politiche Europee di integrazione economica e territoriale, alle quali deve essere accostata una politica commerciale esterna estremamente rigorosa e tesa alla protezione del mercato interno."}
{"id": "256028", "revid": "798140", "url": "https://it.wikipedia.org/wiki?curid=256028", "title": "Lorenzo Natali", "text": "\u00c8 stato esponente della corrente fanfaniana della Democrazia Cristiana, fu pi\u00f9 volte ministro e commissario europeo.\nBiografia.\nI genitori di Natali erano nativi di Colle di Buggiano, in provincia di Pistoia. La madre era contessina, mentre il padre era figlio di un fattore, ma si laure\u00f2 in medicina. Nel 1925 il padre vinse un posto da primario all'ospedale dell'Aquila e l'intera famiglia si trasfer\u00ec in Abruzzo. Natali crebbe e visse all'Aquila. Nel 1929 la madre di Natali mor\u00ec di parto.\nNatali fu molto influenzato dal padre, convinto antifascista. Consegu\u00ec la maturit\u00e0 classica al liceo Domenico Cotugno dell'Aquila, poi si trasfer\u00ec a Colle di Buggiano per studiare giurisprudenza a Firenze. Dopo la laurea divenne avvocato.\nCarriera politica.\nDurante la seconda guerra mondiale Natali fu responsabile dei gruppi giovanili cattolici aquilani. Ader\u00ec come volontario al Corpo Italiano di Liberazione e partecip\u00f2 alla lotta contro i nazifascisti dal 16 giugno al 17 luglio 1944 nelle file del 4\u00ba reggimento XXXIII Bersaglieri. Il 17 luglio fu ferito in battaglia sul fiume Musone nelle Marche, e il 27 aprile 1945 ricevette la Croce al Valor Militare.\nNel dopoguerra fu segretario provinciale della Democrazia Cristiana e assessore al Comune dell'Aquila. Si candid\u00f2 alle elezioni politiche del 1948, ma fu il primo dei non eletti. Dopo la morte di Alfredo Proia, il 26 ottobre 1950 Natali subentr\u00f2 come membro della Camera dei Deputati, ad appena 28 anni. Fu continuamente rieletto nelle legislature successive e fu deputato ininterrottamente fino alle dimissioni l'11 gennaio 1977, seguite alla sua nomina a commissario europeo.\nIl 5 giugno 1951, durante un comizio di Natali a Venere di Pescina dei Marsi, un attentato provoc\u00f2 la morte di Pietro Pollio, un contadino di 27 anni, e il grave ferimento di un altro presente. La dinamica dell'attentato rimase poco chiara e la vicenda fu ricostruita in maniera opposta da parte comunista e da parte democristiana.\nLegato a Giorgio La Pira, Natali era un esponente della corrente fanfaniana della Democrazia Cristiana. Fu a lungo l'avversario principale di Remo Gaspari, altro importante politico abruzzese, esponente della corrente dorotea. I due arrivarono addirittura a far costruire due autostrade distinte tra l'Abruzzo e Roma: la Roma-L'Aquila per collegare la capitale con il collegio di Natali e la Torano-Pescara per favorire la zona di influenza di Gaspari.\nIncarichi di governo.\nNel 1955 Natali fu nominato sottosegretario alla Presidenza del Consiglio dei ministri per la stampa e l'informazione nell'ambito del governo Segni I. In tale veste partecip\u00f2 alla firma dei Trattati di Roma il 25 marzo 1957. Successivamente ricopr\u00ec le cariche di sottosegretario al ministero delle finanze (governo Zoli e governo Fanfani II) e al ministero del tesoro (governo Tambroni, governo Fanfani III, governo Fanfani IV, governo Leone I e governo Moro I).\nNel 1966 fu nominato per la prima volta ministro ed entr\u00f2 a far parte del governo Moro III come Ministro della marina mercantile. In seguito fu Ministro dei lavori pubblici nei governi Leone II e Rumor II, ministro del turismo e dello spettacolo nel governo Rumor I e ministro dell'agricoltura nei governi Rumor III, Colombo, Andreotti I e II.\nCommissario europeo.\nNel 1976 Natali fu indicato dal governo italiano come membro della commissione delle Comunit\u00e0 europee. Entr\u00f2 in carica nel gennaio 1977 come vicepresidente della commissione e commissario per l'energia, l'ambiente e l'allargamento nell'ambito della Commissione Jenkins. Tra il 1981 e il 1985 fu vicepresidente e commissario per le politiche mediterranee, l'allargamento e l'informazione nella Commissione Thorn e dal 1985 al 1988 fu vicepresidente vicario e commissario per la cooperazione e lo sviluppo e l'allargamento nell'ambito della Commissione Delors I.\nAlla fine del 1988, il governo italiano decise di non confermare Natali come commissario europeo, bench\u00e9 il presidente della commissione Jacques Delors lo avesse esplicitamente richiesto. Natali aveva infatti un ottimo rapporto con Delors e si occupava di gestire i rapporti interni alla commissione mentre il presidente curava soprattutto i rapporti con le altre istituzioni e i governi. Ai funerali di Natali Delors deplor\u00f2 la scelta del governo italiano.\nIn quanto commissario per l'allargamento, fu Natali a gestire l'allargamento delle Comunit\u00e0 europee alla Grecia nel 1981 e alla Spagna e al Portogallo nel 1986. Come commissario all'ambiente, promosse una serie di misure per il controllo dell'inquinamento dell'aria e dell'acqua e promosse la direttiva \"Seveso\". Si occup\u00f2 inoltre delle relazioni con il Parlamento europeo e soprattutto la preparazione delle sue prime elezioni a suffragio universale nel giugno 1979.\nAltri incarichi.\nNatali ricopr\u00ec molti incarichi di rilievo all'interno della Coldiretti. Presiedette l'Accademia italiana di Scienze biologiche e Morali e la Fondazione Nazionale Carlo Collodi\".\nMor\u00ec il 29 agosto 1989 ed \u00e8 sepolto nella cappella di famiglia a Colle di Buggiano.\nFamiglia.\nNatali era primogenito di quattro figli, aveva un fratello e due sorelle. Si spos\u00f2 con Paola Speranza nel 1955 ed ebbe due figlie, Maria Francesca (nata nel 1957) ed Elena (nata nel 1960)."}
{"id": "256030", "revid": "24944", "url": "https://it.wikipedia.org/wiki?curid=256030", "title": "Quake3", "text": ""}
{"id": "256036", "revid": "767487", "url": "https://it.wikipedia.org/wiki?curid=256036", "title": "Erlichmanite", "text": "L'erlichmanite \u00e8 un minerale."}
{"id": "256037", "revid": "287204", "url": "https://it.wikipedia.org/wiki?curid=256037", "title": "Sperrylite", "text": "La sperrylite \u00e8 un minerale del gruppo del Platino descritto per la prima volta da Wells nel 1889 sulla base dei campioni raccolti da chimico canadese F. L. Sperry (1861-1906) nella miniera di Vermilion nell'Ontario.\nAbito cristallino.\nForma cristalli cubici, deformati in ottaedri, lunghi eccezionalmente fino a 4\u00a0cm.\nOrigine e giacitura.\nSi rinviene generalmente sotto forma di microcristalli disseminati nelle fenditure, sono comuni anche cristalli di alcuni millimetri di lunghezza.\nLa sperrylite \u00e8 presente in quantit\u00e0 commerciali nei giacimenti di Talnakh (Russia) costituiti da neck diabasici ritenuti possibili condotti vulcanici delle effusioni basaltiche dei trappi siberiani, datate al limite Permiano-Triassico. Questi giacimenti sono estesi per circa 3\u00a0km2 ed hanno uno spessore medio di 20m."}
{"id": "256038", "revid": "287204", "url": "https://it.wikipedia.org/wiki?curid=256038", "title": "Aurostibite", "text": "L'aurostibite \u00e8 un minerale."}
{"id": "256041", "revid": "1442080", "url": "https://it.wikipedia.org/wiki?curid=256041", "title": "Geversite", "text": "La geversite \u00e8 un minerale."}
{"id": "256042", "revid": "1776051", "url": "https://it.wikipedia.org/wiki?curid=256042", "title": "Insizwaite", "text": "L'insizwaite \u00e8 un minerale appartenente al gruppo della cobaltite."}
{"id": "256044", "revid": "118491488", "url": "https://it.wikipedia.org/wiki?curid=256044", "title": "Fabio Fabbri", "text": "Biografia.\nNato a Ciano d'Enza (oggi comune di Canossa), si laurea in giurisprudenza presso l'Universit\u00e0 degli Studi di Parma e ha iniziato la carriera di avvocato.\nHa fatto parte del Partito Socialista Italiano. Senatore della Repubblica per cinque legislature, \u00e8 stato Ministro degli affari regionali nel quinto governo Fanfani, delle politiche comunitarie nel secondo governo Craxi e Ministro della difesa nel governo Ciampi.\n\u00c8 stato inoltre sottosegretario all'agricoltura e foreste nel secondo governo Cossiga, nel governo Forlani e nel I e II governo Spadolini, e sottosegretario alla presidenza del Consiglio nel primo governo Amato.\nDa quando ha lasciato la politica, si \u00e8 occupato della tutela dell'Appennino attraverso un'iniziativa editoriale e il programma sull'uomo e la biosfera."}
{"id": "256045", "revid": "1543377", "url": "https://it.wikipedia.org/wiki?curid=256045", "title": "Salvo And\u00f2", "text": "Biografia.\nLa prima repubblica.\nEsponente di primo piano del Partito Socialista Italiano, \u00e8 figlio del primo sindaco socialista di Giarre Biagio And\u00f2. \u00c8 stato consigliere comunale dal 1970 al 1991, prima a Giarre e poi a Catania. Eletto alla Camera per la prima volta nel 1979, \u00e8 stato deputato per quattro legislature. \u00c8 stato vicepresidente della commissione parlamentare d'inchiesta sulla loggia massonica P2. \u00c8 stato presidente del gruppo parlamentare del PSI dall'aprile al giugno 1992, gi\u00e0 membro della direzione e della segreteria nazionale del partito.\nFu ministro della Difesa nel primo governo Amato dal giugno 1992 all'aprile 1993. Nel corso del suo mandato, a seguito dell'inasprimento della guerra alla mafia segnata dagli attentati in cui persero la vita Giovanni Falcone e Paolo Borsellino, fu deciso per la prima volta l'intervento massiccio dell'Esercito per svolgere funzioni di ordine pubblico con l'Operazione Vespri Siciliani.\nIn merito alla strage di via D'Amelio, in cui rimasero uccisi Paolo Borsellino e cinque agenti della sua scorta, And\u00f2 ha dichiarato di aver incontrato il giudice Borsellino poche settimane prima della sua uccisione, informandolo di un rapporto investigativo che parlava di un potenziale pericolo per entrambi. A tal proposito l'ex Ministro ha dichiarato: \u00abEbbi l'impressione che Borsellino non sapesse nulla della circostanza e che nessuno gliene avesse fatto cenno\u00bb.\nNella seconda repubblica.\nDopo lo scioglimento del Partito Socialista Italiano \u00e8 rimasto nell'area socialista, promuovendo la nascita (1998) dei Liberalsocialisti, movimento poi confluito (2003) nei Socialisti Democratici Italiani, divenendo presidente della commissione per il programma dello SDI e componente della Direzione della Rosa nel Pugno. Nel 2008 ha presieduto la commissione per l'elaborazione del programma del candidato alla presidenza della Regione Siciliana, Anna Finocchiaro.\nNel 2012 ha fondato il Movimento Territorio insieme al sindaco di Ragusa Nello Dipasquale. Con esso ha partecipato alle elezioni regionali siciliane del 2012, inserendo propri candidati all'interno de \"Il Megafono - Lista Crocetta\" ed eleggendo quattro deputati regionali che hanno poi dato vita al gruppo autonomo del Movimento Territorio all'interno dell'Assemblea Regionale Siciliana.\nNel gennaio 2013 Nello Dipasquale decide di lasciare il gruppo parlamentare del Movimento Territorio, aderendo al gruppo della Lista Crocetta. Poich\u00e9 il Dipasquale \u00e8 depositario del nome e del simbolo del movimento, i militanti e i parlamentari vicini a Salvo And\u00f2, insieme ad altri parlamentari facenti riferimento all'ex ministro Salvatore Cardinale, fondano un nuovo movimento e un nuovo gruppo parlamentare: i Democratici e Riformisti per la Sicilia.\nNel 2013 Salvo And\u00f2 ha partecipato alle elezioni amministrative della citt\u00e0 di Giarre in qualit\u00e0 di candidato sindaco alla guida di una coalizione civica denominata \"Per un'altra Giarre\". Al primo turno ottiene il 27.63% dei consensi; al ballottaggio non risulta eletto in luogo del candidato di centrodestra Roberto Bonaccorsi.\nNel 2014 viene eletto Presidente nazionale di Laboratorio Democratico succedendo a Gianni Pittella.\n\u00c8 stato fondatore ed \u00e8 presidente della Fondazione \"Nuovo Mezzogiorno\". \u00c8 presidente dell'Osservatorio Internazionale Sui Diritti Umani Nei Paesi Del Mediterraneo.\nProcedimenti giudiziari.\nNel contesto del periodo di Mani pulite degli anni novanta, fu arrestato e poi messo agli arresti domiciliari, con l'accusa di voto di scambio con il clan mafioso \u00abSantapaola\u00bb. Successivamente \u00e8 stato processato dal tribunale di Catania: il procedimento, durato 7 anni, \u00e8 terminato il 6 giugno 2000 con l'assoluzione. Il pubblico ministero nella sua requisitoria aveva definito non provato il fatto del voto di scambio \"utilizzando la forza di intimidazione\". La sentenza ha poi demolito punto per punto analiticamente la originaria tesi accusatoria, fondata sulla base delle affermazioni fatte dai pentiti; in quella sede \u00e8 emerso che And\u00f2 era stato vittima di una aggressione costruita a tavolino basata su dichiarazioni false concordate dai pentiti. L'avvocato Sandro Attanasio allora dichiar\u00f2 che si era trattato di un vero e proprio trappolone politico, organizzato da un movimento politico da sempre ostile al leader socialista.\nNella sentenza di assoluzione si pu\u00f2 leggere inoltre che \u00abil quadro accusatorio risulta infatti contrastato e smentito dalle dichiarazioni rese da numerosi ed autorevoli testi sentiti su richiesta della difesa dell'And\u00f2 (tra i quali gli onorevoli Fernanda Contri e Giuseppe Ayala), che hanno fornito un quadro preciso e puntuale della'attivit\u00e0 politica svolta da Salvo And\u00f2 ed hanno descritto un impegno costante dello stesso nel perseguire forme di lotta alla criminalit\u00e0 organizzata in evidente contrasto con la contestata tesi accusatoria, impegno testimoniato non soltanto dalla pubblicazione di numerosi scritti contro la struttura e la mentalit\u00e0 mafiosa, ma altres\u00ec dall'operazione dei cosiddetti \"Vespri siciliani\", espressione concreta dell'intervento della struttura statale a salvaguardia della sicurezza e della legalit\u00e0 in Sicilia\u00bb.\nInoltre, \u00e8 stato rinviato a giudizio per una vicenda di tangenti relative alla costruzione del Centro fieristico le Ciminiere di Catania. Per questo procedimento il 5 dicembre 1995 And\u00f2 fu condannato insieme all'ex presidente della Regione siciliana Rino Nicolosi e all'ex leader andreottiano Nino Drago; il 30 settembre 1999 la sentenza fu annullata con rinvio dalla Corte di Cassazione. Nel corso del secondo appello \u00e8 intervenuta la prescrizione, grazie anche alle attenuanti generiche. Nel 2004 la Cassazione conferma la prescrizione affermando tuttavia che i fatti oggetto del processo sono stati provati.\nDocente universitario.\nDal 1972 al 1974 \u00e8 stato professore incaricato di Diritto degli Enti Locali, presso la SPISA, Facolt\u00e0 di Giurisprudenza dell'Universit\u00e0 di Bologna; dal 1974 al 1975 \u00e8 stato professore incaricato di Diritto pubblico americano presso la Facolt\u00e0 di Scienze Politiche dell'Universit\u00e0 di Catania; dal 1975 al 1977 \u00e8 stato professore incaricato di Diritto costituzionale italiano e comparato presso la Facolt\u00e0 di Scienze Politiche dell'Universit\u00e0 di Catania; dal 1977 al 1980 \u00e8 stato professore incaricato di Istituzioni di Diritto Pubblico presso la Facolt\u00e0 di Scienze Politiche dell'Universit\u00e0 di Catania; dal 1980 al 2002 \u00e8 stato professore associato di Istituzioni di Diritto Pubblico presso la Facolt\u00e0 di Scienze Politiche dell'Universit\u00e0 di Catania; dal 1994 al 2007 \u00e8 stato Visiting Professor presso la Facolt\u00e0 di Legge dell'Universit\u00e0 di Malta, ove ha tenuto il corso ufficiale di \"Comparative Constitutional Law\".\nNominato professore ordinario di Diritto Costituzionale presso l'Universit\u00e0 degli Studi di Catania nel 2005, \u00e8 stato eletto rettore dell'Universit\u00e0 Kore di Enna gi\u00e0 nel 2004. \u00c8 stato anche docente presso la facolt\u00e0 di scienze politiche della Libera Universit\u00e0 degli Studi Per l'Innovazione e le Organizzazioni di Roma. \u00c8 titolare dalla cattedra di diritto pubblico comparato presso la Facolt\u00e0 di Giurisprudenza dell'Universit\u00e0 Kore di Enna. \u00c8 General Editor del \"Mediterranean Journal of Human Rights\", edito dall'Universit\u00e0 di Malta. \u00c8 inoltre condirettore della \"Collana delle Pubblicazioni giuridiche\" dell'Universit\u00e0 di Malta, edita dalla Cedam.\nNel luglio del 2010 And\u00f2, nel suo ruolo di rettore, entra in disaccordo con il consiglio di amministrazione dell'Universit\u00e0 Kore di Enna a causa di una firma in un accordo prevedeva che la Kore diventasse punto di riferimento di una rete di scuole universitarie a Siracusa e Ragusa, potenziando cos\u00ec il quarto polo universitario siciliano. L'accordo prevedeva anche la statalizzazione della Kore da concretizzarsi nel lungo periodo. Il consiglio di amministrazione della Kore di Enna ne smentisce la firma in quanto non appartiene al rettore il potere legale di firma ma al presidente della Fondazione Kore. Il 17 dicembre 2011 l'Universit\u00e0 Kore di Enna ha votato a maggioranza contro la proroga di mandato di And\u00f2 a rettore, nominando sei giorni dopo Giovanni Antonino Puglisi al suo posto."}
{"id": "256046", "revid": "1543377", "url": "https://it.wikipedia.org/wiki?curid=256046", "title": "Changchengite", "text": "La changchengite \u00e8 un minerale appartenente al gruppo della cobaltite ed analogo alla mayingite.\nEtimologia.\nIl nome deriva dalla localit\u00e0 cinese di rinvenimento, Changcheng, nella provincia di Hebei"}
{"id": "256048", "revid": "1776051", "url": "https://it.wikipedia.org/wiki?curid=256048", "title": "Mayingite", "text": "La mayingite \u00e8 un minerale appartenente al gruppo della cobaltite."}
{"id": "256049", "revid": "1776051", "url": "https://it.wikipedia.org/wiki?curid=256049", "title": "Maslovite", "text": "La maslovite \u00e8 un minerale appartenente al gruppo della cobaltite."}
{"id": "256050", "revid": "1442080", "url": "https://it.wikipedia.org/wiki?curid=256050", "title": "Testibiopalladite", "text": "La testibiopalladite \u00e8 un minerale non riconosciuto dall'IMA perch\u00e9 la sua descrizione \u00e8 stata pubblicata senza approvazione."}
{"id": "256051", "revid": "110157", "url": "https://it.wikipedia.org/wiki?curid=256051", "title": "Padmaite", "text": "La padmaite \u00e8 un minerale appartenente al gruppo della cobaltite."}
{"id": "256055", "revid": "2209481", "url": "https://it.wikipedia.org/wiki?curid=256055", "title": "Giuseppe Girgenti", "text": "Biografia.\nHa frequentato gli studi classici nella sua citt\u00e0 natale presso il Liceo \"Vittorio Emanuele II\" (ove, fra gli altri, ha avuto come docenti Vincenzo Brighina, Mario Franchina, Francesco Armetta, Ubaldo Mirabelli e padre Pino Puglisi) e poi si \u00e8 trasferito a Milano per gli studi universitari, presso l'Universit\u00e0 Cattolica del Sacro Cuore (ove, fra gli altri, ha seguito i corsi e i seminari di Gustavo Bontadini, Sofia Vanni Rovighi, Adriano Bausola, Virgilio Melchiorre e don Luigi Giussani); si \u00e8 laureato in filosofia con Giovanni Reale nel 1989, con una tesi dal titolo \"Platonismo e Cristianesimo in San Giustino Martire\"; ha poi vinto un dottorato di ricerca nella stessa universit\u00e0, ed \u00e8 andato a studiare prima a Monaco di Baviera con Werner Beierwaltes e poi a Parigi con Pierre Hadot; ha conseguito il titolo di dottore di ricerca nel 1994 con una dissertazione dal titolo \"Porfirio tra henologia e ontologia\" riproponendo la questione degli universali come origine del \"pensiero forte\". Dopo un biennio post-dottorale presso l'Universit\u00e0 Cattolica di Milano, \u00e8 diventato \"Assistenzprofessor\" presso l'Accademia Internazionale di Filosofia nel Principato del Liechtenstein, ove ha insegnato \"Storia della Filosofia e Metodologia Filosofica\" nel triennio 1997 - 2000; in questo periodo ha tenuto contatti regolari con Hans-Georg Gadamer; dal 2002 \u00e8 passato a insegnare Storia della Filosofia Antica alla Facolt\u00e0 di Filosofia dell'Universit\u00e0 Vita-Salute San Raffaele di Milano. Dal 2021 \u00e8 anche Presidente del corso di Laurea Magistrale in Filosofia del mondo contemporaneo della medesima Universit\u00e0. \u00c8 segretario delle collane Bompiani \"Testi a fronte\" e \"Il pensiero occidentale\".\nPensiero.\nI suoi studi sono concentrati sul rapporto tra filosofia greca e Cristianesimo, e in particolare nell'influenza che il platonismo ha esercitato sui Padri della Chiesa. Per analizzare questo tema, ha applicato due categorie ermeneutiche create da Gadamer: la \"storia degli effetti\" (Wirkungsgeschichte) e la \"fusione di orizzonti\" (Horizontverschmelzung); secondo la storia degli effetti, come gi\u00e0 in Beierwaltes, la storia della Patristica greca e latina deve essere considerata una fase importante della storia del platonismo antico, che fa da tramite rispetto a tutto il pensiero cristiano medioevale; secondo la fusione di orizzonti, il rapporto tra platonismo e Cristianesimo deve essere analizzato superando due opposte posizioni classiche: la \"Praeparatio evangelica\" di Eusebio di Cesarea, secondo cui la filosofia greca sarebbe stata di per s\u00e9 una preparazione al Cristianesimo e la \"Ellenizzazione del cristianesimo\" di Adolf von Harnack, secondo cui nell'incontro con la filosofia greca il Cristianesimo avrebbe smarrito la vocazione originaria (e dovrebbe pertanto de-ellenizzarsi). La posizione mediana potrebbe contribuire a superare le rigidit\u00e0 del cristianesimo ortodosso e le chiusure del cristianesimo protestante.\nPremi e riconoscimenti.\n- Premio \"Lucio Colletti\" 2021 "}
{"id": "256056", "revid": "287204", "url": "https://it.wikipedia.org/wiki?curid=256056", "title": "Michenerite", "text": "La michenerite \u00e8 un minerale appartenente al gruppo della cobaltite."}
{"id": "256058", "revid": "547034", "url": "https://it.wikipedia.org/wiki?curid=256058", "title": "Cobaltite", "text": "La cobaltite \u00e8 un minerale appartenente al gruppo omonimo.\nAlcune fonti attestano che cobaltite \u00e8 un sinonimo di cobaltina.\nAbito cristallino.\nGranulare, massivo, striato.\nOrigine e giacitura.\nIl minerale \u00e8 di genesi idrotermale formandosi per raffreddamento del magma residuo dopo la formazione di graniti e pegmatiti. Questi fluidi magmatici si insinuano in fessure e spaccature esistenti in rocce originando dei corpi magmatici noti come vene o filoni.\nForma in cui si presenta in natura.\nI cristalli si presentano sotto forma di cubi, ottaedri, e piritoedri oppure in una combinazione di queste due ultime forme. Le facce sono generalmente striate come avviene per la pirite anche se si trova in masse granulari o compatte. I cristalli possono essere anche pentagonododecaedrici.\nCaratteristiche chimico-fisiche.\nIl rapporto di cobalto, solfuro ed arsenico \u00e8 di 1 ad 1 ad 1. Tuttavia, in alcune molecole del minerale, il cobalto pu\u00f2 essere sostituito da iridio, indio, rodio, palladio, platino e rutenio, mentre a sua volta l'arsenico pu\u00f2 essere sostituito dall'antimonio, cos\u00ec, se prevale l'uno o l'altro di questi elementi si potranno avere delle specie isomorfe: gersdorffite se prevalgono il nichel e l'arsenico, platarsite se prevalgono il platino e l'arsenico, ullmannite se prevalgono nichel ed antimonio e willyamite se prevalgono cobalto, nichel ed antimonio.\nLa struttura della cobaltite \u00e8 caratterizzata dall'alternarsi lungo gli spigoli della molecola, quest'ultima a forma di cubo, degli atomi di cobalto e di gruppi formati da arsenico e da zolfo a differenza della pirite che ha il ferro al posto del cobalto e gruppi formati da due atomi di zolfo invece dei gruppi zolfo-arsenico.\nIl minerale \u00e8 solubile in acido nitrico.\nUtilizzi.\nPer l'estrazione del cobalto."}
{"id": "256061", "revid": "1906976", "url": "https://it.wikipedia.org/wiki?curid=256061", "title": "Locus genico", "text": "In biologia e in biologia computazionale, il termine locus genico (o pi\u00f9 semplicemente locus, plurale loci) designa la posizione di un gene o di un'altra sequenza significativa all'interno di un cromosoma.\nUn locus pu\u00f2 essere occupato da uno qualsiasi degli alleli del gene. Le cellule diploidi o poliploidi possono essere definite omozigoti se possiedono il medesimo allele nello stesso locus in ogni cromosoma, o eterozigoti, se possiedono diversi alleli nei loci corrispondenti.\nUn esempio di identificazione di un locus pu\u00f2 essere \"6p21.3\". Il 6 si riferisce al cromosoma; la p indica che \u00e8 situato sul braccio corto del cromosoma; 2 indica la regione; 1.3 indica la banda (quest'ultima prodotta dalla colorazione delle isole CpG con GIEMSA o Colchicina).\nUna mappa genetica (prodotta utilizzando gli incroci genetici) indica proprio la localizzazione, o meglio il locus, di ciascun gene che \u00e8 stato mappato."}
{"id": "256063", "revid": "27723", "url": "https://it.wikipedia.org/wiki?curid=256063", "title": "Variet\u00e0 genetica", "text": ""}
{"id": "256064", "revid": "2519", "url": "https://it.wikipedia.org/wiki?curid=256064", "title": "Il leone, la strega e l'armadio", "text": "Il leone, la strega e l'armadio \u00e8 un romanzo di letteratura giovanile di genere fantasy di C. S. Lewis. \u00c8 stato il primo della saga \"Le cronache di Narnia\" a essere scritto, nel 1950, ed \u00e8 il pi\u00f9 noto. Tuttavia, cronologicamente nella serie viene per secondo, dopo \"Il nipote del mago\" che \u00e8 stato scritto pi\u00f9 tardi.\nIl romanzo \u00e8 stato adattato per televisione, radio e cinema. Un film di Walt Disney Pictures e Walden Media intitolato \"Le cronache di Narnia - Il leone, la strega e l'armadio\" \u00e8 uscito il 9 dicembre 2005.\nTrama.\nDurante la seconda guerra mondiale, quattro ragazzini fra loro fratelli, di nome Peter, Susan, Edmund e Lucy, vengono trasferiti da Londra in una residenza della campagna inglese, al riparo dai bombardamenti. La residenza appartiene all'anziano ed eccentrico prof. Kirke, ma ad occuparsi dei quattro \u00e8 la sua governante, la severa signora MacReady.\nUn giorno, giocando a nascondino, la sorella pi\u00f9 piccola, Lucy, si nasconde in un voluminoso armadio e per caso scopre che si tratta di un portale magico. La bambina si ritrova in una terra ricoperta di neve, ove, nei pressi di uno strano lampione, incontra un fauno con una sciarpa rossa e un ombrello, che le offre ospitalit\u00e0 nella sua caverna. Il fauno si presenta come Tumnus e le spiega che quel mondo magico si chiama Narnia ed \u00e8 popolato da animali parlanti, ninfe, nani e altre fantastiche creature, tuttavia si trova sotto il tallone della Strega Bianca, che con i suoi sortilegi la mantiene sotto un rigido inverno senza fine.\nAttraverso il medesimo passaggio che ha utilizzato all'andata, Lucy fa ritorno nell'armadio guardaroba e eccitata racconta ai fratelli la sua fantastica esperienza, ma questi non le credono, tanto pi\u00f9 che, mentre la bambina sostiene di essere stata via per delle ore, sulla Terra non sono trascorsi pi\u00f9 di un paio di secondi. Lucy insiste a credere a ci\u00f2 che ha visto e quindi tempo dopo torna a Narnia attraverso l'armadio magico, stavolta per\u00f2 venendo seguita di nascosto dal fratello Edmund.\nMentre la bambina fa di nuovo visita al sig. Tumnus, Edmund incappa in una slitta, sulla quale siede una misteriosa donna avvolta in una pelliccia, che lo invita a bordo e gli offre dei dolci, strappandogli in cambio informazioni sui suoi fratelli; infine lo lascia andare promettendogli grandi ricompense, se Edmund, quando torner\u00e0, porter\u00e0 da lei anche suo fratello Peter e le sue due sorelle. Il ragazzino ignora che la donna sia in realt\u00e0 la malvagia Strega Bianca, che macchina di assassinare i quattro ragazzini a causa di un'antica profezia, secondo la quale il suo regno avr\u00e0 termine quando \"due figli di Adamo e due figlie di Eva\" siederanno sui quattro troni di Cair Paravel. Tuttavia, quando Edmund sulla via del ritorno incrocia Lucy e questa lo invita a rivelare anche ai fratelli maggiori Peter e Susan di Narnia, lui, geloso del favore riservatogli dalla regina, insiste a dire che la sorellina si sia inventata tutto. Mentre Lucy ne resta profondamente amareggiata, stranamente solo il prof. Kirke, venuto a sapere dell'accaduto, suggerisce che il bugiardo possa invece essere Edmund.\nSuccessivamente, volendosi nascondere dalla governante, tutti e quattro i fratellini finiscono casualmente nell'armadio magico e vengono catapultati a Narnia. A casa del sig. Tumnus per\u00f2 trovano una cattiva sorpresa: il fauno \u00e8 stato catturato dalla polizia segreta della regina e condotto al suo palazzo, ove la Strega Bianca \u00e8 solita pietrificare i malcapitati che si oppongono a lei. I ragazzini incontrano un castoro parlante, che li esorta a seguirlo a casa sua, ove gli racconta della profezia, nonch\u00e9 di Aslan, il Grande Leone, antico protettore di Narnia, che \u00e8 sulla via del ritorno per liberare la terra dalla Strega Bianca. Intanto per\u00f2 Edmund si \u00e8 allontanato per correre al palazzo della regina, ove spera nella ricompensa promessa, ma la Strega, dopo avergli carpito dove si trovano i suoi fratelli, lo fa imprigionare. Ma i lupi suoi scagnozzi arrivano in ritardo e trovano la tana dei castori vuota.\nGuidati dal roditore parlante e da sua moglie, Peter, Susan e Lucy fuggono verso la Tavola di Pietra, ove sorge l'accampamento dei seguaci di Aslan, e sul percorso incontrano Babbo Natale, preludio della fine dell'inverno stregato, che gli fa dono di vari oggetti magici. Quando i tre ragazzini sono ormai in salvo al cospetto di Aslan, la Strega Bianca decide di eliminare subito Edmund, ma questo viene liberato appena in tempo da una pattuglia di Narniani.\nIl ragazzino \u00e8 pentito di quanto fatto ai fratelli, ma di l\u00ec a poco sopraggiunge con un'ambasciata la regina, che invoca solennemente il rispetto dell'Antica Legge, secondo la quale i traditori devono essere messi a morte. Neppure Aslan pu\u00f2 sottrarsi a questa legge, ma in qualche modo riesce a convincere la nemica a desistere dalle sue pretese.\nScesa la notte, il leone, facendosi accompagnare da Susan e Lucy, si reca dalla Strega Bianca e si consegna in suo potere: infatti \u00e8 stato offrendo s\u00e9 stesso che l'ha persuasa a rinunciare alla vita di Edmund; la Strega Bianca, attorniata da una corte di creature malefiche, sgozza festosamente Aslan con un coltello di pietra, quindi, sicura di non avere pi\u00f9 avversari in grado di tenerle testa, raduna i suoi servitori e d\u00e0 battaglia alle truppe di Aslan. Ma quando sorge il sole, alle due sorelle, che hanno assistito impotenti allo scempio, si mostra una scena sorprendente: Aslan risorge. Il leone spiega trattarsi di una magia molto antica e potente, che cela il vero significato dell'Antica Legge, che la Strega Bianca non aveva capito: qualora un innocente si fosse offerto volontariamente per salvare un traditore, la morte sarebbe tornata sui suoi passi.\nMentre infuria la battaglia al guado di Beruna, Aslan corre al palazzo della regina e libera le creature sotto il suo incantesimo (fra cui il sig. Tumnus), indi torna e, irrompendo sul campo con i rinforzi, la travolge e uccide. La battaglia \u00e8 vinta; e la profezia si avvera con l'incoronazione di Peter, Susan, Edmund e Lucy a re e regine di Narnia.\n\u00c8 alfine dopo dieci anni che, ormai adulti, i quattro durante una battuta di caccia ritrovano il portale che li fa ritornare attraverso l'armadio magico sulla Terra, in casa del prof. Kirke. Qui per\u00f2, essendo trascorso molto meno tempo, sono ancora bambini.\nLa profezia.\nLa Profezia di Narnia narra:\nLa Strega Bianca cerca di non far avverare questa profezia uccidendo o imprigionando ogni essere umano che si introduce a Narnia.\nFonti d'ispirazione.\nCome anche nei successivi libri della saga delle \"Cronache di Narnia\", che Lewis scrisse in seguito, sono presenti immagini e allegorie cristiane. L'autore neg\u00f2 che, pubblicando i suoi libri, il suo intento specifico fosse quello di comporre racconti religiosi per i bambini, quei temi invece sarebbero sorti spontaneamente mentre era in corso d'opera. In un suo saggio, intitolato \"It All Began With A Picture\", racconta infatti che l'ispirazione fondamentale per l'intera storia gli venne da un'illustrazione che vide a sedici anni, raffigurante un fauno con un ombrello in una foresta innevata. Lewis per\u00f2 ammise che l'inserimento di temi religiosi nei suoi libri avrebbe potuto a suo dire aiutare i bambini ad accogliere il messaggio cristiano.\nIn \"Il leone, la strega e l'armadio\" l'allusione pi\u00f9 evidente e importante \u00e8 il nesso tra il leone magico Aslan e Ges\u00f9 Cristo. Cos\u00ec come quest'ultimo, secondo il Cristianesimo, venne crocifisso per redimere i peccati di tutta l'umanit\u00e0 e risorse il terzo giorno, Aslan accetta di sacrificarsi per salvare Edmund, colpevole di tradimento, e successivamente risorge. La Tavola di Pietra sulla quale viene ucciso e che poi si infrange rappresenta le tavole della legge mosaica, e quindi il superamento dell'Antico Testamento in favore del Nuovo.\nMa Lewis ebbe anche altre fonti di ispirazione, in particolare la mitologia. Da quella greco-romana sono tratte diverse creature fantastiche di Narnia, come i fauni, le naiadi e i centauri, mentre nani e giganti provengono dalla mitologia norrena. Da quest'ultima sembra pure tratta l'immagine del lunghissimo inverno che prelude ad una terribile battaglia che porter\u00e0 al sovvertimento del vecchio mondo: il Fimbulvetr e il Ragnar\u01ebk.\nJadis, la regina di Narnia, mostra infine diverse somiglianze con altri due personaggi letterari: la Regina delle Nevi di Hans Christian Andersen e la regina immortale Ayesha de \"La donna eterna\" di H. Rider Haggard, un autore che Lewis apprezzava."}
{"id": "256066", "revid": "77358", "url": "https://it.wikipedia.org/wiki?curid=256066", "title": "National Gallery of Scotland di Edimburgo", "text": ""}
{"id": "256071", "revid": "90636", "url": "https://it.wikipedia.org/wiki?curid=256071", "title": "Catanzaro Calcio", "text": ""}
{"id": "256073", "revid": "729019", "url": "https://it.wikipedia.org/wiki?curid=256073", "title": "Gersdorffite", "text": "La gersdorffite \u00e8 un minerale.\nEtimologia.\nIl nome deriva da Herr von Gersdorff, padrone della miniera austriaca Schladming Mine.\nAbito cristallino.\nMassivo, tabulare.\nOrigine e giacitura.\nL'origine \u00e8 idrotermanle di media temperatura. Il minerale si trova nei giacimenti metalliferi insieme ad altri minerali di nichel (niccolite, cloantite) e di cobalto (smaltite).\nForma in cui si presenta in natura.\nRarissimi sono i cristalli, generalmente il minerale \u00e8 in masse compatte.\nPropriet\u00e0 chimico-fisiche.\nPeso molecolare = 168,68 g/gm\nComposizione."}
{"id": "256074", "revid": "1442080", "url": "https://it.wikipedia.org/wiki?curid=256074", "title": "Jolliffeite", "text": "La jolliffeite \u00e8 un minerale appartenente al gruppo della cobaltite."}
{"id": "256076", "revid": "1318658", "url": "https://it.wikipedia.org/wiki?curid=256076", "title": "Pl\u00e9venon", "text": "Pl\u00e9venon \u00e8 un comune francese di 746 abitanti situato nel dipartimento delle C\u00f4tes-d'Armor nella regione della Bretagna.\nDal 1972 alla fine del 2004 \u00e8 stato unito al comune di Pl\u00e9h\u00e9rel che, sciolta l'unione, ha adottato l'attuale nome di Fr\u00e9hel."}
{"id": "256077", "revid": "2519", "url": "https://it.wikipedia.org/wiki?curid=256077", "title": "Il cavallo e il ragazzo", "text": "Il cavallo e il ragazzo (titolo originale: \"The Horse and His Boy\") \u00e8 un romanzo \"fantasy\" per ragazzi di Clive Staples Lewis, pubblicato nel 1954, quinto dei sette libri che compongono la saga de \"Le cronache di Narnia\".\nSecondo la cronologia interna, \"Il cavallo e il ragazzo\" si situa come \"storia dentro la storia\" rispetto a \"Il leone, la strega e l'armadio\", visto che \u00e8 ambientato durante l\"'Et\u00e0 d'oro\" (il regno dei re di Narnia Peter, Susan, Edmund e Lucy), periodo il cui inizio e conclusione vengono appunto narrati nel \"Leone, la strega e l'armadio\". Essendo quest'ultimo il secondo dei sette libri delle \"Cronache\" secondo la cronologia interna, \"Il cavallo e il ragazzo\" nelle edizioni integrali della saga solitamente viene situato come terzo, dopo \"Il leone\" e prima del \"Principe Caspian\". \"Il cavallo e il ragazzo\" inoltre \u00e8 il solo libro delle \"Cronache di Narnia\" in cui non compaiono fra i protagonisti dei ragazzini del nostro mondo che giungono a Narnia tramite la magia.\nTrama.\nIl protagonista \u00e8 Shasta, un ragazzino che vive con il padre Arshish, un umile pescatore, nel regno di Calormen, situato molto pi\u00f9 a sud di Narnia. Un giorno giunge all'umile casa di Arshish un \"tarkaan\" di nome Auradin, che chiede ospitalit\u00e0 per la notte. Shasta durante la notte origlia una conversazione tra il padre e l'aristocratico calormeniano, in cui quest'ultimo chiede di acquistare il ragazzo come schiavo; il \"tarkaan\" ha infatti notato che Shasta ha la pelle molto pi\u00f9 chiara degli altri Calormeniani, per cui evidentemente \u00e8 originario di Narnia o della Terra di Archen e non \u00e8 il figlio naturale di Arshish, e questi rivela in effetti di avere trovato Shasta da piccolo in un'imbarcazione scampata ad un naufragio e arenatasi sulla spiaggia. Arshish e il \"tarkaan\" iniziano a contrattare sulla vendita del ragazzo, e Shasta non ne \u00e8 troppo turbato, avendo da sempre desiderato allontanarsi dalla vita monotona e miserevole con il pescatore. Tuttavia all'improvviso sente rivolgersi la parola dal destriero da guerra del \"tarkaan\", che si presenta come originario di Narnia (dove abitano animali parlanti) e lo mette in guardia: Auradin \u00e8 un uomo crudele e spietato. Il cavallo, che si fa chiamare Bri, propone allora a Shasta di scappare insieme verso nord, a Narnia, dove vivere liberi, e il ragazzo accetta. Sulla via si imbattono in altri due fuggiaschi intenzionati a lasciare Calormen in favore di Narnia: Aravis Tarkaana e la sua giumenta Uinni. Aravis, una ragazzina calormeniana della stessa et\u00e0 di Shasta, racconta di essere la figlia di un potente \"tarkaan\" promessa in sposa contro la sua volont\u00e0 al vecchio Ahoshta Tarkaan, il Gran Visir del regno, e di essere anche lei stata persuasa dalla sua cavalla Uinni (anch'essa un animale parlante originario di Narnia e, come Bri, rapita e condotta a sud quand'era un puledro) a scappare a Narnia. Shasta e Aravis di primo acchito non si piacciono, ma su insistenza di Bri e Uinni i due gruppi si uniscono e proseguono il viaggio insieme. Giunti a Tashbaan, la capitale di Calormen, vengono per\u00f2 divisi, perch\u00e9 Shasta viene scambiato per Corin, principe della Terra di Archen in visita a Calormen, cui stranamente somiglia molto, e portato al sicuro. Aravis invece si imbatte in Lasaralin, una sua amica d'infanzia, che si offre di aiutarla. Dovendo passare per il palazzo di Tisroc, il sovrano di Calormen, le due ragazze origliano una conversazione segreta tra Tisroc stesso, suo figlio Rabadash e il Gran Visir, e scoprono che il principe, avendo corteggiato la regina Susan di Narnia ed essendo da lei stato respinto, intende vendicarsi con una spedizione punitiva verso il nord, per assoggettare i regni di Archen e Narnia con la forza. Fuggita da Tashbaan, Aravis si riunisce a Shasta, Bri e Uinni alle Tombe degli Antichi Re, e insieme essi decidono di affrontare la tortuosa via attraverso il deserto, per avvertire la gente di Archen e i Narniani dell'imminente invasione. Il percorso \u00e8 lungo ed estenuante, reso ulteriormente difficile dai leoni, che ripetutamente minacciano il gruppetto e ad un certo punto li attaccano, con uno di loro che ferisce Aravis alla schiena. Alla fine per\u00f2 i quattro riescono ad arrivare alla meta, sicch\u00e9 gli uomini di Archen, aiutati dal provvidenziale sopraggiungere di un'armata guidata da re Peter di Narnia, sconfiggono gli invasori calormeniani e fanno prigioniero il principe Rabadash. Quest'ultimo viene tramutato in asino da Aslan, il Grande Leone, e rispedito in patria con disonore. Sempre Aslan poi rivela di essere in verit\u00e0 stato lui il leone ad aver attaccato il gruppo di Shasta nel deserto, perch\u00e9 voleva affrettare il loro cammino ed anche dare una lezione all'arrogante Aravis, che quando era scappata di casa aveva intenzionalmente messo nei guai la schiava incaricata di badarle. A Shasta viene rivelato di essere Cor, il figlio disperso del re Luni di Archen e fratello gemello del principe Corin, nato per di pi\u00f9 poco prima di lui e quindi primo nella successione al trono. E quindi, mentre Bri e Uinni fanno ritorno a Narnia, Cor e Aravis rimangono nella Terra di Archen, finch\u00e9 un giorno si sposano."}
{"id": "256080", "revid": "712828", "url": "https://it.wikipedia.org/wiki?curid=256080", "title": "Schiopodo Sparacoda", "text": ""}
{"id": "256081", "revid": "767487", "url": "https://it.wikipedia.org/wiki?curid=256081", "title": "Willyamite", "text": "La willyamite \u00e8 un minerale appartenente al gruppo della cobaltite."}
{"id": "256082", "revid": "109369174", "url": "https://it.wikipedia.org/wiki?curid=256082", "title": "Ullmannite", "text": "L'ullmannite \u00e8 un minerale appartenente al gruppo della cobaltite."}
{"id": "256084", "revid": "767487", "url": "https://it.wikipedia.org/wiki?curid=256084", "title": "Hollingworthite", "text": "La hollingworthite \u00e8 un minerale appartenente al gruppo della cobaltite."}
{"id": "256085", "revid": "585241", "url": "https://it.wikipedia.org/wiki?curid=256085", "title": "Il viaggio del veliero", "text": "Il viaggio del veliero \u00e8 un romanzo fantastico del 1951 di C. S. Lewis. \u00c8 il terzo libro di \"Le cronache di Narnia\" e il quinto in ordine cronologico.\nDal romanzo \u00e8 stata tratta una versione cinematografica diretta da Michael Apted nel 2010.\nTrama.\nI due fratelli pi\u00f9 giovani dei due racconti precedenti, Lucy ed Edmund Pevensie, sono mandati in vacanza alla casa del loro odioso cugino Eustache Clarence Scrubb. Sia per possibilit\u00e0 o per fato, i tre ragazzi sono attirati simultaneamente da un dipinto di tema marittimo che \u00e8 un portale verso Narnia. La nave dipinta nel quadro \u00e8 il \"Veliero dell'Alba\". All'improvviso i ragazzi vengono proiettati dentro al dipinto e vivranno una spettacolare avventura marittima insieme al giovane Re Caspian.\nSette nobili di Narnia erano stati mandati dall'usurpatore Miraz, zio di Re Caspian, ad esplorare i mari d'oriente, ben oltre le Isole Solitarie, allo scopo di liberarsi di loro. Re Caspian, ormai sconfitto Miraz, decide di veleggiare allo loro ricerca e, lasciata la reggenza del regno a Briscola il nano, salpa con il \"Veliero dell'Alba\" diretti verso l'ignoto. Nel corso del viaggio la ciurma approder\u00e0 in numerose isole fino a raggiungere i confini del mondo conosciuto.\nLasciata Galma e Terebinthia, la ciurma approda alle Isole Solitarie ma Re Caspian, Lucy, Edmund ed Eustachio sono catturati e venduti come schiavi. Liberato da Lord Bern, uno dei sette nobili scomparsi, Re Caspian organizza una sortita per liberare i suoi amici ed il regno dalla tirannia del governatore Gumpas.\nRipreso il mare, dopo una lunga traversata, il \"Veliero dell'Alba\" approda finalmente all'Isola del Drago dove Eustachio viene tramutato in drago a causa della sua cupidigia, come in passato era gi\u00e0 avvenuto al nobile Lord Octesian; egli verr\u00e0 salvato da Aslan in persona e per questo motivo ne uscir\u00e0 molto cambiato e non sar\u00e0 pi\u00f9 l'antipaticissimo ragazzino che era stato fino a quel momento. Lasciata l'Isola del Drago, Re Caspian approda con i suoi uomini sull'Isola di Acquemorte, dove sgorga una fonte che tramuta le cose in oro; dopo un litigio capiscono che l'acqua \u00e8 nefasta e dunque decidono di abbandonare celermente l'isola. Successivamente approdarono all'Isola delle Voci, abitata da esseri invisibili resi tali dal mago Koriakin. Questi erano invece Inettopodi, stupidi esseri a forma di funghi, i quali tornano ad essere visibili grazie a Lucy.\nConclusasi questa avventura, Re Caspian, dopo aver salvato un altro nobile, Lord Rhoop, dall'Isola delle Tenebre, un'isola tenebrosa sulla quale i desideri pi\u00f9 oscuri e le peggiori paure delle persone diventano reali, giunge in un'isola dove ad un banchetto siedono addormentati gli ultimi tre lord rimasti. Dopo aver parlato con la stella Ramandu e sua figlia comprende di essere arrivato al principio della fine del mondo. Re Caspian decide pertanto di riprendere il viaggio con i pi\u00f9 coraggiosi verso lande sconosciute, durante il viaggio essi incontrano il popolo del mare, ad un certo punto notano che l'acqua \u00e8 ricoperta di ninfee ed \u00e8 estremamente nutriente, Caspian vorrebbe arrivare alla terra di Aslan, ma Aslan stesso lo fa desistere da questo proposito e quindi fa dietrofront; intanto Lucy, Edmund ed Eustachio arrivano al limite estremo del mondo di Narnia, l\u00ec incontrano Aslan in veste d'agnello che, svelandogli il senso dell'avventura, li rimanda in questo mondo.\nTemi.\nParallelismi cristiani.\nIl ruolo di Aslan come figura simile a Cristo qui \u00e8 sviluppata pi\u00f9 a fondo; appare al termine come un agnello, un'immagine biblica per Ges\u00f9. E, mentre la storia \u00e8 generalmente molto meno ricca di immagini cristiane che in altre della serie, Il \"Viaggio del Veliero\" \u00e8 unico perch\u00e9 contiene quello che potrebbe essere chiamato il versetto \"Giovanni 14,7\" de \"Le cronache di Narnia\". Quando Lucy chiede ad Aslan se egli esiste o no nel loro mondo, Aslan risponde:\nQuesto \u00e8 indiscutibilmente il motivo pi\u00f9 succinto e preciso che Lewis fornisce per le avventure dei bambini e, davvero, la sua pi\u00f9 diretta asserzione dello scopo dei romanzi su Narnia per i giovani lettori."}
{"id": "256086", "revid": "767487", "url": "https://it.wikipedia.org/wiki?curid=256086", "title": "Irarsite", "text": "L'irarsite \u00e8 un minerale appartenente al gruppo della cobaltite."}
{"id": "256087", "revid": "1442080", "url": "https://it.wikipedia.org/wiki?curid=256087", "title": "Platarsite", "text": "La platarsite \u00e8 un minerale appartenente al gruppo della cobaltite."}
{"id": "256088", "revid": "1452073", "url": "https://it.wikipedia.org/wiki?curid=256088", "title": "La sedia d'argento", "text": "La sedia d'argento (\"The Silver Chair\") \u00e8 il quarto libro, in ordine di pubblicazione, della saga per ragazzi formata da sette libri de \"Le cronache di Narnia\" dello scrittore C.S. Lewis. Nella cronologia alternativa, che tratta i libri in ordine di lettura, \"La sedia d'argento\" \u00e8 il sesto libro. Questo libro presenta una novit\u00e0 per i lettori, infatti, esso \u00e8 il primo in cui non compaiono i fratelli Pevensie (Peter, Susan, Edmund e Lucy), originari protagonisti dei quattro libri precedenti (escluso \"Il nipote del mago\"). A loro, per\u00f2, si sostituiscono Eustachio Scrubb, che \u00e8 gi\u00e0 ritratto ne \"Il viaggio del veliero\" come loro cugino, e Jill Pole, la quale far\u00e0 in questa storia il suo primo ingresso nel mondo magico e fantastico di Narnia.\nTrama.\nEustace Scrubb e Jill Pole sono due infelici compagni della \"Sperimentale\", la loro scuola mal organizzata e confusionaria, sempre sottoposti alle immotivate prepotenze di alcuni bulli, definiti i \"quelli\", e desiderosi di avventure e libert\u00e0.\nJill Pole, in particolare, \u00e8 una bambina sempre vittima di prese in giro e triste per la sua sorte ingiusta: la sua vita cambia quando approfondisce la sua amicizia con il compagno Eustachio, il quale le racconter\u00e0 del suo viaggio con i suoi cugini (i fratelli Lucy e Edmund Pevensie) in un mondo fantastico chiamato Narnia. Subito entrambi desiderano di poterci andare e l'occasione ideale si presenta quando, impegnati in una disperata fuga dalle grinfie di \"quelli\", riescono ad aprire un portone che dava sulle colline fuori dall'istituto e si ritrovano inaspettatamente a Narnia.\nEsplorando in poco tempo quel particolare luogo, assai diverso da come ricordava Eustachio...\n... i due si ritrovano sull'orlo di un profondissimo precipizio, che sembrava essere situato in cima ad un'enorme montagna. Per errore o per spavento, il povero Eustachio precipita e cade, ma sembra che uno strano soffio gli rallenti la caduta e lo faccia planare fino ai piedi del monte.\nLa giovane Jill Pole, poi, gi\u00e0 presa dallo sconforto e dalla disperazione \u00e8 vittima di uno strano incontro con uno spaventoso enorme leone dall'aspetto severissimo e potente. Dopo averlo visto allontanare, Jill lo ritrova sulla sponda di un ruscello e l\u00ec far\u00e0 la conoscenza del leone Aslan, signore e creatore di Narnia. Egli le assegner\u00e0 il compito importantissimo di ritrovare e salvare Rilian, giovane figlio del re di Narnia, scomparso e dato per morto, inoltre le indicher\u00e0 i quattro segni che le permetteranno di portarlo a termine assieme all'amico Eustachio, il quale era stato salvato dai suoi soffi magici che l'avevano condotto direttamente a Cair Paravel. Una volta ritrovatisi i due partono verso nord accompagnati dal paludrone Pozzanghera, essi raggiungeranno la citt\u00e0 dei giganti civilizzati, Harfang, e verranno ospitati da essi. Casualmente scoprono di essere la portata principale di una festa che verr\u00e0 tra poco e quindi fuggono rifugiandosi all'interno di una collina. Da l\u00ec precipitano nel mondo di sotto, abitato da strane creature dominate dalla Signora dalla Veste Verde, l\u00ec incontreranno il principe Rilian il quale si trova sotto incantesimo, liberatolo sconfiggono la Signora dalla Veste Verde e riemergono in superficie a Narnia.\nRilian riesce ad incontrare suo padre, Caspian, prima che questo muoia, a questo punto Jill, Eustachio e il vecchio Caspian si ritrovano sul monte di Aslan dove Caspian ritorna ragazzo, Aslan concede a Jill ed Eustachio una veloce vendetta verso i bulli della loro scuola e permette a Caspian di visitare la terra come aveva desiderato, Jill ed Eustachio rimarranno buoni amici.\nCome il principe Rilian scomparve.\nIn una mattina di maggio, il giovane erede al regno di Narnia, quando era ancora un cavaliere, si rec\u00f2 insieme alla regina, sua madre, ed alcuni paggi, cortigiane ed ospiti al nord per una gita di piacere. Il mattino tutti i partecipanti si fermarono in una radura dove sorgeva una fonte naturale per mangiare e bere a saziet\u00e0, mentre il pomeriggio, siccome la regina si era addormentata, dopo averla spostata in un luogo pi\u00f9 comodo e tranquillo, si recarono pi\u00f9 in lontananza per proseguire i festeggiamenti senza disturbarla. \nAll'improvviso, per\u00f2, un serpente enorme usc\u00ec dalla boscaglia silenziosamente e morse alla mano la regina, la quale url\u00f2 spaventosamente attirando l'attenzione del principe Rilian, dei cortigiani e degli ospiti, che subito accorsero da lei per aiutarla. Il giovane cavaliere rincorse la bestia, ma invano, e torn\u00f2 al capezzale della madre. La corte aveva cercato di rianimarla, ma senza successo e Rilian stesso, alla prima occhiata, cap\u00ec che nessun medico avrebbe potuto aiutarla. Egli rest\u00f2 dalla madre fino al suo ultimo istante di vita, nel quale cerc\u00f2 di percepire le sue ultime parole, ma senza capirle.\nLa dura morte fu pianta a lungo e dopo qualche tempo Rilian si spinse nuovamente sui sentieri verso il nord a caccia del serpente velenoso e della sua vendetta. Giorno dopo giorno, il principe faceva ritorno a Cair Paravel sempre pi\u00f9 demoralizzato e stanco e neppure dopo un mese dalla tragedia, alcuni incominciarono a notare dei cambiamenti nel giovane: qualcuno sosteneva che aveva negli occhi lo sguardo di chi avesse le visioni e il fatto che egli restasse sempre pi\u00f9 spesso nella foresta e che vi tornasse sempre pi\u00f9 tardi e meno affaticato rendeva tutto pi\u00f9 strano.\nUna sera il pi\u00f9 caro dei consiglieri ed amici del re, Drinian, chiese al principe di poterlo accompagnare il giorno seguente in una delle sue battute di caccia, incuriosito dal comportamento del giovane e preoccupato per ci\u00f2 che faceva durante le sue spedizioni. Rilian acconsent\u00ec e il mattino seguente i due si avviarono verso il nord e la mattina si fermarono nella radura della fonte, luogo nel quale la regina aveva spirato. Il principe sosteneva che in quel luogo egli avesse visto la creatura pi\u00f9 bella del mondo. In effetti, puntale a mezzogiorno, la creatura comparve ed era in assoluto la pi\u00f9 bella mai vista:\nDrinian dopo essere tornato a Cair Paravel con Rilian fu certo che quella donna era il Male in persona e si chiese se riferire la sua scoperta al re, con il rischio di passare per un chiacchierone che non sa tenere la bocca chiusa, o se tacere. Pur fortemente combattuto nella scelta, prefer\u00ec non dire nulla. Pi\u00f9 tardi se ne pent\u00ec molto, perch\u00e9 il giovane principe ripart\u00ec per una nuova spedizione, da solo, e quella notte non fece ritorno, e fu costretto a confessare tutto ci\u00f2 che sapeva al re, il quale, in collera, fu a un passo dall'ucciderlo per poi per\u00f2 perdonarlo, sconfitto ormai dal volere del destino.\nIl Compito e i Quattro Segni dati da Aslan.\nAl primo arrivo di Jill Pole a Narnia, ella fa subito la conoscenza del leone Aslan, creatore e protettore di Narnia e del suo popolo. \nEgli le assegna un compito importantissimo, il cui esito avrebbe deciso il futuro del regno: ritrovare e ricondurre sano e salvo in patria il principe Rilian, figlio del re Caspian X e futuro erede al trono di Narnia.\nPerch\u00e9 Jill possa portare a termine il compito ordinatole Aslan le fornisce quattro segni per aiutarla e consigliarla durante la ricerca del principe nelle terre selvagge del nord. Jill avrebbe dovuto ricordarli alla perfezione e ripeterli pi\u00f9 volte durante la giornata per assicurarsi di non dimenticarli, poich\u00e9, come sosteneva Aslan, a Narnia le sarebbe stato molto difficile ricordarli e soprattutto riconoscerli se non li avesse tenuti dentro di s\u00e9, pronti a risvegliare il suo istinto. Pi\u00f9 tardi nella storia, per\u00f2, Jill non sar\u00e0 in grado di ricordare i segni e uno dopo l'altro li mancher\u00e0 perch\u00e9 impreparata o dimentica del suo compito.\nQui di seguito sono riportati i quattro segni che la giovane avrebbe dovuto ricordare:\nRiflessioni sui quattro Segni.\nJill era la detentrice e responsabile dei quattro segni datile da Aslan come indizi per favorire la ricerca del principe scomparso Rilian. Ma per la poca tempestivit\u00e0, attenzione ed impreparazione, uno dopo l'altro Jill li mancher\u00e0, superandoli ciecamente, per poi doverli ripercorrere.\nPrimo segno.\nJill, per pura sfortuna e poca tempestivit\u00e0, oltre che alla disattenzione e al disinteressamento da parte di Eustachio, manca il primo segno, il quale era in assoluto il pi\u00f9 chiaro dei quattro.\nEustachio aveva il compito di riconoscere un suo vecchio e carissimo amico (anche se tra la folla raggruppatasi presso la banchina dove era in partenza il veliero del re) ed andargli incontro a salutarlo. In effetti, senza che in principio i due compagni d'avventure se ne rendessero conto, il primo segno era molto esplicito:\nEustachio doveva riconoscere il re Caspian X in procinto di partire dal porto di Cair Paravel. Il re era assai vecchio, circa settant'anni pi\u00f9 anziano dall'ultima volta che Eustachio l'aveva incontrato ed aveva vissuto con lui una meravigliosa avventura a bordo del suo stupendo veliero (come narrato nel 5\u00b0 libro della saga 'Il viaggio del veliero'). Ma Aslan aveva detto bene: l'amico era vecchio e carissimo per Eustachio, solo che non ha fatto in tempo ad accorgersene che gi\u00e0 il re era partito.\nSecondo segno.\nIn questa \"prova\" l'unico tra Eustachio, Jill e Pozzanghera a dare retta al proprio istinto \u00e8 stato il paludrone, il quale sostenne che presso quella collina, ovvero l'Antica Citt\u00e0 dei Giganti distrutta che nessuno dei tre aveva riconosciuto, ci fosse qualcosa di strano e che sarebbe stato opportuno esplorarla. Ma era l'unico a volere vederci chiaro in quel luogo misterioso ed insidioso, infatti Jill ed Eustachio desideravano ardentemente recarsi al pi\u00f9 presto a Harfang, dove erano certi di trovare riparo, cibo, un bel bagno caldo e vestiti asciutti.\nA causa della disattenzione e della poca attenzione di Jill nell'allenare la memoria a ricordare i quattro segni di Aslan i tre superano l'indizio, ovvero la citt\u00e0 abbandonata, per poi rendersene conto molto pi\u00f9 tardi, quando ormai era stato mancato anche il terzo segno.\nTerzo segno.\nI tre compagni di viaggio verso il nord, Jill, Eustachio e Pozzanghera lo mancano per la fretta dei due bambini di raggiungere la citt\u00e0 di Harfang, mentre il paludrone desiderava esplorare la collina che credevano non fosse l'Antica Citt\u00e0 dei Giganti. Successivamente a Jill verr\u00e0 rivelato in sogno da Aslan qual era stato l'indizio: la scritta 'SOTTO DI ME' incisa nell'antica superficie lastricata della Citt\u00e0 dei Giganti, che tutti e tre avevano confuso con una semplice collina.\nPi\u00f9 tardi ai tre viaggiatori verr\u00e0 spiegato dal Cavaliere Silenzioso la reale origine di quel messaggio, il quale all'origine era stato parte di un'incisione molto pi\u00f9 vasta che con il tempo doveva essere stata modificata o distrutta, l'incisione recitava queste parole, probabilmente commissionate da un antico e potente re gigante:\nQuarto segno.\nDopo avere mancato i primi tre segni per diverse cause Jill, Eustachio e Pozzanghera individuano il quarto e lo risolvono, senza cadere in indugi, paure e tranelli. \nIl quarto segno dichiarava che i tre missionari dell'impresa avrebbero riconosciuto il principe scomparso poich\u00e9 egli sarebbe stato la prima persona, dalla loro partenza da Narnia, che li avrebbe implorati nominando il grande leone Aslan.\nQuesto segno si dimostra chiaro e diretto a Jill ed ai suoi compagni, ma esso si rivela in una situazione particolare e pericolosa. Mentre il Cavaliere Silenzioso, poi rivelatosi un grande chiacchierone strampalato, racconta ai tre l'incantesimo funesto che lo trasformava in una creatura mostruosa e orribile il momento della mutazione sopraggiunge cogliendo impreparati i tre, che al momento delle preghiere, degli insulti e delle lusinghe del cavaliere gli sentono pronunciare il nome di Aslan e sono costretti, nonostante il terrore e l'insicurezza, a liberarlo a loro rischio e pericolo.\nPi\u00f9 tardi il cavaliere, come predetto da Aslan, si riveler\u00e0 essere il principe Rilian, il quale non torcer\u00e0 un capello ai suoi tre salvatori e piuttosto romper\u00e0 la Sedia d'argento, oggetto magico che per dieci anni l'aveva stordito, confuso, controllato e che aveva soppresso la sua vera personalit\u00e0.\nParallelismi cristiani.\nIn questo volume Lewis tratta temi quali tentazione, guida, e l'essere discepoli. Una delle scene pi\u00f9 memorabili de \"La sedia d'argento\" \u00e8 quella di una lotta mentale tra l'incantatrice e Pozzanghera il paludrone riguardo alla vera natura della realt\u00e0. Infatti la strega possiede capacit\u00e0 ipnotiche (riconducibili alla tentazione) con le quali ha convinto Rilian di volere conquistare Narnia e ha quasi persuaso i ragazzi che la vita precedente fosse un sogno.\nAdattamento cinematografico.\nNonostante inizialmente, dopo l'uscita de \"Il viaggio del veliero\", si fosse parlato di portare sul grande schermo \"Il nipote del mago\", il libro primo in ordine cronologico della serie di Narnia, non se ne parl\u00f2 pi\u00f9 ufficialmente fino al 1\u00ba ottobre 2013, quando la C. S. Lewis Company e la Mark Gordon Company emisero un comunicato stampa dove dicevano che il quarto film delle \"Cronache di Narnia\" sarebbe stato tratto dal libro \"La sedia d'argento\", e che il film sarebbe arrivato nelle sale statunitensi tra il 2015 e il 2016. A gennaio 2016 il produttore Mark Gordon rivel\u00f2 che il film sarebbe stato sostanzialmente un reboot con un cast totalmente nuovo ed originale. \"Ci saranno anche personaggi originali\", afferm\u00f2, intendendo che sarebbero stati portati sullo schermo personaggi delle storie di Lewis non ancora presenti nelle pellicole precedenti."}
{"id": "256089", "revid": "1776051", "url": "https://it.wikipedia.org/wiki?curid=256089", "title": "Tolovkite", "text": "La tolovkite \u00e8 un minerale appartenente al gruppo della cobaltite."}
{"id": "256090", "revid": "1776051", "url": "https://it.wikipedia.org/wiki?curid=256090", "title": "Krutovite", "text": "La krutovite \u00e8 un minerale."}
{"id": "256091", "revid": "22475", "url": "https://it.wikipedia.org/wiki?curid=256091", "title": "L'ultima battaglia (Lewis)", "text": "L'ultima battaglia \u00e8 il romanzo finale nella serie \"Le cronache di Narnia\" di C. S. Lewis e rappresenta idealmente una trasposizione per ragazzi dei concetti esposti nell'Apocalisse di Giovanni. Lewis \u00e8 stato insignito della Carnegie Medal per il libro nel 1956.\nTrama.\nLa storia comincia durante il regno dell'ultimo re di Narnia, Tirian, pronipote di Caspian X. Nelle regioni settentrionali del paese la scimmia parlante Cambio persuade l'ingenuo asino Enigma ad indossare una pelle di leone e lo presenta agli altri Narniani come il grande Aslan. Spacciandosi per portavoce del Grande Leone, Cambio rivendica la sovranit\u00e0 sul regno, iniziando ad accumulare ricchezze e vestirsi come un umano. A sostenerlo giunge da Calormen un'armata guidata da Rishda Tarkaan, e Cambio e i suoi seguaci, sostenendo che Aslan in verit\u00e0 sia solo un nome diverso per chiamare Tash, la sanguinaria divinit\u00e0 venerata dai Calormeniani, proclamano che sia la volont\u00e0 del Grande Leone di sottomettersi agli invasori. Coloro che mettono in dubbio tali parole vengono invitati ad entrare in una grande stalla, ove \"Tashlan\" risiederebbe, e vederlo da vicino; ma ivi essi vengono assassinati di soppiatto da un uomo del Tarkaan. A tutto ci\u00f2 tentano invano di opporsi re Tirian e alcuni suoi fedeli, fra cui l'unicorno Diamante, il nano Poggin e l'aquila Alidifuoco; giungono poi in loro soccorso dalla Londra contemporanea Jill Poole e Eustachio Scrubb. Ma quantunque pure Enigma, comprendendo il disastro provocato, passi dalla parte di Tirian, il danno sembra ormai irrimediabile: molti Narniani continuano a credere alle bugie di Cambio e nella lotta si schierano con i Calormeniani, altri invece perdono completamente la fiducia in Aslan e lo rinnegano. Fra questi ultimi vi sono i nani, che decidono una volta per tutte di staccarsi dalle altre razze di Narnia e preoccuparsi da l\u00ec in poi solo di s\u00e9 stessi. Solo alcuni come il nano Poggin, nonostante ci\u00f2 che \u00e8 accaduto tengono viva in s\u00e9 la speranza scegliendo di schierarsi col re Trian. La situazione precipita sempre di pi\u00f9: mentre viene avvistato in carne ed ossa il mostruoso Tash, inavvertitamente richiamato da Cambio, la battaglia volge a favore dei Calormeniani. Per sbarazzarsi dei ribelli, Rishda Tarkaan li spinge ad entrare nella stalla dove a suo dire si troverebbe Tashlan in persona, per farli assassinare dal suo uomo, ma l\u00ec ad aspettarli c'\u00e8 il vero Tash, il quale si avventa prima su Cambio, che viene infine divorato, e poi sul Tarkaan, che nello scontro con Tirian lo aveva afferrato e trascinato con s\u00e9 nella stella. Alla vista del vero Tash, il quale domanda perch\u00e9 fosse stato invocato, l'uomo cade nel pi\u00f9 totale terrore, al che la divinit\u00e0 dei Calormeniani lo afferra e lo porta via con s\u00e9.\nInfine, quando si rivolge verso Tirian, il mostro viene fermato dall'apparizione degli \"Amici di Narnia\" (i protagonisti dei precedenti libri della saga: Eustachio e Jill, Digory Kirke e Polly Plummer, Peter Pevensie e i suoi fratelli Edmund e Lucy, mentre manca la loro sorella Susan, la quale, crescendo, si \u00e8 convinta che Narnia non fosse altro che un gioco infantile e ha quindi smesso di crederci), che lo costringono ad abbandonare il campo con i suoi seguaci. All'interno della stalla vi \u00e8 poi una piccola porta, che si apre su una vasta e rigogliosa pianura, a cui poco dopo sopraggiunge anche Aslan stesso. Tutti i ragazzi accarezzano e abbracciano quindi il grande leone, felici per averlo finalmente rivisto. Aslan si rivolge infine a Tirian, elogiandolo per avere combattuto valorosamente fino alla fine a difesa di Narnia. Lucy chiede ad Aslan se possa fare qualcosa per il gruppo di nani anch'essi presenti l\u00ec con loro, ma come in uno stato di trance (sono coloro che avevano deciso di pensare solo a s\u00e9 stessi). Il leone fa comparire un tavolo pieno di delizie davanti ai nani, ma essi vi sentono solo il sapore di marcio e fetido. I nani sono ancora convinti di essere dentro al fienile e, avendo perso la fiducia, rifiutano di farsi aiutare, temendo di farsi imbrogliare di nuovo. Si sono creati una prigione nella propria testa e saranno costretti a rimanervi fino a quando non avranno ritrovato la speranza. I ragazzi chiedono infine ad Aslan di guarire Narnia, ma egli ammette desolato che nemmeno lui pu\u00f2 rimediare al male compiuto, se i Narniani hanno smesso di credere. D\u00e0 quindi inizio all'apocalisse sulla sua terra: la vegetazione viene distrutta da draghi ed enormi lucertole, Padre Tempo fa cadere gli astri dal cielo, che atterranno sulla terra illuminandola, e congela il mondo, tutti gli abitanti di Narnia vengono giudicati e i buoni entrano nella stalla e si disperdono nell'enorme giardino al suo interno, mentre i cattivi vengono inviati nelle tenebre. Tra questi, gli animali vengono privati della parola, tornando ad essere semplici animali selvatici (\u00e8 probabile che essi verranno spediti sulla terra).\nAslan invita gli Amici di Narnia a guardare al \"cuore delle cose\", quindi li fa entrare in un altro mondo identico a Narnia, che risulta essere la \"vera Narnia\", di cui la precedente era solo l'ombra, imperfetta e corruttibile. Avanzando, gli amici rincontrano anche svariati personaggi delle precedenti avventure, morti da secoli, e Aslan rivela che anche loro resteranno l\u00ec per sempre, giacch\u00e9 sulla Terra essi sono tutti morti a causa di un incidente ferroviario. Quel luogo quindi \u00e8 lo spirito e il cuore dei mondi. Infine Aslan perde l'aspetto di leone.\nRiferimenti ad altre opere.\nCome anche gli altri libri della saga, \"L'ultima battaglia\" contiene svariate allegorie cristiane, reinterpretate e adattate in un contesto \"fantasy\" per ragazzi. Qui in particolare la trama di fondo riporta molti temi e immagini dell'Apocalisse di San Giovanni:"}
{"id": "256093", "revid": "985910", "url": "https://it.wikipedia.org/wiki?curid=256093", "title": "Estetismo", "text": "Lestetismo \u00e8 un movimento artistico ma soprattutto letterario della seconda met\u00e0 dell'800. Rappresentava una tendenza del decadentismo e del tardo romanticismo autonomamente sviluppatasi grazie a figure come Walter Pater, Joris-Karl Huysmans, Charles Baudelaire, i parnassiani e John Ruskin, che trova il suo massimo splendore grazie alle opere di Oscar Wilde e Gabriele d'Annunzio.\nQuesto movimento \u00e8 tuttavia riscontrabile anche in vari studi di filosofi o studiosi di discipline umanistiche che ne intendono dare una definizione etimologicamente esatta, dato che si contemplano due categorie riguardanti l'estetismo, ossia quella filosofica e quella morale. Nel corso della storia le due categorie si possono riscontrare separate o legate assieme. Esso nasce come movimento che tende a sviluppare le idee proposte dal parnassianesimo, corrente culturale sorta in Francia negli anni '60 dell'800, e si fonda sull'imperativo del \"l'arte per l'arte\", vedendo dunque in questa l'unico e sommo fine della letteratura. L'estetismo \u00e8 pure una reazione al romanticismo e al suo mimetismo naturale e sentimentale, secondo cui \"la vita determina l'arte\". Con l'estetismo la classica dicotomia vita-arte si risolve nella coincidenza dei due termini, tendendo cos\u00ec a \"fare della propria vita la prima delle opere d'arte\", fornendo un'immagine di s\u00e9 totalmente arealistica, estetizzata, artificiosa, ovvero deformata in favore del bello, unico valore morale del movimento. In esso si sviluppa quindi la figura del dandy-esteta, l'eccentrico che si diverte a stupire il pubblico con atteggiamenti trasgressivi.\nCaratteri generali.\nNell'estetismo morale assume un'importanza fondamentale la forma esteriore, il culto della forma prevale sulla virt\u00f9, e si tende a rendere piacevole la vita e la socialit\u00e0.\nNell'estetismo filosofico i pi\u00f9 importanti pensatori sostengono l'impossibilit\u00e0 di conoscere la verit\u00e0, di possedere l'assoluto e di vivere nella virt\u00f9, quindi l'individuo non pu\u00f2 andare oltre il momento estetico, poich\u00e9 recepisce solo una parzialit\u00e0 del tutto; inoltre l'intuizione prevale sul pensiero e il gusto \u00e8 preminente alla razionalizzazione. Conseguenza di tutti questi principi \u00e8 il ricorso alla via e alla vita estetica.\nIl principio fondamentale dell'estetismo (\"l'arte per il gusto dell'arte\") consiste nel vedere l'arte come rappresentazione di s\u00e9 stessa, possedente una vita indipendente proprio come il pensiero, che procede solo per le sue vie. Essa non ha alcun rapporto con l'epoca in cui si sviluppa, anzi \u00e8 spesso contraria ad essa e l'unica storia che la concerne \u00e8 la storia del suo stesso progresso.\nNel momento in cui l'arte rinuncia alla fantasia per la realt\u00e0, rinuncia a s\u00e9 stessa.\nIl realismo \u00e8 visto dagli esteti come un totale fallimento nella ricerca della bellezza, ed essi sostengono ancora che le uniche cose belle sono quelle che non riguardano valori oggettivi ma i gusti e la sensibilit\u00e0 estetica di una persona.\n\u00c8 la vita ad imitare l'arte e questo non deriva solo dall'istinto imitativo della vita ma anche dal fatto che il fine cosciente della vita \u00e8 quello di trovare espressione, e che l'arte \u00e8 l'espressione stessa. Da questo consegue anche che la natura stessa si modifica a immagine dell'arte. Gli unici effetti che essa pu\u00f2 mostrarci sono quelli visibili grazie alla poesia, o nei dipinti. In questo consiste il segreto del fascino della natura, ma anche la sua debolezza.\nL'estetismo presenta anche un continuo invito a godere della giovinezza fuggente, un edonismo nuovo in cui l'esaltazione del piacere \u00e8 morbosamente collegata alla corruzione della decadenza e in cui la bellezza \u00e8 intesa come manifestazione del genio ma superiore, al contempo, al genio stesso, in quanto categoria sovra-umana. In questi termini l'estetismo si configura come una \"pseudo religione del bello\".\n\u00c8 il poeta/artista/genio che vuol trasformare la sua vita in opera d'arte, sostituendo alle leggi morali le leggi del bello e andando continuamente alla ricerca di piaceri raffinati, effimeri, impossibili per una persona comune anche attraverso l'utilizzo di alcool e droghe. L'esteta ha infatti orrore della vita comune, dei ceti inferiori, della volgarit\u00e0 borghese, di una societ\u00e0 dominata dall'interesse materiale e dal profitto, e si isola in una \"Torre d'avorio\", in una sdegnosa solitudine circondato solo da arte e bellezza.\nStoria.\nNell'antica Grecia le forme istintuali dell'essere umano venivano celebrate in particolare nei culti orgiastici dedicati a Dioniso, durante i quali si cercava di raggiungere uno stato di estasi che consentisse di entrare in comunicazione col divino, e nel concetto di \"kalokagathia\".\nSe successivamente Platone subordin\u00f2 la forma alla verit\u00e0 e alla giustizia, e lo stesso Cristianesimo lungamente si oppose ad una concezione estetica della vita, sar\u00e0 quindi con l'Umanesimo ed il Rinascimento che germogliarono delle nuove forme di sensibilit\u00e0 al bello, senza mai raggiungere, per\u00f2, il culto della forma per s\u00e9 stessa.\nFu il neoclassicismo a ricominciare a celebrare il bello in quanto tale (Johann Joachim Winckelmann, Antonio Canova, Ugo Foscolo).\nIl Romanticismo elabor\u00f2 con Schlegel e Solger la teoria del creare per il creare, secondo la quale l'io umano \u00e8 l'immagine dell'Io divino e perci\u00f2 \u00e8 in grado di rimodellare continuamente il suo prodotto in piena libert\u00e0 di azione, incondizionata e disinteressata. Secondo i teorici dell'estetismo romantico, vi \u00e8 una somiglianza tra l'atto creativo del mondo da parte di Dio e la creazione artistica, dovuta al fare per il gusto di creare, privo di finalit\u00e0.\nL'estetismo ottocentesco.\nGrazie a queste teorie, non condivise da Hegel e da Kierkegaard, l'estetismo entr\u00f2 a pieno diritto nella nuova cultura del decadentismo e del parnassianesimo (Gautier, e il precursore del realismo ma attentissimo alla forma estetica Gustave Flaubert), ossia a movimenti per i quali assunsero grande importanza il bello e la forma. Anche la concezione dell'arte di Schopenhauer avr\u00e0 grande importanza.\nSe in Inghilterra si mostrarono esteti i vari Swinburne, i preraffaelliti e Wilde, in Francia il parnassiano Gautier, Baudelaire, Verlaine e Apollinaire si allontanarono sempre pi\u00f9 dal contenuto perseguendo la forma per la forma. Alcuni come Barbey d'Aurevilly, Joris-Karl Huysmans, Ernest Dowson e l'ultimo Wilde tenteranno una conciliazione tra estetismo (edonista e paganeggiante) e cattolicesimo, in seguito seguita in parte da D'Annunzio ed Henry de Montherlant. Includibili assieme al tardo Montherlant (morto nel 1972) tra gli eredi del movimento sono anche Pierre Lou\u00ffs e Guillaume Apollinaire. Per tutti \"la via dei sensi\" era concepita nei \"termini della filosofia mistica\".\nNei paesi germanici fu soprattutto Nietzsche a proporre l'uomo del canto e della danza Zarathustra, e a criticare il Cristianesimo perch\u00e9 persegue la santit\u00e0 anzich\u00e9 il bello. Nietzsche contrappose lo spirito dionisiaco a quello apollineo (esaltato invece dal Winckelmann) intravedendo nel primo la pulsione vitale del cambiamento, basata sul dinamismo e sul continuo rinnovamento dell'esteta, che non deve mai fissarsi su una presunta verit\u00e0 pretendendo che sia vera, per non restare imprigionato nelle forme che il desiderio stesso produce da s\u00e9.\nPoliticamente l'esteta \u00e8 conservatore o reazionario, talvolta apolitico, qualche volta socialista libertario (Wilde) o rivoluzionario a suo modo (D'Annunzio dopo il 1900, i futuristi). Vi \u00e8 in loro l'ammirazione formale anche verso \"tiranni decadenti e sensuali\", ad esempio Eliogabalo, Domiziano, Tiberio, Cesare Borgia, o per libertini del passato (es. Giacomo Casanova), la simpatia per epoca stanche e raffinate (si veda l'identificazione di Paul Verlaine con i romani della tarda antichit\u00e0 o comunque di epoca di \"decadenza\" come l'et\u00e0 severiana, attrazione evidente nella poesia \"Languore\") e l'attrazione per esotismo.\nIl culto per la bellezza \u00e8 sia maschile che femminile, spesso collegato all'orientamento sessuale dell'artista.\nD'Annunzio.\nIn Italia, dopo l'esperienza della Scapigliatura e quella di Fogazzaro, sar\u00e0 il contemporaneo D'Annunzio ad espandere alcuni concetti di Nietzsche, esaltando la libert\u00e0 creativa, come nel \"Fuoco\", e la vittoria del pi\u00f9 forte, come ne \"La morte del cervo\". L'esteta \u00e8, per D'Annunzio, colui che cerca di vivere la propria vita come un'opera d'arte, ed egli stesso si pose quest'obiettivo, di cui sono testimonianza le vicende autobiografiche dei protagonisti dei suoi romanzi. In tal modo l'estetismo, pi\u00f9 che una formulazione teorica, diventa un vero e proprio stile di vita. Nel romanzo \"Il piacere\", ad esempio, ricco di elementi autobiografici, D'Annunzio pur condannando razionalmente la vacuit\u00e0 di una condotta lasciva, descrive con partecipata ammirazione il modo in cui l'esteta Andrea Sperelli si lascia guidare unicamente dal perenne fluire delle sensazioni, senza pi\u00f9 seguire un ordine logico n\u00e9 morale.\nRifiutando la mediocrit\u00e0 borghese e la morale conformista del suo tempo, D'Annunzio si cre\u00f2 una vera e propria maschera dell'esteta, ovvero dell'individuo superiore, dotato di sensibilit\u00e0 fuori dal comune, che accetta come regola di vita solo il bello. Una delle massime rappresentazioni del suo estetismo fu il Vittoriale degli Italiani, una sorta di museo-abitazione da lui eretto per celebrare l'eroismo suo e le imprese del popolo italiano durante la Prima guerra mondiale.\nAltre forme di estetismo italiane.\nAltre teorie importanti nell'ambito dell'estetismo si rivelarono quelle indicate da Ugo Spirito nel suo saggio \"La vita come arte\" del 1937, nel quale egli considera l'estetismo come un ideale, come un fine, visto che apparteniamo ancora ad una fase di conoscenze incomplete e involute. Ferretti, nel 1940 con il saggio \"Estetismo\", definisce le propriet\u00e0 fondamentali dell'agire umano, caratterizzate dalla trasformazione del mondo, grazie alla quale gli si d\u00e0 una forma, e conseguentemente l'estetismo diventa il fare per ottenere le forme preferite.\nLa reazione antidannunziana (Giovanni Pascoli, crepuscolarismo, Benedetto Croce, Italo Svevo, Luigi Pirandello) condann\u00f2 invece l'estetismo, se non mantenendolo in forma molto attenuata e spesso parodistica (Guido Gozzano).\nIl movimento estetico continu\u00f2 variamente fino a diventare uno dei filoni della filosofia dell'arte moderna."}
{"id": "256095", "revid": "767487", "url": "https://it.wikipedia.org/wiki?curid=256095", "title": "Selezione dipendente dalla frequenza", "text": "La selezione dipendente dalla frequenza \u00e8 quel processo per cui il grado di adattamento all'ambiente di un fenotipo \u00e8 considerato dipendente dalla frequenza relativa dei fenotipi alternativi all'interno di una popolazione data. La selezione dipende positivamente dalla frequenza se la diffusione di un fenotipo lo rende pi\u00f9 adatto; al contrario, dipende negativamente se la sua maggiore diffusione lo rende meno adatto all'ambiente. La selezione dipendente dalla frequenza \u00e8 un particolare tipo di selezione stabilizzante.\nUn esempio di selezione dipendente negativamente dalla frequenza \u00e8 il caso degli alleli reciprocamente incompatibili nelle piante. Quando due piante possiedono la stessa copia dell'allele, risulta impossibile per loro riprodursi. Conseguentemente, una pianta con un allele particolarmente raro (eventualmente nuovo) ha un maggiore successo riproduttivo, e l'allele si diffonde rapidamente nella popolazione.\nUn esempio analogo \u00e8 il mancinismo negli umani: dato che la maggioranza delle persone \u00e8 destrimane, i mancini godono di notevoli vantaggi nella lotta e negli sport come il tennis. Questo vantaggio diminuisce con la maggiore diffusione del mancinismo; di conseguenza, la percentuale di mancini nella popolazione umana si \u00e8 attestata ad un livello ottimale pari a circa il 5%.\nUn esempio di selezione dipendente positivamente dalla frequenza \u00e8 un qualsiasi fenotipo comportamentale che favorisca un funzionamento ottimale della comunit\u00e0. Se pochi organismi sono in grado di favorire le comunit\u00e0, nasceranno poche comunit\u00e0 e questi individui soffriranno uno svantaggio; se il gene diventasse preponderante, gli individui dotati avrebbero, al contrario, maggiori possibilit\u00e0 di sopravvivenza."}
{"id": "256099", "revid": "198277", "url": "https://it.wikipedia.org/wiki?curid=256099", "title": "Sergio Brighenti", "text": "Carriera.\nClub.\nGioc\u00f2 nel ruolo di centravanti. Anche suo fratello maggiore, Renato fu un giocatore di calcio (con 82 reti \u00e8 il maggior cannoniere di tutti i tempi del Modena), per cui spesso \u00e8 indicato come \"Brighenti II\".\nEsord\u00ec nella squadra della sua citt\u00e0, il , nel campionato di Serie B 1949-50, disputando una sola gara. Conquist\u00f2 un posto da titolare l'anno successivo mettendosi in luce per le sue doti di centravanti di manovra, dalle buone dote realizzative anche se con una certa predisposizione al gioco di squadra.\nDopo due buoni campionati cadetti pass\u00f2 all'Inter di Alfredo Foni, conquistando da comprimario gli scudetti delle edizioni 1952-1953 e 1953-1954. Rimase a Milano per tre stagioni, senza mai trovare molto spazio, ma segnando con una certa continuit\u00e0. Era infatti \"chiuso\" non da uno, ma da quattro formidabili attaccanti di grande calibro: \"Veleno\" Benito Lorenzi, il franco-ungherese Istv\u00e1n Nyers, lo svedese Lennart Skoglund e Gino Armano.\nNel 1955 si trasfer\u00ec alla , conquistando la salvezza il primo anno mentre il seguente i giuliani furono retrocessi. Cos\u00ec Brighenti, che gi\u00e0 aveva vestito le maglie delle nazionali B e Under-21 ai tempi dell'Inter, pass\u00f2 al Padova di Nereo Rocco. La tattica del \"catenaccio\" dell'allenatore triestino trovava in Brighenti un finalizzatore ideale per i contropiedi padovani che permisero di conquistare il terzo posto nel 1957-1958, il settimo nel 1958-1959 e il quinto nel 1959-1960.\nPassato nell'estate seguente alla Sampdoria, divent\u00f2 capocannoniere della Serie A nell'edizione 1960-1961 con 27 reti \u2014 record tutt'ora imbattuto nella storia blucerchiata \u2014; quella stessa stagione si tolse la soddisfazione di segnare le quattro reti con cui la formazione doriana il 2 aprile 1961 vinse in casa per 4-2 contro l'Inter da poco allenata da Herrera.\nContinu\u00f2 a giocare nel club genovese per altre due stagioni, al fianco di Skoglund, pur non riuscendo pi\u00f9 a ripetersi come bomber. Nel 1963 torn\u00f2 a Modena dove, nonostante i suoi 11 gol, retrocesse in Serie B. Chiuse la carriera con una gara al nella stagione 1964-1965, il derby del 22 novembre 1964 vinto 3-0 dalla .\nGioc\u00f2 in carriera 366 gare, segnando 156 reti, di cui 311 e 138 in Serie A.\nNazionale.\nBrighenti, che si stava affermando fra i massimi cannonieri della Serie A, fu anche convocato in nazionale il 6 maggio 1959, realizzando il gol del momentaneo 1-2 contro l' di Bobby Charlton a Wembley, in una partita che gli azzurri poi pareggiarono grazie al gol dell'altro padovano Mariani.\nSi conferm\u00f2 come centravanti titolare della nazionale per qualche partita, realizzando il gol del vantaggio del 2-1 ancora una volta contro gli inglesi, nella gara poi persa per 2-3.\nIn nazionale gioc\u00f2 9 partite, l'ultima delle quali da capitano, segnando 2 reti, entrambe all'Inghilterra. Ha disputato anche 1 partita in nazionale B e 1 in Under 21 siglando una doppietta.\nDopo il ritiro.\n\u00c8 stato vice di Azeglio Vicini durante il mondiale di calcio di Italia '90.\nPer diverse stagioni, tra gli anni '90 e 2000, veste i panni dell'opinionista televisivo dedicandosi alla co-conduzione, su Rai 3, del magazine di approfondimento sulla serie cadetta \"\"A tutta B\", presentato da Marco Civoli prima e da Paolo Paganini poi.\nDa alcuni anni \u00e8 ospite fisso nella trasmissione \"Bzona\" in onda su diverse tv regionali.\nCuriosit\u00e0.\n\u00c8 parente alla lontana dell'ex presidente dei Bologna Renato Dall'Ara."}
{"id": "256100", "revid": "712828", "url": "https://it.wikipedia.org/wiki?curid=256100", "title": "Michael Corner", "text": ""}
{"id": "256102", "revid": "1442080", "url": "https://it.wikipedia.org/wiki?curid=256102", "title": "Amedeo Biavati", "text": "Caratteristiche tecniche.\nGiocatore.\nAla destra celeberrima per il suo doppio passo, era veloce ed elegante, un gran dribblatore nonostante il problema dei piedi piatti. Le sue incursioni sulla fascia lo portarono anche a segnare parecchi gol, 73 in 249 partite di campionato.\nCarriera.\nCrebbe nel , squadra della sua citt\u00e0, con la quale disput\u00f2 gran parte della sua carriera.\nEsord\u00ec diciottenne il 21 maggio 1933, schierato mezzala in una gara di campionato contro il finita 7-0; realizz\u00f2 una doppietta in due minuti e replic\u00f2 due settimane dopo con altri due gol al Milan. Nonostante le ottime prestazioni di quella prima stagione torn\u00f2 a svolgere il ruolo di comprimario al ritorno dei titolari Sansone e Maini.\nDopo una stagione in Serie B al Catania (1934-1935), torn\u00f2 al Bologna dove ancora fatic\u00f2 per trovare posto fra i titolari. Riusc\u00ec lentamente a sfondare: in rossoblu conquist\u00f2 lo scudetto del 1936-1937 per la prima volta con presenze all'attivo e, dopo un'altra stagione di buon livello, esord\u00ec in nazionale il 12 giugno 1938 in occasione della gara dei quarti di finale dei mondiali contro la . La buona prestazione convinse Vittorio Pozzo a schierarlo al posto del triestino Piero Pasinati fino alla vittoriosa finale.\nDa Campione del Mondo conquist\u00f2 poi col Bologna il suo terzo scudetto personale nel 1938-39. A Milano, in nazionale, il 13 maggio 1939 realizz\u00f2 quello che \u00e8 considerato il suo gol pi\u00f9 bello, contro l': dopo aver dribblato con eleganza il difensore e capitano britannico Hapgood e il portiere Woodley, deposit\u00f2 il pallone nella porta vuota, ottenendo i complimenti degli avversari.\nA Bologna conquist\u00f2 anche lo scudetto del 1940-41, mentre la sua carriera azzurra sub\u00ec un lungo stop a causa del conflitto mondiale. Alla ripresa dei campionati e delle competizioni internazionali Biavati gioc\u00f2 ancora 3 partite in nazionale, per chiudere la carriera in azzurro nel 1947, sostituito ormai dal torinista Romeo Menti. L'ultima partita, disputata a Vienna contro l' il 9 novembre 1947, rappresent\u00f2 l'unica sconfitta del centrocampista bolognese in nazionale; aveva segnato i suoi ultimi gol in azzurro contro la , nel 1945: dal 2-2 port\u00f2 l'Italia al 4-2, ma gli azzurri furono poi raggiunti sul pareggio 4-4.\nChiuse la carriera con il Bologna nel 1948, avendo disputato in rossoblu 258 partite di campionato segnando 70 reti (compreso il campionato di guerra 1943-44 e il girone Alta Italia 1945-46).\nDopo il ritiro.\nNel 1948 partecip\u00f2, insieme ad altri calciatori, al film \"11 uomini e un pallone\" diretto da Giorgio Simonelli, nella parte di se stesso.\nAbbracci\u00f2 quindi l'avventura di calciatore-allenatore in alcune squadre minori di varie parti d'Italia, come Magenta nella Serie C 1950-1951, Manduria nella Promozione 1951-1952, Imola, Molfetta in IV Serie, Citt\u00e0 di Castello, e allen\u00f2 anche in Libia. Al termine della carriera calcistica trov\u00f2 poco spazio nei quadri tecnici del Bologna, e divenne poi dipendente comunale con l'incarico di supervisore degli impianti sportivi.\nMor\u00ec nel 1979, a 64 anni. Venne sepolto nel Cimitero monumentale della Certosa di Bologna."}
{"id": "256104", "revid": "1543377", "url": "https://it.wikipedia.org/wiki?curid=256104", "title": "Sacra Famiglia con palma", "text": "La Sacra Famiglia con palma \u00e8 un dipinto a olio su tavola trasferita su tela (diam. 101,50\u00a0cm) di Raffaello Sanzio, databile al 1506 circa e conservato nella National Gallery of Scotland a Edimburgo.\nStoria.\nL'opera \u00e8 forse la seconda delle due opere ricordate da Vasari che Raffaello dipinse a Firenze per Taddeo Taddei (l'altra \u00e8 la \"Madonna del Belvedere\"). Le prime notizie sicure risalgono comunque al XVII secolo, quando \u00e8 menzionata nelle raccolte della contessa Chiverni a Parigi. Passata nelle collezioni del Duca d'Orl\u00e9ans, nel 1792, quando aveva preso il nome di \"Filippo \u00c9galit\u00e9\", vennero vendute, finendo nella collezione Ellesmere a Londra e poi nella sede odierna dal 1945.\nVenne restaurata in antico per coprire due profonde fenditure verticali.\nDescrizione e stile.\nLa composizione della Sacra Famiglia venne calibrata con attenzione da Raffaello, con il fulcro rappresentato dalla palma, simbolo del martirio, che si trova, non a caso tra Ges\u00f9 e Maria. La descrizione botanica dell'albero \u00e8 di straordinaria correttezza, vista la rarit\u00e0 di tali piante nell'Italia dell'epoca.\nLa vivace interazione tra i personaggi, la descrizione delle erbette in primo piano e la prospettiva aerea del paesaggio rimandano all'esempio di Leonardo da Vinci, cos\u00ec vivo durante il soggiorno fiorentino del Sanzio. Il colore invece ha gi\u00e0 le caratteristiche di densit\u00e0 e ricchezza tipica delle opere mature dell'artista."}
