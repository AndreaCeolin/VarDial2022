{"id": "231825", "revid": "124683542", "url": "https://it.wikipedia.org/wiki?curid=231825", "title": "Moria (Terra di Mezzo)", "text": "Nell'universo immaginario fantasy creato dallo scrittore inglese J. R. R. Tolkien, quelle di Khazad-d\u00fbm (Moria) erano le pi\u00f9 grandi miniere mai costruite dai nani, nonch\u00e9 uno dei loro reami pi\u00f9 potenti e splendenti. Esse erano infatti note anche con il nome di Khazad-d\u00fbm, il Reame di Nanosterro.\nSituate nella parte centrale delle Montagne Nebbiose, furono fondate da Durin \"il senzamorte\" agli albori della Prima Era. Al tempo erano solamente delle caverne di Azanulbizar, la Valle dei Rivi Tenebrosi, il successivo arrivo di nani della stessa stirpe di Durin, prima, e dalle distrutte Belegost e Nogrod, successivamente, contribu\u00ec all'espansione geografica delle miniere, tanto da raggiungere le quaranta miglia da un lato all'altro della montagna, e all'ascesa del Regno, che divent\u00f2 cos\u00ec il pi\u00f9 ricco e il pi\u00f9 influente dei regni dei nani.\nLa ricchezza di Khazad-d\u00fbm, a differenza di quelle degli altri regni nanici, non stava nei gioielli, n\u00e9 nel ferro (seppur questi materiali siano stati abbondanti nelle miniere, i nani potevano ottenerli con il commercio), ma nel \"mithril\", o \"veroargento\", prezioso metallo bramato da molti popoli della Terra di Mezzo. Moria era infatti l'unico luogo conosciuto dove era possibile reperirlo, ma cos\u00ec come fu fonte di ricchezza, il \"mithril\" fu anche causa di rovina per la stirpe di Durin. Scavando sempre pi\u00f9 in profondit\u00e0, infatti, i nani risvegliarono un Balrog di Morgoth, un essere orrendo fuggito da Thangorodrim un'era prima e rifugiatosi nelle viscere delle Montagne Nebbiose. Esso decim\u00f2 i nani e caus\u00f2 la fuga degli stessi dalle miniere. Ai tempi de \"Lo Hobbit\" e de \"Il Signore degli Anelli\", le miniere erano ormai un luogo tenebroso, dalla terribile fama, dimora di un innumerevole numero di Orchi, Troll e dello stesso Balrog.\nIl nome.\nIl nome khuzd\u00fbl dell'antico regno nanico era Khazad-d\u00fbm, che significa letteralmente \"Casa dei nani\". La parola \u00e8 composta da \"Khaz\u00e2d\", che sta per \"nani\" e \"d\u00fbm\", che sta per \"casa\". Gli elfi, inizialmente, usavano il termine sindarin Hadhodrond, traducibile come \"Sotterranei dei Nani\", essendo \"Hadhod\" traducibile in \"nani\" e \"rond\" in \"sotterranei\" o \"case a volta\". \"Casarrondo\", termine usato dai Noldor, ha lo stesso significato. Nella lingua corrente, veniva utilizzato il termine Phurunargian (inglesizzato in \"the Dwarrowdelf\", \"Nanosterro\" nella traduzione italiana).\nDopo la fuga dei nani a causa del Balrog, e la successiva colonizzazione da parte di orchi e troll, le miniere presero il nome di Moria, termine sindarin, ma usato in tutte le lingue dell'ovest della Terra di Mezzo, traducibile in \"Pozzo nero\", essendo la parola composta da \"mor\" \"nero\", e \"-ia\" \"pozzo, abisso\".\nNonostante il nome \"Moria\" richiami quello biblico di Moriah (il luogo dove Abramo avrebbe dovuto sacrificare il figlio Isacco), lo stesso Tolkien neg\u00f2 con fermezza ogni possibile analogia.\nStoria.\nEt\u00e0 degli Alberi.\nLa leggenda narra che Durin \"il Senzamorte\", il pi\u00f9 anziano dei padri dei nani, svegliatosi alle pendici del Monte Gundabad non molto tempo dopo che i primi Elfi si svegliassero, decise di incamminarsi da solo verso sud. Arrivato ad Azanulbizar, la Valle dei Rivi Tenebrosi, rimase stupito dalla bellezza della valle e delle circostanti caverne naturali, e giungendo infine sulle sponde del Mirolago (che chiam\u00f2 \"Kheled-Zar\u00e2m\"), not\u00f2 che quel grande lago ovale era dotato di capacit\u00e0 magiche: sebbene il sole brillasse alto nel cielo, nelle sue profondit\u00e0 oscure si scorgeva uno scintillare di stelle. Chinatosi, Durin vide quelle stelle riflettersi e brillare come una corona sulla sua testa, e lo prese come il segno che quel luogo sarebbe diventato la dimora del suo popolo. Alla fine della Terza Era era ancora presente un monolite istoriato in ricordo di quell'evento. Tornato alle pendici del Monte Gundabad, Durin condusse il suo popolo nella valle da lui scoperta, e si stabil\u00ec nelle grotte, che in poco tempo furono trasformate in grandi sale, corridoi infiniti e profondi labirinti che si estendevano in tutta la lunghezza e la larghezza delle viscere delle tre vette sovrastanti, Bundushath\u00fbr, Zirak-Zigil e Barazimbar \"(...) \"ivi colpiva l'incudine il martello / ivi l'incisor scrivea operando lo scalpello / ivi il minator scavava e il murator costruiva con fatica\" (...)\" (SdA, Libro II, Capitolo IV).\nPrima Era.\nPer tutta la Prima Era, i nani fecero di Khazad-d\u00fbm un importante centro commerciale. Ferro, gemme, e oro venivano venduti a Belegost e Nogrod, nel nord, nelle valli tra il Celduin e Carnen, ad est, o nella vicina valle dell'Anduin. Essi finirono anche per colonizzare le Montagne Grigie, controllandone anche i passi che conducevano nel Beleriand, e i Colli Ferrosi. Seppur citato nella lunga serie di reami coinvolti nelle battaglie del Beleriand, esso fu sempre neutrale, ottenendo una tregua dalle ostinate e terribili incursioni degli Orchi che Morgoth riteneva pi\u00f9 utile usare su altri fronti.\nCon l'arrivo di popoli Edain nell'Eregion, regione sulla quale si affacciavano i cancelli occidentali di Khazad-d\u00fbm, i Lungobarbi stabilirono forti relazioni con questi, beneficiandone: gli uomini gli fornivano cibo, e loro ricambiavano andando a lavorare nei loro villaggi come artigiani, e fornendo loro armi.\nPer quanto riguarda i rapporti con gli Elfi Silvani della Grande Foresta Verde e di Lothl\u00f3rien, non avendo sufficienti notizie, possiamo solo presupporre che vi fossero, anche se a volte non erano del tutto cordiali, come dimostrerebbe il fatto che, nella Seconda Era, gli Elfi Silvani di Oropher abbandonarono le loro abitazioni in prossimit\u00e0 di Amon Lanc per spostarsi pi\u00f9 a sud.\nSeconda Era.\nNei primi secoli della Seconda Era i nani avevano assunto il pieno controllo delle Montagne Grigie, di Erebor e dei Colli Ferrosi, nonch\u00e9 di tutta la parte orientale delle Montagne Nebbiose, fino ai confini con la terra di L\u00f3rien e, grazie all'arrivo dei Nani da Belegost e Nogrod, fuggiti dagli Ered Luin a causa della distruzione del Beleriand, alla scoperta del Mithril e al consolidamento delle relazioni con gli Uomini del Nord (grazie ai quali riuscirono a fronteggiare le invasioni degli orchi dopo la caduta di Angband, garantendo sicurezza e prosperit\u00e0 ad entrambi i popoli), Khazad-d\u00fbm accrebbe in potenza e influenza.\nI rapporti con gli elfi silvani e quelli di L\u00f3rien rimasero controversi, ma lo stabilimento dei Noldor, gli elfi fabbri, in Eregion, intorno al 750, port\u00f2 importanti cambiamenti nel rapporto tra i nani di Khazad-d\u00fbm e gli Elfi. Furono avviati forti legami non solo a livello commerciale, ma anche livello di amicizia e reciproca ammirazione, con i Nani che aprirono una porta ad ovest per favorire il traffico tra le comunit\u00e0. Il Mithril, ammirato ed apprezzato dai Noldor fu largamente utilizzato per la fabbricazione di splendidi gioielli, e da ambedue i popoli che contribuirono ad accrescere lo splendore della regione.\nTerza Era.\nCon la Terza Era arriv\u00f2 il declino di Khazad-d\u00fbm. Anche se per lungo tempo il regno dei nani fu un luogo sicuro, il numero dei suoi abitanti diminu\u00ec, sicch\u00e9 molti dei grandi palazzi, simboli dell'apogeo nella Seconda Era, rimasero vuoti e bui.\nLa crisi demografica non intacc\u00f2 tuttavia la potenza commerciale, che rimase per secoli forte e florida. Ma quando Sauron si insedi\u00f2 a Dol Guldur, il Bosco Atro e molte zone circostanti caddero sotto la sua ombra. Gli orchi si insediarono e si moltiplicarono nelle caverne delle Montagne Nebbiose, tagliando le comunicazioni con gli altri regni dei nani, essendo le strade nelle Valli dell'Anduin e nel Bosco Atro diventate pericolose, abbandonate o sorvegliate da creature mostruose arrivate insieme con il dominio del Negromante.\nNonostante la crisi, sia sul fronte demografico che su quello commerciale, i nani continuarono ad estrarre ed a esportare mithril. Essendo i filoni superficiali del prezioso metallo quasi tutti esauriti, essi scavarono sempre pi\u00f9 in profondit\u00e0 e con sempre pi\u00f9 cupidigia sotto il Caradhras, risvegliando un Balrog di Morgoth, un essere orrendo fuggito da Thangorodrim un'era prima e rifugiatosi nelle viscere delle Montagne Nebbiose: esso decim\u00f2 nani, nell'anno 1980 della Terza Era questa creatura uccise il re di Khazad-d\u00fbm Durin VI, e l'anno seguente suo figlio N\u00e1in I. I Lungobarbi, che vivevano per intero a Moria furono costretti a lasciare la loro patria e vagare per varie zone della Terra di Mezzo. La maggior parte dei discendenti di Durin si rifugi\u00f2 nel Ered Mithrim, mentre Thr\u00e1in I, figlio di N\u00e1in I e nipote di Durin VI fond\u00f2 il regno di Erebor. Svuotata dai nani e scomparsi anche gli elfi che vivevano al confine occidentale, Moria divenne dimora di un gran numero di orchi e di troll.\nMolti secoli dopo Thr\u00f3r, ormai vecchio e disperato, si diresse a Khazad-d\u00fbm. La sua mente ormai ottenebrata lo spinse a entrare in quella che era la \"sua\" dimora, solo per venire brutalmente assassinato da un orco di nome Azog. Nove anni dopo, suo figlio Thr\u00e1in combatt\u00e9 gli Orchi ad Azanulbizar; la battaglia si trasform\u00f2 in un massacro. Thr\u00e1in fu storpiato, mentre il giovane D\u00e1in Piediferro decapit\u00f2 Azog. La vittoria arrise ai Nani, ma non fu una vittoria da festeggiare. I morti erano innumerevoli, non vi era tempo per erigere un simile numero di tombe in pietra. Cos\u00ec i superstiti spogliarono i loro morti, prima di bruciarli su immensi roghi; per alimentarli i Nani disboscarono l'intera valle di Azanulbizar. Thr\u00e1in non entr\u00f2 nell'avita dimora, dietro consiglio di D\u00e1in.\nUn tentativo importante per riconquistare Khazad-d\u00fbm venne fatto da Balin, un nano amico di Bilbo Baggins, che guidando un gruppo di consanguinei rientr\u00f2 a Moria e si proclam\u00f2 re. Il tentativo fall\u00ec e tutti i nani vennero uccisi come si deduce dal libro che viene trovato vicino alla tomba di Balin dalla Compagnia dell'Anello durante il suo attraversamento delle miniere.\nLa profezia di D\u00e1in si avver\u00f2 solo poco dopo il passaggio della Compagnia dell'Anello: quasi alla fine del loro viaggio nell'oscurit\u00e0, infatti, la compagnia fu attaccata dagli orchi e dallo stesso Balrog, che precipit\u00f2 insieme a Gandalf nell'abisso del ponte. Il duello continu\u00f2 tuttavia nelle viscere delle montagne, per proseguire nella Scala Infinita e nella Torre di Durin, dove Gandalf sconfisse il suo nemico e gett\u00f2 la sua carcassa contro il fianco di Zirakzigil. La battaglia prese il nome di \"Battaglia del Picco\".\nQuarta Era.\nDopo la morte del Balrog ad opera di Gandalf il Grigio, secoli dopo l'inizio della Quarta Era, il re Durin VII (discendente da Thorin III Elminpietra) riport\u00f2 il suo popolo a Khazad-d\u00fbm, ritrovando quanto rimaneva delle immense ricchezze di Khazad-d\u00fbm. Dar\u00e0 inizio alla rifondazione di Khazad-d\u00fbm e alla nuova ricerca dell'Ascia di Durin.\nGeografia.\nLe miniere di Moria si estendevano per quaranta miglia in linea d'aria dai cancelli occidentali a quelli orientali, sotto tre delle pi\u00f9 alte vette delle Montagne Nebbiose e dell'intera Terra di Mezzo: Celebdil il bianco, Fanuidhol il grigio e il Caradhras. Non \u00e8 nota la sua estensione in altezza, anche se doveva sicuramente essere molto elevata. La parte pi\u00f9 antica, situata nel versante orientale delle montagne, era caratterizzata da ampi saloni cavernosi con pilastri scolpiti nella pietra dura con le sembianze di maestosi alberi. La parte pi\u00f9 recente era situata nel versante opposto ed aveva, probabilmente, saloni meno ampi. Le vie di comunicazione pi\u00f9 importanti all'interno delle miniere si potevano distinguere dalle altre perch\u00e9 pi\u00f9 larghe e non avevano aperture ai lati. Negli abissi pi\u00f9 profondi, nonostante i nani non vi avessero mai lavorato, vi erano delle gallerie scavate da esseri che rodono la terra, che persino Sauron non conosce, essendo pi\u00f9 vecchi di lui, come riferito da Gandalf.\nCancelli occidentali.\nLe Porte di Durin, o cancelli occidentali, erano l'ingresso occidentale al regno di Khazad-d\u00fbm. Furono costruiti nella Seconda Era, quando i rapporti tra i Nani e gli Elfi dell'Eregion erano maggiori di quanto non lo fossero mai stati.\nFurono costruiti da Elfi e Nani. Fu Narvi, forse il pi\u00f9 grande artigiano dei Nani, a progettare e costruire i cancelli; Celebrimbor, Signore dell'Eregion, li decor\u00f2 con l'ithildin: fu inciso l'emblema di Durin, un martello e un'incudine coronata con sette stelle, gli alberi gli Alti Elfi e la stella della Casa di F\u00ebanor.\nI cancelli furono progettati in modo che, dall'interno, bastasse una semplice spinta per aprirli. Un nano, tuttavia, avrebbe avuto bisogno dell'ausilio di un compagno per aprirli. Per questo, i nani tennero sempre una guardia nei pressi di essi, che avrebbe aiutato un nano ad uscire, o avrebbe fermato qualsiasi intruso volesse fuggire. Dall'esterno, nessun nano, elfo o uomo avrebbe potuto aprire le porte, se non a conoscenza della parola magica.\nLe porte rimasero aperte per parecchi anni, con delle sentinelle che sedevano ai lati, per velocizzare il commercio tra i Nani di Khazad-d\u00fbm e la gente di Celebrimbor. Ma furono chiuse dopo che l'Eregion fu distrutto dalla guerra tra Sauron e gli Elfi. Anche se le porte non sono pi\u00f9 menzionate fino ai fatti antecedenti la Guerra dell'Anello, senza dubbio il Popolo di Durin avr\u00e0 aperto e chiuso le porte numerose volte prima dell'arrivo del Balrog nel 1980 TE, quando Khazad-d\u00fbm era ancora, seppur scarsamente rispetto al passato, popolata.\nQuando la Compagnia pass\u00f2 nei pressi dei cancelli, trov\u00f2 che le arti di Sauron avevano profondamente trasformato il luogo: il Sirannon (un torrente che passava nei pressi delle porte) era stato arginato e riempiva l'intera vallata antistante, apparendo come un cupo e malsano stagno. Quest'ultimo era abitato dall'Osservatore nell'acqua, una creatura senza nome, strisciata fuori delle profondit\u00e0 delle montagne, che attacca la compagnia, prima che questa avesse varcato le soglie di Khazad-d\u00fbm.\nSulla porta d'ingresso di Khazad-d\u00fbm c'\u00e8 scritto: \u00ab Ennyn Durin Aran Moria / Pedo mellon a minno \u00bb cio\u00e8 \u00ab Le porte di Durin Signore di Moria / Di' amico ed entra \u00bb.\nGandalf prova per lunghi istanti con varie parole e incantesimi; infine Gandalf intuisce che il significato della frase \u00e8 \u00ab Di' \"amico\" ed entra \u00bb e non \u00ab Di', amico, ed entra \u00bb, perci\u00f2 la parola chiave \u00e8 \"mellon\" che significa appunto \"amico\". Nell'adattamento cinematografico di Peter Jackson \u00e8 Frodo ad avere quest'intuizione.\nCamera di Mazarbul.\nLa Camera di Mazarbul era, anticamente, la camera degli scritti del regno. Era situata in un corridoio della ventunesima sala dell'estremit\u00e0 Nord, in cui la luce del giorno penetrava da profondi pozzi. Durante il viaggio nell'oscurit\u00e0, la Compagnia dell'Anello entr\u00f2 nella camera, dove trov\u00f2 la tomba di Balin, che li aveva deciso di stabilire la sua dimora durante l'ultimo tentativo di riconquistare la citt\u00e0-miniera. Oltre all'ingresso principale, che si affacciava nella ventunesima sala, vi era un'altra porta, pi\u00f9 piccola, che dava su delle scale che conducevano ai saloni dell'antica Khazad-d\u00fbm. Nella camera si trovavano varie casse di legno, distrutte dagli orchi, e varie asce e scimitarre, segno di una disperata resistenza da parte dei nani. Gandalf rinvenne all'interno della sala il Libro di Mazarbul, un'epopea del popolo di Balin. Proprio durante la lettura di quest'ultimo, un gruppo di orchi proruppe nella ventunesima sala e diede battaglia alla compagnia, che riusc\u00ec infine a scappare. Una parte o la totalit\u00e0 della camera venne distrutta dalla tensione causata dai contro-incantesimi del Balrog e di Gandalf durante il tentativo di quest'ultimo di chiudere la porta con la magia.\nIl Ponte di Khazad-d\u00fbm.\nIl ponte di Khazad-d\u00fbm era un esiguo ponte di pietra che attraversava una voragine per condurre ai cancelli orientali delle miniere.\nIl ponte era stato concepito con un'esigua larghezza per facilitarne la difesa: qualsiasi esercito nemico avesse preso le sale e i corridoi esterni, avrebbe potuto camminare solo in fila indiana per raggiungere l'interno delle miniere, il che avrebbe facilitato il compito dei difensori nani ed impedire al nemico di penetrare.\nIl ponte croll\u00f2 durante il duello fra il Balrog e Gandalf, che precipitarono nell'abisso.\nCancelli Orientali.\nL'ingresso principale di Khazad-d\u00fbm era situato ad est delle Montagne Nebbiose, dove si affacciava su Azanulbizar. Questo ingresso era conosciuto come il Cancello dei Rivi Tenebrosi. Le grandi porte erano precedute da un ampio salone, con enormi colonne ed alte finestre che consentivano la penetrazione della luce del giorno.\nPrima della loro distruzione, sui cancelli erano incise rune di diverse lingue con divieti ed ammonimenti per chiunque avesse intenzione di entrare nel regno nanico senza l'autorizzazione del re. Dopo la fuga dei nani, i grandi cancelli giacevano a terra, rotti e consunti dalle intemperie.\nNel corso dei secoli, tanti avvenimenti, pi\u00f9 o meno importanti, si svolsero nei pressi di queste porte: davanti a queste si svolse la guerra fra nani ed orchi per vendicare Thror, la cui testa decapitata e sfregiata fu gettata proprio da quella porta alcuni anni prima.\nGandalf entr\u00f2 a Moria attraverso il cancello di Dimrill per cercare Thr\u00e1in II, scomparso nel 2845. Anche Aragorn pass\u00f2 attraverso questo cancello durante uno dei suoi viaggi nella terra di Mezzo.\nGollum varc\u00f2 il cancello nell'agosto 3018 con lo scopo di raggiungere i cancelli occidentali per poi dirigersi verso la contea. Dopo il duello sul ponte di Khazad-d\u00fbm e la caduta nel baratro di Gandalf, Aragorn port\u00f2 il resto della compagnia fuori dalle miniere attraverso questo cancello.\nL'Interminabile Scala.\nL'Interminabile Scala partiva dall'abisso pi\u00f9 basso delle miniere e terminava nella vetta di Celebdil. I nani dubitavano della sua esistenza, considerandola una leggenda, ma Gandalf conferm\u00f2 la sua esistenza a Gimli durante il racconto del suo duello con il Flagello di Durin, che, tra l'altro, caus\u00f2 la distruzione della parte superiore di esse. L'altezza della scala non \u00e8 nota, ma Gandalf disse di essere salito per molte migliaia di passi in una spirale ininterrotta. La scala avrebbe dovuto avere proporzioni veramente colossali, infatti essa parte da abissi sconosciuti persino ai nani per condurre fino ad una delle pi\u00f9 alte vette della Terra di Mezzo.\nMoria nel viaggio della Compagnia dell'Anello.\nDurante il viaggio verso sud, l'antica Khazad-d\u00fbm, ora Moria, diviene per la Compagnia dell'Anello l'unico percorso possibile per attraversare le montagne: la breccia di Rohan \u00e8 troppo vicina a Isengard e le terre lungo il mare sono sorvegliate; infine, il passo del Caradhras, la via proposta da Aragorn, si presenta subito ostile e pericolosa: la Compagnia \u00e8 aggredita da una terribile tempesta di neve, certamente provocata da qualche malvagia volont\u00e0, che riduce all'impotenza gli hobbit e costringe i viaggiatori a tornare indietro.\nDopo l'ascesa, non senza difficolt\u00e0, dal Caradhras, Gandalf riunisce la compagnia in consiglio e suggerisce l'attraversamento delle miniere, nonostante l'iniziale riluttanza della maggior parte dei viandanti.\nDopo un'incursione da parte di un branco di lupi, respinta dalle arti magiche di Gandalf, la Compagnia giunge alle porte occidentali delle miniere: chiuse e dimenticate, esse sono situate in una profonda gola montagnosa invasa da un lago oscuro e limaccioso creato artificialmente con l'ostruzione delle acque del fiume Sirannon, il Rivo del Cancello. L'apertura delle porte si rivela per\u00f2 pi\u00f9 complessa del previsto, essendo porte magiche, che rispondono solo a parole segrete ormai dimenticate. Dopo ore di tentativi, Gandalf riesce a decifrare l'enigma delle porte (la cui parola-chiave \u00e8 nascosta nell'iscrizione \u00abDi' \"amico\" ed entra\u00bb), ma nello stesso istante in cui le porte si spalancano, dalle profondit\u00e0 dell'oscuro lago emergono dei tentacoli, che si avvinghiano alla gamba di Frodo. Dopo che lo hobbit \u00e8 sottratto al mortale pericolo e tutti si sono posti in salvo oltre l'ingresso delle miniere, l'Osservatore nell'Acqua avvinghia i battenti delle porte e li chiude rovinosamente alle spalle dei fuggiaschi, che non hanno altra scelta che proseguire.\nUn viaggio nell'oscurit\u00e0.\nPer decine di miglia, Gandalf guida alla luce del suo magico bastone i viaggiatori per l'immensa citt\u00e0 sotterranea dei nani, composta da un labirinto oscuro e pericoloso di scale, corridoi, sale disabitate disseminate di crepacci e trappole appositamente create per la difesa dagli invasori. Per esorcizzare il desolante silenzio, Pipino fa cadere un sasso in un profondo pozzo oscuro, con grande disappunto di Gandalf: dalle profondit\u00e0 della terra giunge un inquietante martellio, come un segnale, che ben presto, per\u00f2, si perde nell'eco, tranquillizzando i nove viandanti. Dopo aver superato il primo serio scacco, quello di scegliere la via giusta, la compagnia si incammina verso la ventunesima sala dell'estremit\u00e0 nord, giungendovi a notte fonda. In questi luoghi, secondo Gandalf, grazie a profondi pozzi, era possibile vedere la luce del giorno. Durante il suo turno di guardia, a Frodo pare di scorgere due occhi gialli e pallidamente illuminati che lo spiano da lontano.\nA fianco del salone, la Compagnia trova la Camera di Mazarbul, un vano fiocamente illuminato da un pozzo aperto verso il cielo, al cui centro giace la tomba di Balin, signore di Khazad-d\u00fbm. \u00c8 cos\u00ec che Gandalf e Gimli apprendono del fallimento dell'ultimo tentativo dei nani di reimpadronirsi del loro reame.\nIl Ponte di Khazad-d\u00fbm.\nNella Camera di Mazarbul i viaggiatori si attardano a leggere il diario degli ultimi giorni di vita della guarnigione di Balin, quando improvvisamente il battito di tamburi gi\u00e0 udito in precedenza e momentaneamente assopitosi, rompe nuovamente il silenzio, facendosi rapidamente sempre pi\u00f9 vicino. Dalla parte del salone centrale giunge un violento attacco di orchi, capeggiati da un gigantesco troll di caverna. La resistenza \u00e8 accanita e serrata, e i nemici vengono sbaragliati facilmente, ma Frodo \u00e8 colpito da un violento colpo di lancia, che lo lascia a terra come morto, rialzandosi poco dopo con grande sorpresa di tutti. La compagnia cerca di fuggire da una uscita secondaria, cercando di serrare la porta alle loro spalle, quando sopraggiunge un nuovo nemico, in grado di forzarla con la sola volont\u00e0. Con grande sforzo, Gandalf riesce a tenere bloccata la porta, ma la tensione \u00e8 tale che la camera di Mazarbul crolla, lasciando Gandalf stesso debole e quasi cieco. Incomincia la fuga disperata verso l'uscita est di Moria.\nAncora guidati da un esausto Gandalf, i viaggiatori sbucano nell'ultimo salone, nel cui centro percorso da un'immensa voragine si alzano delle fiamme, e da l\u00ec, poco dopo, emerge il Balrog. La Compagnia si avventa sul ponte portandosi all'estremit\u00e0 opposta, mentre Gandalf, cerca di opporre resistenza al nemico, riuscendo a frantumare con la magia il sottile ponte di pietra sotto i piedi del Balrog: questi precipita nell'oscurit\u00e0, ma prima di scomparire avvinghia con la sua frusta le ginocchia di Gandalf, che cade cos\u00ec con esso nelle immense profondit\u00e0 della terra. Gandalf \u00e8 caduto, ma i suoi compagni sono salvi e possono correre, bench\u00e9 accecati dalle lacrime, fuori dalle miniere.\nAdattamenti.\nFilm.\nNel film d'animazione di Ralph Bakshi, le miniere di Khazad-d\u00fbm appaiono come un interminabile labirinto fatto di archi, scale, e crepacci. Essendo una pellicola animata, i colori usati non danno l'idea dell'oscurit\u00e0 come nel libro o negli altri adattamenti.\nNella trasposizione cinematografica di Peter Jackson, il regista neozelandese si \u00e8 sostanzialmente basato sulle illustrazioni di Alan Lee, con la differenza che, a parte il Ponte, l'architettura \u00e8 interamente costituita da poligoni, e non contiene minimamente curve.\nVideogiochi.\nSulle miniere di Khazad-d\u00fbm \u00e8 anche basato un vecchio gioco in stile rogue. Lo scopo del gioco \u00e8 di raggiungere il fondo di un labirinto delle miniere e uccidere il Balrog. A questo gioco si sono ispirati anche altri videogiochi, come \"Angband\" e \"Diablo\".\nLe miniere sono presenti anche sul gioco da tavolo de Il Signore degli Anelli, ideato da Reiner Knizia.\nLa prima espansione al gioco MMORPG \"Lord of the rings Online\" \u00e8 intitolato proprio \"Mines of Moria\", contenente numerosi livelli ambientati in varie parti delle miniere, come l'Interminabile Scala, il Ponte di Kazad-dum e i vari cancelli."}
{"id": "231826", "revid": "767487", "url": "https://it.wikipedia.org/wiki?curid=231826", "title": "Gioia di vivere (film 1945)", "text": "Gioia di vivere (\"Forever Yours\") \u00e8 un film del 1945, diretto da William Nigh.\nTrama.\nDurante la seconda guerra mondiale, una giovane ragazza benestante si prodiga per assistere ai soldati, tramite varie iniziative di beneficenza, finch\u00e9 a causa un attacco di poliomielite non ne compromette l'uso delle gambe. Nonostante il supporto di vari medici la situazione pare senza rimedio, fino a quando un giovane medico militare appena tornato dal fronte si interessa al caso. Il giovane infatti sta facendo varie terapie per la riabilitazione dei soldati di ritorno dal fronte, e i buoni risultati lo spingono a provare le stesse cure anche per i malati di poliomielite.\nRiesce infine a curare la giovane infermiera e a guarirla. Come ulteriore ricompensa per il successo nel finale del film sboccia anche l'amore tra i due protagonisti."}
{"id": "231827", "revid": "767487", "url": "https://it.wikipedia.org/wiki?curid=231827", "title": "Giovani amanti (film 1954)", "text": "Giovani amanti \u00e8 un film del 1954 diretto da Anthony Asquith.\nTrama.\nDue innamorati sono i protagonisti di questo film: uno \u00e8 impiegato nel \"Servizio Informazioni\" dell'ambasceria statunitense, l'altra \u00e8 figlia di un ambasciatore di un paese socialista europeo.\nEntrambi si amano, ma vengono sospettati di essere delle spie, cos\u00ec fuggono."}
{"id": "231828", "revid": "767487", "url": "https://it.wikipedia.org/wiki?curid=231828", "title": "Giovani amanti (film 1964)", "text": "Giovani amanti \u00e8 un film del 1964 diretto da Samuel Goldwyn Jr..\nTrama.\nEddie \u00e8 un giovane studente d'arte che un giorno incontrando Pam se ne innamora perdutamente.\nAnche se la ama, Eddie non vuole sposarsi perch\u00e9 rinuncerebbe alla sua carriera artistica; cos\u00ec Pam quando rimane incinta lo lascia e cambia citt\u00e0.\nEddie supera l'esame con pieni voti, ma la sua vita non \u00e8 pi\u00f9 quella di prima."}
{"id": "231829", "revid": "2169878", "url": "https://it.wikipedia.org/wiki?curid=231829", "title": "Vita di Giovanna d'Arco", "text": "Vita di Giovanna d'Arco, noto anche come Giovanna d'Arco, \u00e8 un cortometraggio ritenuto perduto del 1909 diretto da Mario Caserini e sceneggiato da Guido Gozzano.\nTrama.\nLa pellicola \u00e8 ispirata alla vita di Giovanna d'Arco e alla tragedia romantica \"La Pulzella d'Orl\u00e9ans\" scritta nel 1801 da Friedrich Schiller."}
{"id": "231831", "revid": "767487", "url": "https://it.wikipedia.org/wiki?curid=231831", "title": "Giovanna d'Arco (film 1913)", "text": "Giovanna d'Arco \u00e8 un film muto del 1913 diretto da Ubaldo Maria Del Colle con Nino Oxilia. \u00c8 stato il primo lungometraggio della storia del cinema mondiale dedicato a Giovanna d\u2019Arco.\nTrama.\nIl film narra i momenti pi\u00f9 importanti della vita di Giovanna d'Arco (1412-1431) a partire dalle apparizioni di San Michele, Santa Margherita e Santa Caterina, che la incitarono ad agire per la liberazione della Francia dagli inglesi nella guerra dei cent'anni.\nLa narrazione prosegue poi con l'incontro di Giovanna con il re Carlo VII di Francia, accompagnata da Bertrand de Poulengy, che la ama con devozione. Dopo la battaglia per la liberazione di Orl\u00e9ans assediata dagli inglesi, l'incoronazione di Carlo VII a Reims l'11 luglio 1429 e il ferimento sotto le mura di Parigi, Giovanna viene catturata dagli inglesi. La sua missione termina con il processo ordinato dall'Inquisizione che la metter\u00e0 a morte sul rogo.\nProduzione.\nIl film, a tutt'oggi considerato perduto, fu prodotto in cinque parti nel 1913 a Torino dalla Savoia di Pier Antonio Gariazzo. Le fonti sono contraddittorie per quanto riguarda il metraggio: nelle pubblicit\u00e0 \u00e8 menzionata la lunghezza di 2500 o 2000 metri, mentre nei dati di censura raccolti da Aldo Bernardini e Vittorio Martinelli \u00e8 indicata di 1800 o 1400 metri. La produzione si avvalse di circa mille comparse e trecento cavalli.\nFu il primo lungometraggio della storia del cinema mondiale dedicato a Giovanna d\u2019Arco. Tale primato \u00e8 stato reso noto in Italia da Patrizia Deabate nel suo saggio pubblicato sul n. 14 di \u201cImmagine. Note di storia del cinema\u201d, secondo un\u2019intervista rilasciata da Claudia Gianetto, responsabile della Cineteca del Museo Nazionale del Cinema di Torino. La Deabate ha attinto agli studi dello storico svizzero Herv\u00e8 Dumont.\nIl lungometraggio riscosse un notevole successo, specie negli Stati Uniti nel 1914, in concomitanza con le proiezioni di un altro colossal prodotto a Torino: \"Cabiria\". Tale successo deriv\u00f2 sia dalla spettacolarit\u00e0 della pellicola che dall'interpretazione della Jacobini: da ricordare inoltre che all'epoca Giovanna d'Arco in U.S.A. era un personaggio estremamente popolare, considerata una sorta di patrona nazionale nonch\u00e9 icona dell'emancipazione femminile.\nI diritti sulla pellicola furono ceduti alla World Special Film Corporation che effettu\u00f2 la distribuzione a New York, Philadelphia, Boston, Washington, Cleveland, Detroit, Minneapolis, Indianapolis, Chicago, Kansas City, Cincinnati, Pittsburg, Atlanta, Buffalo, St, Luis, Dallas, New Orleans, San Francisco, Seattle ed anche in Canada: prima a Montreal e poi a Toronto.\nCritica.\nDalle pagine de \"La vita cinematografica\" del 15 novembre 1913: \u00abUna film colossale [\u2026] che sebbene in qualche dettaglio presenta delle mende e qualche deficienza, nel suo complesso \u00e8 un lavoro apprezzabilissimo e di effetto. Alcuni quadri d\u2019assieme e di movimento di masse, specialmente, sono indovinatissimi e sapientemente condotti; curati assai i costumi, mobili, attrezzerie e grandiosa, senza economia, la messa in scena. La signorina Jacobini, che nelle films passionali e drammatiche ammirammo e complimentammo sovente, in questo lavoro in cui un sentimento grandissimo di fede predomina ed agita il suo essere, si \u00e8 comportata come meglio non avrebbe potuto fare, dandoci un'interpretazione misurata della coraggiosa e sventurata eroina. Ottima la parte fotografica\u00bb.\nDal \"Motography\" del 21 febbraio 1914: \u00abUn film che ispira perch\u00e9 stupendo, e per la sincerit\u00e0 e il valore educativo \u00e8 la storia in cinque bobine di Giovanna d'Arco, che \u00e8 distribuito dalla World's Special Film Company. Onore per come \u00e8 stato fatto il film va alla Savoia e, per il ritratto reverenziale della ragazza martire Giovanna, a Mademoiselle Maria Jacobini. La realizzazione della Savoia nel ritrarre i tre anni cruciali della vita della ragazza contadina, \u00e8 splendida\u00bb."}
{"id": "231833", "revid": "767487", "url": "https://it.wikipedia.org/wiki?curid=231833", "title": "Giovanna d'Arco (film 1935)", "text": "Giovanna d'Arco (\"Das M\u00e4dchen Johanna\") \u00e8 un film del 1935, diretto da Gustav Ucicky.\nProduzione.\nIl film fu prodotto da Bruno Duday per la Universum Film (UFA).\nDistribuzione.\nDistribuito dall'Universum Film (UFA), il film usc\u00ec nelle sale tedesche il 26 aprile 1935 con il titolo originale \"Das M\u00e4dchen Johanna\" che venne usato sul mercato di lingua tedesca (Germania e Austria). Vennero usati anche i titoli alternativi \"Die heilige Johanna\" e \"Die Sendung\"."}
{"id": "231834", "revid": "767487", "url": "https://it.wikipedia.org/wiki?curid=231834", "title": "Giovanna d'Arco (film 1948)", "text": "Giovanna d'Arco (\"Joan of Arc\") \u00e8 un film del 1948 diretto da Victor Fleming. \u00c8 un film biografico interpretato da Ingrid Bergman nel ruolo di Giovanna d'Arco, basato sul dramma di Bradway \"Joan of Lorraine\" di Walter Wanger. Il film vinse tre premi Oscar.\nTrama.\nGiovanna \u00e8 una ragazza che vive a Domremy, nella zona francese della Lorena, quando sente delle voci misteriose che la inducono a partecipare alla guerra contro gli inglesi.\nComandata da Robert Baudricort, si reca alla corte di Carlo VII. Carlo vuole metterla alla prova e fa sedere sul trono uno dei suoi cortigiani. Giovanna, per\u00f2, con grande stupore del re, riconosce il sovrano confuso in mezzo agli altri nobili della corte.\nCarlo la mette a capo dell'esercito francese schierato per la battaglia d'Orl\u00e9ans. Quando i francesi, guidati da quella strana ragazza, vincono la battaglia, tutti, compreso il re, rimangono stupiti dalle sue capacit\u00e0; Giovanna, allora, rivela di aver vinto grazie all'aiuto divino.\nConsiderandola una strega, Carlo la lascia alla merc\u00e9 dell'Inquisitore Cauchon.\nDopo essere stata torturata, Giovanna viene condannata a essere bruciata sul rogo. Dopo la sua morte, il popolo francese la proclama martire, prendendola come simbolo di ribellione.\nProduzione.\nSviluppo.\n\"Giovanna d'Arco\" venne prodotto nel 1947\u20131948 da una compagnia indipendente, la Sierra Pictures, creata appositamente per il film e da non confondersi con l'omonima societ\u00e0 di produzione di film muti.\nLe riprese si svolsero a partire dal 16 settembre 1947, principalmente presso gli Hal Roach Studios, con alcune scene in esterni nella zona di Los Angeles. \"Giovanna d'Arco\" fu l'unico film prodotto dalla Sierra Pictures.\nCasting.\nLa Bergman faceva pressioni per interpretare Giovanna da molti anni, e questo film era da lei considerato un progetto da sogno. Il film riscosse giudizi contrastanti e incassi inferiori alle aspettative, sebbene non si rivel\u00f2 un \"disastro finanziario\" come spesso si \u00e8 riportato. Donald Spoto, in una biografia di Ingrid Bergman, dichiar\u00f2 persino che \"nonostante le denunce dei critici, il film recuper\u00f2 gli investimenti con un consistente profitto\".\nIl film fu l'ultimo diretto dal regista Victor Fleming che mor\u00ec a causa di un infarto dopo soli due mesi dalla distribuzione della pellicola. La versione originale della durata di oltre due ore e mezza fu drasticamente tagliata per volere della produzione per l'uscita nei cinema, e solamente quasi cinquanta anni dopo la versione originale fu restaurata e distribuita sul mercato home video.\nIngrid Bergman e Jos\u00e9 Ferrer (al suo debutto cinematografico) ricevettero una candidatura ai premi Oscar per le loro interpretazioni.\nDistribuzione.\nVersione tagliata.\nIl film fu distribuito nel novembre 1948 dalla RKO Pictures. Quando fu accorciato per la distribuzione generale nel 1950, furono tagliati 45 minuti; e la versione tagliata venne distribuita, non dalla RKO, ma da una compagnia chiamata Balboa Film Distributors, la stessa societ\u00e0 che aveva ridistribuito \"Il peccato di Lady Considine\" di Alfred Hitchcock, film sempre interpretato da Ingrid Bergman.\nVersione originale.\nLa versione completa da 145 minuti di \"Giovanna d'Arco\" rimase inedita negli Stati Uniti per circa 49 anni. Il film venne restaurato nel 1998 e distribuito direttamente in formato DVD nel 2004."}
{"id": "231835", "revid": "125542986", "url": "https://it.wikipedia.org/wiki?curid=231835", "title": "Francesco Saverio", "text": "Biografia.\nEra nato in una famiglia nobile di Javier (in Navarra). I beni della famiglia erano stati confiscati da Ferdinando il Cattolico dopo la vittoria sugli autonomisti navarrini filofrancesi. Per sfuggire alla sconfitta e alla miseria si rifugi\u00f2 quindi in Francia e and\u00f2 a studiare teologia alla Sorbona dove, dopo il primo triennio, divenne \"maestro\".\nNel suo stesso collegio di Santa Barbara arriv\u00f2 Ignazio di Loyola che, oltre ad essere uno dei suoi pi\u00f9 grandi amici (furono proclamati santi insieme), ne riconobbe immediatamente il temperamento combattivo ed ardente e decise di conquistarlo alla propria causa. Nello stesso collegio studiava anche Pierre Favre (1506-1546). Con Javier e Favre Ignazio fece i primi voti, da cui sarebbe poi nata la Compagnia di Ges\u00f9, nella chiesa di Saint Pierre di Montmartre, il 15 agosto 1534. I voti erano: povert\u00e0, castit\u00e0, obbedienza e pellegrinaggio in Terrasanta; se non fossero riusciti a partire, sarebbero andati a Roma per mettersi a disposizione del Papa.\nNon riuscendo a partire da Venezia, i nuovi gesuiti cominciarono con l'adempiere l'ultima parte dell'impegno, e papa Paolo III finanzi\u00f2 il loro viaggio. A Roma Francesco Saverio fu ordinato sacerdote nel 1537, e qui i primi gesuiti aggiunsero ai tre voti tradizionali di povert\u00e0, castit\u00e0 e obbedienza, il quarto e distintivo: l'obbedienza al papa. \nNel 1540 Giovanni III del Portogallo chiese a papa Paolo III di inviare missionari ad evangelizzare i popoli delle nuove colonie nelle Indie orientali.\nFrancesco Saverio, indicato da Ignazio, part\u00ec nel marzo del 1541. Per le Indie si partiva da Lisbona e il viaggio del nuovo missionario dur\u00f2 pi\u00f9 di un anno: arriv\u00f2 a Goa nel maggio dell'anno successivo, spingendosi poi fino a Taiwan. La tradizione vuole che egli abbia portato la propria attivit\u00e0 missionaria fino alle Filippine, ma di questo viaggio mancano i riscontri.\nNel 1545 part\u00ec per la penisola di Malacca, in Malaysia, dove incontr\u00f2 alcuni giapponesi che gli proposero di estendere l'evangelizzazione al Giappone, dove pure arriv\u00f2 nell'agosto 1549 a Kagoshima. L\u00e0 cap\u00ec l'importanza della Cina, dove poi si diresse: ma, ammalatosi durante il viaggio dalla Malacca all'isola di Sancian, mor\u00ec nel 1552, senza poter ricevere alcun sacramento e privato di una sepoltura cristiana. Il suo corpo fu portato a Goa, dove si trova oggi nella chiesa del \"Bom Jesus\".\nTale luogo di culto, insieme ad altre chiese del luogo, \u00e8 uno dei 38 siti indiani presenti nella World Heritage List dell'UNESCO.\nIl culto.\nFu sepolto nella chiesa dei Gesuiti di Goa. Una sua reliquia (il braccio destro) fu inviata a Roma, dove si conserva, dal 1614, in un reliquiario della Chiesa del Ges\u00f9, chiesa madre dell'ordine.\nAltre parti del corpo del santo sono state asportate nel corso del tempo ad opera di fedeli interessati al possesso delle reliquie.\nUna piccola parte delle reliquie \u00e8 oggi conservata anche nella pietra sacra dell'altare della chiesa parrocchiale di San Francesco Saverio alla Garbatella, antico quartiere di Roma.\n\u00c8 stato dedicato al Santo il cosiddetto oratorio del Caravita, nei pressi della chiesa di Sant'Ignazio nel rione Pigna a Roma.\nFu canonizzato con Ignazio di Loyola da papa Gregorio XV il 12 marzo 1622.\nLa Chiesa cattolica ne celebra la festa liturgica il 3 dicembre e lo considera patrono delle missioni. Si usa celebrare in suo onore, a partire dal 4 marzo al 12 marzo (giorno della sua canonizzazione) una particolare novena detta \"della grazia\" perch\u00e9 legata alla prodigiosa guarigione avvenuta per intercessione del santo nel 1636 a beneficio di un giovane padre gesuita, Marcello Mastrilli, Provinciale del viceregno di Napoli, moribondo dopo un grave incidente. Per questo \u00e8 venerato anche come grande taumaturgo specie in casi di difficile soluzione. \nAlla sua figura si richiama la congregazione laicale dei Fratelli di San Francesco Saverio (Fratelli Saveriani). Santa Francesca Saverio Cabrini decise di chiamarsi in questo modo, aggiungendo al proprio nome di battesimo quello di \"Saverio\", in onore del santo, quando pronunci\u00f2 i voti religiosi dopo aver fondato le Suore missionarie del Sacro Cuore. \nCome Francesco Saverio, anche lei voleva dedicarsi all'evangelizzazione dell'Estremo Oriente ma poi divenne missionaria negli Stati Uniti, dove la situazione degli immigrati italiani era molto dura."}
{"id": "231836", "revid": "6923", "url": "https://it.wikipedia.org/wiki?curid=231836", "title": "Giovanna d'Arco (film 1999)", "text": "Giovanna d'Arco (\"The Messenger: The Story of Joan of Arc\") \u00e8 un film del 1999 diretto da Luc Besson.\nLa pellicola, di produzione francese, \u00e8 stata girata in lingua inglese.\nTrama.\nIl film si divide in tre parti: l'infanzia di Giovanna, la sua vita da guerriera e il suo processo. La giovane Giovanna d'Arco \u00e8 una bambina particolarmente pia, devota, amata e felice del piccolo villaggio contadino, di Domr\u00e9my del ducato di Lorena, fino a che questo villaggio e i suoi abitanti vengono, un giorno, saccheggiati, massacrati e bruciati da un distaccamento di soldati inglesi, durante la guerra dei cent'anni.\nGiovanna, che la sua adorata sorella nasconde in un armadio a muro che protegge con il suo corpo, \u00e8 la testimone impotente del massacro di quest'ultima, che viene stuprata da un soldato inglese contro la porta dell'armadio dove lei si nasconde dopo essere stata infilzata mortalmente all'addome con la spada, spettacolo a cui assistono sconvolti anche i suoi stessi complici. La bambina viene affidata alle cure dei loro zii, ma non riuscir\u00e0 a riprendersi dal trauma poich\u00e9 si instilla nella sua anima un odio isterico e profondo verso gli inglesi.\nL'infanzia di Giovanna si chiude con le domande che la bambina, disperata, rivolge ad un prete durante la confessione, chiedendo quale senso abbia avuto la morte della sorella, perch\u00e9 lei non sia morta al posto della sorella, e perch\u00e9 Dio abbia voluto questo delitto. Il prete risponde che forse Giovanna \u00e8 stata risparmiata perch\u00e9 Dio ha dei progetti nei suoi confronti. Alcuni anni dopo Giovanna, ormai una ragazza alle soglie dell'et\u00e0 adulta, si presenta alla corte del delfino Carlo VII, erede designato al trono, chiedendo udienza.\nIl principe la accoglie nascondendosi tra i suoi cortigiani e sfidando la ragazza a riconoscerlo, prova che la ragazza riesce a superare tra lo stupore dei presenti. Giovanna ottiene quindi udienza privata presso Carlo e lo convince che Dio l'ha incaricata di scacciare gli inglesi dalla Francia e che lei sar\u00e0 lo strumento della sua incoronazione nella Cattedrale di Reims. La suocera del delfino, una donna dall'acuto istinto politico, inizialmente appoggia la visione della ragazza, dato che il popolo sembra incantato e ispirato dalla figura della fanciulla. Giovanna ottiene quindi di recarsi alla citt\u00e0 assediata di Orleans con un contingente di soldati francesi.\nIl suo odio feroce, isterico, cieco e molto comunicativo \u00e8 in grado di rendere fanatiche le armate francesi e i signori che le comandano. Grazie alla guida ispirata della ragazza, i francesi sono in grado di liberare la citt\u00e0 di Orleans e scacciare gli assedianti inglesi. Giovanna d'Arco ottiene grande popolarit\u00e0, e riceve messaggi da tutte le citt\u00e0 assediate di Francia affinch\u00e9 giunga a liberarle dagli invasori. Con le sue gesta la fanciulla si guadagna anche l'odio implacabile del re di Inghilterra.\nUna volta ottenuto il potere la famiglia reale abbandona la propria eroina, rancorosa ed isterica, divenuta ormai imbarazzante e di ostacolo alle trattative diplomatiche. Giovanna non riceve pi\u00f9 rinforzi e aiuti da Carlo VII, e non pu\u00f2 portare a termine il suo sogno di liberare tutta la Francia, disponendo ormai solo di alcune centinaia di soldati a lei fedeli. Un tentativo di liberare la citt\u00e0 di Parigi conquistata dagli Inglesi fallisce miseramente. Giovanna si scontra aspramente con il re di Francia per il mancato aiuto, e il re decide di lasciarla catturare dai Borgognoni.\nI Borgognoni vendono la fanciulla agli inglesi, che la sottopongono a processo. Nel corso del processo, Giovanna d'Arco \u00e8 sola e dubita di alcuni episodi della sua vita: tutti quei \"segni di Dio\" che interpretava a destra e a manca non erano forse delle semplici coincidenze? Giudicata eretica, gli inglesi la bruciano viva, pubblicamente, il 30 maggio 1431, sulla piazza del mercato vecchio a Rouen.\nAccoglienza.\nIl film \u00e8 stato accolto negativamente dalla critica. Sull'aggregatore di recensioni Rotten Tomatoes ha un indice di gradimento del 31%, con un voto medio di 4.5 su 10 basato su 74 recensioni. Il commento del sito recita: \"La narrazione imponente crolla sotto il proprio peso\".\nRoger Ebert del \"Chicago Sun-Times\" ha dato al film 2 stelle su 4, descrivendolo come \"un disastro [...] un esile putiferio storico poco coinvolgente\".\nIn Italia Franco Cardini, sull\"Avvenire\", ha criticato la rappresentazione dei personaggi storici come Filippo il Buono o Iolanda di Aragona e ha scritto \"L'aspetto religioso della vicenda viene ridotto ad una vaga spiritualit\u00e0 new age\". Irene Bignardi, su \"La Repubblica\", ha descritto il film come \"un western medievale tutto sangue, furore e orrore\", criticando inoltre la lunghezza del film e l'uso delle musiche\"."}
{"id": "231837", "revid": "767487", "url": "https://it.wikipedia.org/wiki?curid=231837", "title": "Giovanna la pallida (film 1911)", "text": "Giovanna la pallida \u00e8 un cortometraggio del 1911 diretto e interpretato da Gennaro Righelli."}
{"id": "231838", "revid": "767487", "url": "https://it.wikipedia.org/wiki?curid=231838", "title": "Giovanna la pallida (film 1921)", "text": "Giovanna la pallida \u00e8 un film del 1921 diretto da Ivo Illuminati. \u00c8 ispirato all'omonimo romanzo di Honor\u00e9 de Balzac."}
{"id": "231839", "revid": "767487", "url": "https://it.wikipedia.org/wiki?curid=231839", "title": "Giovanna la pazza (film 1910)", "text": "Giovanna la pazza \u00e8 un cortometraggio muto italiano del 1910 diretto da Mario Caserini, ispirato alla figura di Giovanna di Castiglia."}
{"id": "231840", "revid": "125992673", "url": "https://it.wikipedia.org/wiki?curid=231840", "title": "Giovanna la pazza (film 1948)", "text": "Giovanna la pazza (\"Locura de amor\") \u00e8 un film del 1948, diretto da Juan de Ordu\u00f1a.\nTrama.\nIl duca Filippo, innamorato di Aldara, una bellissima principessa araba, tenta di dimostrare falsamente che sua moglie Giovanna di Castiglia sia pazza.\nTutto va per il verso giusto ma, proprio quando la regina sta per essere internata, il duca si ammala e muore."}
{"id": "231841", "revid": "767487", "url": "https://it.wikipedia.org/wiki?curid=231841", "title": "Giovanni dalle Bande Nere (film 1910)", "text": "Giovanni dalle Bande Nere \u00e8 un cortometraggio del 1910 diretto da Mario Caserini.\nBreve trama.\nIl film ripercorre la vita di Giovanni, della grande famiglia Medici esistita all'epoca del Rinascimento, la cui particolarit\u00e0 era di circondarsi di soldati vestiti di nero con cui compiva scorrerie di notte.\nDistribuzione.\nIl film \u00e8 uscito con vari titoli: in Francia con \"Jean de M\u00e9dicis\", in Germania con \"Giovanni de Medici\", in Gran Bretagna con \"Giovanni Medici\", in USA con \"Giovanni of Medici\" e in Spagna con \"La banda negra\"."}
{"id": "231842", "revid": "767487", "url": "https://it.wikipedia.org/wiki?curid=231842", "title": "Giovanni dalle Bande Nere (film 1956)", "text": "Giovanni dalle Bande Nere \u00e8 un film del 1956 diretto da Sergio Grieco, ispirato ad un romanzo di Luigi Capranica, ed al condottiero Giovanni delle Bande Nere.\nTrama.\nGiovanni de' Medici, soprannominato \"dalle Bande Nere\" perch\u00e9 indossava sempre un'armatura nera e agiva con le sue truppe di notte, \u00e8 impegnato in scontri con i francesi al comando di Francesco I e poi contro i tedeschi governati da Carlo V. Durante queste turbolente situazioni Giovanni s'innamora di una bella ragazza, a cui per\u00f2 non rivela la sua vera identit\u00e0, ma quando la ragazza lo scopre si ritira in convento. Solo quando Giovanni riporta gravi ferite in una battaglia la giovane donna cambier\u00e0 idea e correr\u00e0 a chiedergli perdono."}
{"id": "231843", "revid": "767487", "url": "https://it.wikipedia.org/wiki?curid=231843", "title": "Giovinezza (film 1932)", "text": "Giovinezza \u00e8 un film del 1932 diretto da Mario Baffico."}
{"id": "231844", "revid": "767487", "url": "https://it.wikipedia.org/wiki?curid=231844", "title": "Giovinezza (film 1933)", "text": "Giovinezza (\"Reifende Jugend \") \u00e8 un film del 1933 prodotto e diretto da Carl Froelich. La sceneggiatura si basa sul lavoro teatrale \"Reifepr\u00fcfung\" di Max Dreyer.\nTrama.\nTre studentesse, pur volendo proseguire gli studi ed ottenere il diploma di scuola superiore, sono costrette a lasciare la loro piccola citt\u00e0 per andare a studiare al ginnasio di Stralsund. La scuola, che si trova in un vecchio monastero cistercense, \u00e8 diretta dal professor Brodersen, convinto assertore dell'idea che l'istruzione superiore vada riservata ai maschi. Ci\u00f2 nonostante, \u00e8 disposto a dare una possibilit\u00e0 alle tre ragazze che si integrano ben presto, trovando negli studenti maschi dei buoni compagni.\nProduzione.\nIl film - che fu prodotto da Carl Froelich per la sua compagnia, la berlinese Carl Froelich-Film GmbH - venne girato nel luglio 1933 in Pomerania, a Stralsund, sul Mar Baltico.\nDistribuzione.\nIl film - distribuito dall'Europa-Filmverleih AG - fu presentato in prima a Stralsund il 22 settembre 1933."}
{"id": "231846", "revid": "767487", "url": "https://it.wikipedia.org/wiki?curid=231846", "title": "Giovinezza (film 1952)", "text": "Giovinezza \u00e8 un film del 1952, diretto dal regista Giorgio P\u00e0stina.\nTrama.\nMario \u00e8 innamorato di Anna, ma il padre di lei, che \u00e8 un brigadiere, ostacola il loro amore ritenendo il ragazzo un buono a nulla.\nUna sera Mario incontra in un night club una sua ex fiamma di nome Irene: tra i due si riaccende subito la passione.\nDopo aver sprecato con la ragazza tutti i propri risparmi, Mario si rivolge all'usuraio Cesare per un piccolo prestito; l'uomo accetta ma alla seconda richiesta di Mario gli detta delle condizioni: Mario dovr\u00e0 guidare un camioncino che trasporta pacchetti di sigarette illegali.\nMa il padre lo scopre e allontana Mario da sor Cesare, prendendosi tutte le responsabilit\u00e0 denunciando l'uomo alla questura.\nIn seguito Mario si riappacificher\u00e0 con il suo vero amore Anna e tra le due famiglie regner\u00e0 la pace.\nProduzione.\nIl film \u00e8 stato girato negli studi di Cinecitt\u00e0, per le vie di Roma e in alcuni luoghi del Lazio."}
{"id": "231847", "revid": "767487", "url": "https://it.wikipedia.org/wiki?curid=231847", "title": "Giubbe rosse (film 1940)", "text": "Giubbe rosse (\"North West Mounted Police\") \u00e8 un film del 1940 diretto da Cecil B. DeMille e ambientato in Canada, durante la Ribellione del Nord-Ovest capitanata da Louis Riel.\nTrama.\nVicende avventurose di un reggimento della polizia a cavallo alle prese con trib\u00f9 d'indiani e con bande di \"French Canadians\" (canadesi francofoni) senza scrupoli che, sotto il pretesto nazionalistico, fanno guerra a Sua Maest\u00e0 Britannica. Al centro dell'azione un ranger del Texas inviato in Canada per catturare il capo dei ribelli accusato di un omicidio compiuto proprio negli Stati Uniti.\nProduzione.\nIl film fu prodotto dalla Paramount Pictures. Venne girato in California, nella San Bernardino National Forest, al Big Bear Lake, Big Bear Valley.\nDistribuzione.\nDistribuito dalla Paramount Pictures, il film usc\u00ec nelle sale cinematografiche statunitensi il 22 ottobre 1940. Il 21 ottobre era stato presentato in prima a Regina, nel Saskatchewan. Il 6 novembre, usc\u00ec a New York."}
{"id": "231848", "revid": "767487", "url": "https://it.wikipedia.org/wiki?curid=231848", "title": "Giubbe rosse (film 1975)", "text": "Giubbe rosse \u00e8 un film del 1975, prodotto e diretto da Aristide Massaccesi.\nTrama.\nCaribou \u00e8 un fuorilegge con problemi di gioco d'azzardo. Riuscito un colpo fortunato, l'uomo tenta di convincere Elizabeth, sua moglie, a fuggire con lui. La donna, tuttavia, si innamora di un sergente delle giubbe rosse.\nProduzione.\nDopo alcuni anni, il regista romano torna a dirigere un film western, l'ultimo della carriera, ricalcando lo stile e il successo di \"Zanna Bianca\". In una intervista, Massaccesi ha sottolineato come la pellicola sia uno dei suoi lavori preferiti.\nFabio Testi e Lynne Frederick erano entrambi impegnati su un altro set, \"I quattro dell'apocalisse\". In una scena di \"Giubbe rosse\", l'attrice inglese indossa un vestito che doveva essere usato per il lungometraggio di Lucio Fulci.\n\u00c9 la prima pellicola che segna il sodalizio tra Claudio Bernabei e Aristide Massaccesi. I due, in seguito, collaboreranno per varie sceneggiature a sfondo erotico.\nDistribuzione.\nUscito per le sale italiane il 25 aprile del 1975, il film fu, in seguito, edito in home video. Circola una copia restaurata in collaborazione con la rivista \"Nocturno\". La pellicola \u00e8 presente su alcune piattaforme streaming.\nAll'estero \u00e8 conosciuto col titolo internazionale \"Cormack of the Mounties\". \nAccoglienza.\n\u00c8 stato recensito tiepidamente da Paolo Mereghetti. Il critico ha sottolineato come l'opera di Massaccesi sia un \u00abmelodramma avventuroso abbastanza ben fatto\u00bb."}
{"id": "231849", "revid": "767487", "url": "https://it.wikipedia.org/wiki?curid=231849", "title": "Giulietta e Romeo (film 1936)", "text": "Giulietta e Romeo (\"Romeo and Juliet\") \u00e8 un film del 1936 diretto da George Cukor e basato sull'omonima opera teatrale di William Shakespeare.\nTrama.\nNella Verona umanistica nasce l'amore tra Romeo Montecchi e Giulietta Capuleti. La coppia viene ostacolata dalle famiglie, rivali da generazioni.\nMa i due innamorati sono disposti a tutto pur di stare insieme.\nProduzione.\nQuesta versione hollywoodiana della tragedia shakespeariana si distingue per la grande sontuosit\u00e0 della scena, interamente ricostruita dallo scenografo Cedric Gibbons negli studi della Metro Goldwyn Mayer, comprendente la piazza di Verona che ospita i movimenti di massa delle innumerevoli comparse in costume, la grande sala dove si svolge il ballo, le stradine che fanno da sfondo alla fuga di Romeo e il giardino di Giulietta, con le alte mura che simboleggiano gli ostacoli fra i due amanti. Il produttore Irving Thalberg dichiar\u00f2 la sua intenzione di \"realizzare la produzione che Shakespeare avrebbe voluto, se avesse avuto a disposizione i mezzi del cinema\"\nIrving Thalberg scelse come protagonisti la moglie Norma Shearer, attrice di grande esperienza, e Leslie Howard, attore di teatro raffinato ed elegante. Nonostante la sua riluttanza ad accettare il ruolo di Romeo, che giudicava poco interessante, Howard accett\u00f2 la parte soprattutto perch\u00e9 convinto che la versione cinematografica di Thalberg fosse uno dei pi\u00f9 grandi esperimenti cinematografici di quegli anni. Ai due protagonisti furono affiancati altri celebri attori come John Barrymore nel ruolo di Mercuzio e Basil Rathbone in quello di Tebaldo.\nLe riprese del film durarono sei mesi, e il budget raggiunse i 2 milioni di dollari, facendo di \"Giulietta e Romeo\" il pi\u00f9 costoso dei film sonori fino ad allora realizzati.\nDistribuzione.\nAccoglienza e critica.\nIl film ha ottenuto quattro candidature ai Premi Oscar 1937: miglior film, miglior attrice (Norma Shearer), miglior attore non protagonista (Basil Rathbone) e migliore scenografia.\nNel 1936 \u00e8 stato indicato tra i migliori dieci film dell'anno dal National Board of Review of Motion Pictures.\nIl \"The New York Times\" ha incluso il film fra i \"Migliori 1000 film realizzati\", definendolo \"una produzione sontuosa\", \"estremamente ben prodotta ed interpretata.\"\nIl film fu comunque criticato perch\u00e9 sia Howard che la Shearer erano troppo anziani per le loro parti."}
{"id": "231850", "revid": "767487", "url": "https://it.wikipedia.org/wiki?curid=231850", "title": "Romeo e Giulietta (film 1964)", "text": "Romeo e Giulietta \u00e8 un film del 1964, diretto dal regista Riccardo Freda.\n\u00c8 noto anche col titolo pubblicitario Giulietta e Romeo. In Spagna distribuito col titolo \"Los amantes de Verona\".\nTrama.\nA Verona le famiglie Montecchi e Capuleti sono divise da profondi e insanabili odi e rancori. Romeo Montecchi e Giulietta Capuleti, si innamorano perdutamente l'uno dell'altra e si sposano in segreto con l'aiuto di frate Lorenzo. In una sanguinosa rissa Romeo uccide Tebaldo il cugino di Giulietta. Il giovane viene condannato all'esilio. Mentre Romeo \u00e8 lontano da Verona, I Capuleti decidono di dare Giulietta in moglie al conte Paride. La fanciulla, alla vigilia delle nozze, disperata per il volere paterno, inghiotte un filtro soporifero, datole da frate Lorenzo, che le procura uno stato temporaneo di morte apparente. Romeo, credendola morta, torna di nascosto a Verona e si uccide nella cripta dei Capuleti accanto al corpo della sua amata. Al suo risveglio, Giulietta, di fronte al corpo esanime del suo amato, si trafigge con il pugnale di Romeo.\nProduzione.\nCoproduzione italo-spagnola (Imprecine Srl Roma - Hispamer Films Madrid).\nDistribuzione.\nDistribuzione: Titanus."}
{"id": "231853", "revid": "767487", "url": "https://it.wikipedia.org/wiki?curid=231853", "title": "Giulio Cesare (film 1909)", "text": "Giulio Cesare \u00e8 un cortometraggio del 1909 diretto da Giovanni Pastrone."}
{"id": "231854", "revid": "767487", "url": "https://it.wikipedia.org/wiki?curid=231854", "title": "Giulio Cesare (film)", "text": "Giulio Cesare (\"Julius Caesar\") \u00e8 un film del 1953 diretto da Joseph L. Mankiewicz, con Marlon Brando, James Mason, John Gielgud e Louis Calhern, primo adattamento cinematografico dell'omonima tragedia di William Shakespeare.\nMankiewicz fu il primo a trasporre per il cinema la celebre tragedia di Shakespeare, ottenendo nel 1954 l'Oscar per la migliore scenografia ed altre 4 candidature. Nel cast ricco di grandi attori affermati, brill\u00f2 di una luce tutta sua il giovane Marlon Brando nel ruolo di Marco Antonio all'interno del film.\nTrama.\nL'azione si svolge principalmente a Roma, poi, nel finale, a Sardi e Filippi, in Grecia.\nBruto, i cui antenati sono celebri per aver cacciato da Roma Tarquinio il Superbo (il fatto \u00e8 descritto ne \"Lo stupro di Lucrezia\"), \u00e8 il figlio adottivo di Giulio Cesare. Egli si lascia convincere ad entrare in una cospirazione, ordita da alcuni senatori romani tra cui Cassio, per impedire che Cesare trasformi la Repubblica romana in una monarchia.\nCesare, tornato a Roma dopo la campagna d'Egitto, incontra un indovino che lo avvisa di guardarsi dalle idi di marzo, ma egli ignora l'avvertimento, e verr\u00e0 assassinato proprio nel giorno predetto. Subito dopo la morte di Cesare un altro personaggio compare come amico di Cesare: si tratta di Marco Antonio che, tramite il celeberrimo discorso \"Amici, Romani, cittadini, datemi ascolto\", muove l'opinione pubblica contro gli assassini di Cesare.\nUcciso Cesare, Bruto attacca Cassio, accusandolo di regicidio in cambio di denaro; i due in seguito si riconciliano, ma mentre entrambi si preparano alla guerra contro Marco Antonio e Ottaviano, lo spettro di Cesare appare in sogno a Bruto, annunciandogli la sua prossima sconfitta (\"Ci rivedremo a Filippi\" - atto IV, scena III). Infatti la battaglia volge a sfavore dei cospiratori, e pertanto sia Bruto che Cassio decidono di suicidarsi piuttosto che essere fatti prigionieri.\nNel finale Marco Antonio, dinanzi alla salma di Bruto, ne loda l'onest\u00e0 e lo discolpa perch\u00e9 non uccise per odio, ma per amor di patria, e termina con la bellissima frase: \"La sua vita fu onesta e cos\u00ec piena delle sue qualit\u00e0 che la natura potrebbe alzarsi e dire all'universo: \"Questi era un uomo!\"\""}
{"id": "231855", "revid": "767487", "url": "https://it.wikipedia.org/wiki?curid=231855", "title": "Giuramento di sangue (film 1940)", "text": "Giuramento di sangue (\"20 Mule Team\") \u00e8 un film del 1940 diretto da Richard Thorpe.\nProduzione.\nIl film fu prodotto da J. Walter Ruben per la Metro-Goldwyn-Mayer (MGM). Venne girato in California, nel Death Valley National Park e in Nevada, a Las Vegas.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 3 maggio 1940."}
{"id": "231857", "revid": "767487", "url": "https://it.wikipedia.org/wiki?curid=231857", "title": "Giuseppe Verdi (film 1938)", "text": "Giuseppe Verdi \u00e8 un film del 1938, diretto da Carmine Gallone.\nIl film girato a Cinecitt\u00e0 venne presentato alla Mostra del cinema di Venezia del 1938 dove vinse la Coppa del PNF.\n\u00c8 conosciuto anche col titolo Divine armonie.\nFu uno dei maggiori incassi di quell'anno in Italia.\nTrama.\nLa pellicola tratta la biografia romanzata del compositore Giuseppe Verdi; dalla partenza da ragazzo, dalla campagna intorno a Busseto, quando si avviava verso l'inizio della sua carriera, alla morte della prima moglie Margherita Barezzi, all'incontro con la futura seconda moglie, il soprano Giuseppina Strepponi, alla conoscenza di Victor Hugo, alla composizione di tutte le sue opere importanti, fra cui spiccano \"Nabucco\", \"Rigoletto\", \"Il Trovatore\", \"La Traviata\" ed \"Aida\".\nCuriosit\u00e0.\nFosco Giachetti torner\u00e0 nuovamente a vestire i panni del compositore 16 anni dopo nel film \"Casa Ricordi\", diretto anch'esso da Gallone."}
{"id": "231858", "revid": "125617998", "url": "https://it.wikipedia.org/wiki?curid=231858", "title": "Giuseppe Verdi (film 1953)", "text": "Giuseppe Verdi \u00e8 un film biografico del 1953, diretto dal regista Raffaello Matarazzo.\nSi tratta della biografia romanzata (rivista da Matarazzo in chiave \"sentimentale-strappalacrime\") del celebre compositore Giuseppe Verdi.\nTrama.\nSiamo nel 1901 e l'ormai anziano Giuseppe Verdi \u00e8 vicino alla morte, ma prima di morire ripercorre tutta la sua vita, tornando con la mente al lontano 1838.\nGiuseppe \u00e8 a Milano, la celebre citt\u00e0 che ha ospitato gran parte dei pi\u00f9 famosi compositori italiani, e tenta di superare l'esame di ammissione al conservatorio per guadagnarsi da vivere con la sua famiglia. Venendo respinto, Giuseppe non si arrende e poco tempo dopo ha un discreto successo con la sua prima opera: \"Oberto, Conte di San Bonifacio\" (1839). Passando pi\u00f9 avanti con gli anni, Giuseppe Verdi dopo aver superato un brutto periodo di crisi, dovuto anche alla morte prima dei suoi due adorati bambini ed in seguito anche dell'amata moglie Margherita Barezzi, ottiene la gloria incontrando il soprano Giuseppina Strepponi che lo salver\u00e0 dalla depressione, gli spianer\u00e0 la strada verso il grande successo e che alla fine diverr\u00e0 la sua seconda moglie; la fama del compositore aumenter\u00e0 ancora di pi\u00f9 con la composizione del \"Nabucco\" nel 1842, per poi arrivare alla consacrazione definitiva grazie al trittico composto da \"Rigoletto\" (1851), \"Il Trovatore\" (1853) e \"La Traviata\" (1853) a cui seguiranno molte altre opere rimaste nella storia come \"Aida\" (1871) ed \"Otello\" (1887).\nDistribuzione.\nIl film fu distribuito nelle sale cinematografiche italiane il 22 dicembre del 1953.\nNel 2016 \u00e8 stato presente nella sezione Festa Mobile / Festa Vintage del 34\u00b0 Torino Film Festival in una versione restaurata dalla Cineteca Nazionale.\nIncassi.\nIl film ebbe molto successo tra il pubblico: con un incasso di 957.429.559 lire dell'epoca, risult\u00f2 il terzo maggior incasso in Italia della stagione cinematografica 1953-54, preceduto solamente da \"Pane, amore e fantasia\" di Luigi Comencini e da \"Il ritorno di don Camillo\" di Julien Duvivier."}
{"id": "231859", "revid": "65547", "url": "https://it.wikipedia.org/wiki?curid=231859", "title": "Mycroft Holmes", "text": "Mycroft Holmes \u00e8 un dei racconti di Arthur Conan Doyle, fratello maggiore di sette anni del famoso detective Sherlock Holmes. In possesso di capacit\u00e0 deduttive persino maggiori di quelle del fratello minore, Mycroft \u00e8 tuttavia incapace di svolgere il lavoro tanto caro al fratello a causa della sua pigrizia.\nBiografia.\nNonostante le storie di Doyle non chiariscano con precisione quale esatta posizione Mycroft Holmes svolga all'interno del governo britannico, Sherlock Holmes dice che \u00aboccasionalmente egli \"\u00e8\" il governo britannico... l'uomo pi\u00f9 indispensabile nel paese.\u00bb Apparentemente il suo contributo consiste nello svolgere il compito di calcolatore umano: \u00able conclusioni di tutti i dipartimenti vengono passate a lui, che, come punto di raccolta ed elaborazione, ne trae l'equilibrio. Tutti gli altri uomini sono specialisti, ma la sua specializzazione \u00e8 l'onniscienza (L'avventura dei progetti Bruce-Partington)\u00bb.\nMycroft compare di persona in tre storie di Doyle, ne \"L'avventura dell'interprete greco\", \"L'ultima avventura\" e \"L'avventura dei progetti Bruce\u2013Partington\", e viene inoltre citato ne \"La casa vuota\". Nonostante in questi racconti s'impegni occasionalmente nell'aiutare il fratello, nel complesso rimane un risolutore di problemi sedentario, che fornisce le sue soluzioni apparentemente non basandosi su alcuna prova e delegando a Sherlock tutti i particolari pratici del caso.\nIn effetti, nonostante il suo talento deduttivo, la mancanza di senso pratico di Mycroft rappresenta un pesante handicap: ne \"L'avventura dell'interprete greco\" il suo metodo d'approccio al caso per poco non costa la vita al cliente.\nMycroft passa la maggior parte del suo tempo al Diogenes Club, di cui \u00e8 cofondatore. Durante il periodo di assenza del fratello, ricomparso poi nella raccolta \"Il ritorno di Sherlock Holmes\", Mycroft provvide all'appartamento al 221B di Baker Street.\nInfluenza culturale.\nMycroft Holmes fu fonte d'ispirazione per il nome del silenzioso assistente del conduttore di quiz Robert Robinson nel programma radiofonico \"Brain of Britain\", trasmesso da BBC Radio 4. La frase \"Mycroft is shaking his head\" divenne famosa tra gli ascoltatori. Ian Gillies (diventato noto come Mycroft) mor\u00ec nel 2002 e fu rimpiazzato da un personaggio conosciuto come \"Jorkins\".\nIn altri media.\nIl personaggio \u00e8 stato ritratto molte volte in adattamenti delle storie di Holmes per il cinema, la televisione e la radio.\nRadio.\nIn un programma radiofonico degli anni cinquanta, Sherlock Holmes aveva la voce di John Gielgud, mentre il suo vero fratello, Val Gielgud, dava la voce a Mycroft.\nCinema.\nNel film \"Vita privata di Sherlock Holmes\", diretto da Billy Wilder nel 1970, \u00e8 invece Christopher Lee a vestire i panni di Mycroft. Tra il 1991 ed il 1992, Lee vestir\u00e0 invece i panni di Holmes per due film TV nei quali Mycroft \u00e8 interpretato dall'attore Jerome Willis.\nL'attore Charles Gray interpret\u00f2 Mycroft sia nel film \"\" (Herbert Ross, 1976), sia in quattro episodi della serie televisiva \"Le avventure di Sherlock Holmes\", prodotto dalla Granada Television tra il 1984 e il 1994.\nNel film di Guy Ritchie \"Sherlock Holmes - Gioco di ombre\" (2011) \u00e8 interpretato da Stephen Fry.\nNel film \"Enola Holmes\" (2020) \u00e8 interpretato da Sam Claflin.\nTelevisione.\nNel film TV \"The Royal Scandal\", diretto nel 2001 da Rodney Gibbons, Mycroft \u00e8 interpretato da R.H. Thomson.\nIl personaggio di Mycroft \u00e8 apparso anche nella serie \"Sherlock\" del 2010 e due anni dopo nella seconda stagione della stessa, interpretato da Mark Gatiss, che \u00e8 anche co-ideatore e sceneggiatore della serie. Mycroft \u00e8 a capo della sicurezza nazionale britannica, un funzionario governativo importante nonch\u00e9 amico della stessa regina Elisabetta II.\nNella serie \"Elementary\", Mycroft \u00e8 il proprietario di una catena di ristoranti internazionale, il \"Diogenes\": appare pigro e poco intelligente, ma in realt\u00e0 \u00e8 un agente operativo dell'intelligence britannica (MI6); ha accettato l'incarico perch\u00e9 aveva bisogno di denaro, e vi \u00e8 rientrato successivamente per proteggere Sherlock. \nNella serie televisiva britannica del 2021 di Netflix, \"Gli Irregolari di Baker Street (The Irregulars)\", ideata da Tom Bidwell, il personaggio di Mycroft Holmes \u00e8 interpretato da Jonjo O'Neill.\nFumetti.\nNel secondo volume del fumetto \"La Lega degli Straordinari Gentlemen\" di Alan Moore, Mycroft Holmes compare come leader dell'intelligence britannica sotto il nome in codice di \"M\"."}
{"id": "231860", "revid": "767487", "url": "https://it.wikipedia.org/wiki?curid=231860", "title": "Giuseppe Verdi (film 1958)", "text": "Giuseppe Verdi \u00e8 un cortometraggio del 1958, diretto da Silvana Pampanini."}
{"id": "231861", "revid": "21079", "url": "https://it.wikipedia.org/wiki?curid=231861", "title": "Autovalore", "text": ""}
{"id": "231862", "revid": "466539", "url": "https://it.wikipedia.org/wiki?curid=231862", "title": "Canada Cup", "text": "La Canada Cup \u00e8 stato un torneo per squadre nazionali di hockey su ghiaccio, che si \u00e8 svolto tra il 1976 e il 1991.\nLa prima edizione (1976).\nI campionati del mondo e i Giochi Olimpici sono sempre stati i tornei in cui le squadre nazionali di hockey su ghiaccio si affrontavano per stabilire quale fosse la pi\u00f9 forte: tuttavia Canada e USA partivano nettamente svantaggiati, non potendo utilizzare i propri migliori giocatori, poich\u00e9 professionisti della NHL: negli anni settanta, per protestare nei confronti della IIHF, che manteneva ancora l'obbligo del dilettantismo, la nazionale canadese decise addirittura di ritirarsi dalle competizioni internazionali.\nNel 1976 Hockey Canada, la NHL e la NHL Players' Association organizzarono la Canada Cup, un nuovo torneo che, a differenza dei Mondiali e delle Olimpiadi, era aperto a tutti, senza distinzioni tra dilettanti e professionisti: di conseguenza anche Canada e USA erano autorizzati a schierare le loro principali stelle.\nLe sei squadre invitate alla prima edizione della Canada Cup e che si sarebbero contesi il prestigioso trofeo erano , , , , e ; il sogno degli organizzatori era una grande finale tra Canada e URSS, ma la nazionale sovietica era stata piuttosto indebolita e dovette accontentarsi del terzo posto: i dirigenti russi, infatti, inviarono in Canada una selezione \"sperimentale\", guidata in panchina da Viktor Tichonov, il quale soltanto nel 1977 sarebbe diventato ufficialmente tecnico della CCCP.\nIl Canada, invece, era al completo, potendo disporre di fuoriclasse quali Guy Lapointe, Bobby Orr, Denis Potvin, Larry Robinson, Serge Savard in difesa e Bobby Clarke, Marcel Dionne, Phil Esposito, Bob Gainey, Bobby Hull, Guy Lafleur, Peter Mahovlich, Rene Robert, Steve Shutt e Darryl Sittler in attacco; per alcuni critici questa \u00e8 stata la migliore formazione canadese di sempre.\nLa formula del torneo prevedeva un unico girone eliminatorio all'italiana, in cui ogni squadra avrebbe affrontato le altre: le prime due classificate al termine dei cinque turni si sarebbero qualificate alla finale, che si sarebbe disputata al meglio delle tre gare.\nL'evento conclusivo fu disputato dai padroni di casa e dalla Cecoslovacchia, che anche nella Canada Cup si dimostr\u00f2 una delle migliori scuole hockeistiche europee; senza dubbio una sfida contro i Sovietici sarebbe stata pi\u00f9 emozionante, tuttavia i Canadesi non potevano assolutamente sottovalutare la compagine cecoslovacca, contro la quale avevano perso 1-0 nel girone eliminatorio. Ad ogni modo, il 13 settembre a Toronto il Canada vinse facilmente 6-0, per poi conquistare il trofeo in gara 2, vincendo 5-4 ai supplementari, grazie al gol di Darryl Sittler. Bobby Orr, leggendario difensore dei Boston Bruins, fu eletto MVP.\nClassifica finale:\nMVP: Bobby Orr (Canada)\nLa seconda edizione (1981).\nLa seconda edizione della Canada Cup era stata inizialmente programmata per il 1980, ma l'invasione dell'Armata Rossa in Afghanistan caus\u00f2 lo spostamento della manifestazione al 1981 (oltre a provocare il boicottaggio americano alle Olimpiadi di Mosca); ancora una volta i favori del pronostico erano indirizzati verso il Canada, che poteva disporre di campioni fenomenali, quali Mike Bossy, Bryan Tottier, Clark Gillies, Denis Potvin, Marcel Dionne, Gilbert Perreault, Guy Lafleur, Ray Bourque, ma soprattutto Wayne Gretzky, che, nonostante la giovanissima et\u00e0, aveva gi\u00e0 mostrato un talento strabiliante.\nI Canadesi, inoltre, volevano assolutamente cancellare la sonora batosta nella Challenge Cup 1979, di conseguenza, i giocatori si allenarono duramente per raggiungere il successo finale: dopo quella terribile umiliazione contro l'URSS non erano pi\u00f9 ammessi passi falsi per la Foglia d'Acero.\nTuttavia, anche i Sovietici arrivarono in Canada con un solo obiettivo: dopo la prestazione deludente del 1976 e la medaglia d'argento nei Giochi Invernali di Lake Placid, soltanto il primo posto sarebbe stato accettato dai dirigenti dell'Unione Sovietica. Nonostante la tragica perdita di Valeri Kharlamov (il quale in ogni caso era gi\u00e0 stato tagliato dalla squadra), il tecnico Viktor Tikhonov era pronto a mostrare al mondo intero i suoi nuovi gioielli: Viacheslav Fetisov, Aleksei Kasatonov, Vladimir Krutov, Sergei Makarov e il giovanissimo Igor Larionov (questi ultimi tre andranno poi a formare quella che rester\u00e0 nella storia come Linea KLM), pronti a continuare la tradizione di Boris Mikhailov, Vladimir Petrov e lo stesso Kharlamov; della mitica formazione degli anni settanta, gli unici superstiti erano Vladislav Tretiak, Valeri Vassiliev ed Alexander Maltsev.\nCome nell'edizione precedente, fu preparato un girone all'italiana, ma tuttavia la finale sarebbe stata preceduta dalle due semifinali, che avrebbero messo di fronte le migliori quattro squadre; inoltre l'evento conclusivo fu disputato su gara secca e non in una serie al meglio delle tre partite.\nNella fase eliminatoria, il conferm\u00f2 i pronostici, battendo facilmente , , e e pareggiando 4-4 contro la : il successo per 7-3 sui rivali sovietici alz\u00f2 sicuramente il morale dei Canadesi, che erano pronti a riconquistare la Canada Cup. Tuttavia, il vecchio tecnico russo Anatolij Tarasov, osservando la selezione canadese, sollev\u00f2 parecchi dubbi sul reale valore di quella squadra: il portiere Mike Liut era considerato scarso, i difensori piuttosto lenti, mentre gli attaccanti erano a suo parere assai mediocri. Soltanto un giocatore della Foglia d'Acero era degno di nota, Wayne Gretzky, che, per l'anziano tecnico, era dotato di un'intelligenza hockeistica senza eguali; inoltre va ricordato che nello scontro con il Canada, Viktor Tikhonov mascher\u00f2 il vero volto della propria squadra, sostituendo, tra l'altro, il leggendario Tretiak con la riserva Myshkin.\nDopo aver eliminato rispettivamente USA e Cecoslovacchia nelle semifinali, Canada e URSS si riaffrontarono a Montr\u00e9al per lo scontro finale, ma questa volta i fatti diedero ragione a Tarasov: nel primo periodo i Nordamericani attaccarono duramente, ma Tretiak effettu\u00f2 delle ottime parate, mentre in attacco i giocatori russi preferirono mantenere il controllo del puck, senza forzare e attaccare. Nella seconda frazione la tattica cambi\u00f2 e i Sovietici esplosero: Larionov sblocc\u00f2 il risultato e, nonostante il pareggio momentaneo di Gillies, dopo 40 minuti il tabellone segnava 3-1 per i Russi. Il terzo tempo non ebbe storia, con i Canadesi ridicolizzati e costretti a subire una delle pi\u00f9 cocenti delusioni della loro storia: 8 - 1. Nel secondo periodo, Sergei Makarov si rese protagonista di un'azione mozzafiato quando, dopo aver ricevuto un passaggio da Viacheslav Fetisov, si liber\u00f2 di Larry Robinson e di Denis Potvin (due dei migliori difensori di sempre) con una fantastica serpentina, e poi tir\u00f2 a rete, tuffandosi all'indietro; se il portiere Liut non avesse parato la conclusione, il Forum avrebbe assistito a uno dei gol pi\u00f9 spettacolari di sempre. L'eroe della partita fu Sergei Shepelev, autore di un hat trick, tuttavia il vero protagonista di tutto il torneo fu Vladislav Tretiak, che fu eletto MVP della competizione, dopo aver compilato una media gol subiti (1.33) impressionante; i giocatori dedicarono il loro successo alla memoria di Valery Kharlamov.\nFinita la partita avvenne un episodio singolare, ma allo stesso tempo divertente, quando Alexander Maltsev chiuse la Coppa in una valigia, che sarebbe poi dovuta partire per Mosca: fu estremamente complesso per l'organizzatore Alan Eagleson spiegare ai giocatori e dirigenti sovietici che il trofeo apparteneva al Governo Canadese e che non poteva \"salire sull'aereo\" per l'Unione Sovietica.\nClassifica finale\nMVP: Vladislav Tretiak (URSS)\nLa terza edizione (1984).\nLa terza edizione della Canada Cup, giocata nel 1984, present\u00f2 alcune novit\u00e0 rispetto alle precedenti: innanzi tutto la , dopo le mediocri prestazioni degli anni precedenti, fu sostituita dalla , mentre la finale sarebbe ritornata ad essere una serie al meglio delle tre partite.\nA differenza del 1976 e del 1981, questa volta i favori del pronostico furono assegnati all', che nonostante il ritiro di Tretiak e l'assenza per infortunio di Fetisov, era ormai considerata la prima potenza mondiale nell'hockey su ghiaccio: durante le Olimpiadi di Sarajevo, l'URSS aveva espresso un gioco incredibile, grazie alla fenomenale linea KLM. La formazione canadese, invece, dovette rinunciare a Bryan Trottier, che si aggreg\u00f2 agli , tuttavia accolse il fuoriclasse Peter Stastny, che negli anni settanta aveva vestito la maglia della , ma che da diverso tempo giocava nella NHL con i Quebec Nordiques.\nNella fase eliminatoria l' conferm\u00f2 i pronostici, conquistando la testa della classifica, grazie a 5 successi in altrettanti incontri, tra cui una vittoria per 6-3 sul ; i padroni di casa, invece, incontrarono molte difficolt\u00e0 e, chiudendo la prima fase al quarto posto, furono accoppiati alla CCCP nella semifinale. Nonostante le previsioni avverse, la squadra della Foglia d'Acero risorse, aggiudicandosi la partita 3-2, grazie a un gol di Mike Bossy nei supplementari.\nI Nordamericani erano rinfrancati e la finale (al meglio delle tre gare) contro la , che aveva battuto 9-2 gli , fu una formalit\u00e0: vincendo 5-2 e 6-5, il riconquist\u00f2 l'ambito trofeo, mentre il trofeo di MVP fu assegnato al canadese John Tonelli, attaccante dei New York Islanders.\nClassifica finale:\nMVP: John Tonelli (Canada)\nLa quarta edizione (1987).\nLa quarta edizione della Canada Cup era originariamente programmata per il 1988, ma la concomitanza con le Olimpiadi di Calgary indusse gli organizzatori ad anticiparla al 1987. Nessuno alla vigilia di quel torneo avrebbe potuto immaginare cosa sarebbe successo, sebbene non mancassero le premesse per un torneo memorabile: il schierava Wayne Gretzky, Mark Messier, Mario e Claude Lemieux (nessun rapporto di parentela tra i due), Ray Bourque, Glenn Anderson; l' si presentava con il KLM (Krutov, Larionov, Makarov) al massimo dello splendore, coperto in difesa da Fetisov e Kasatonov.\nTuttavia, le prime fasi non furono particolarmente brillanti per le due potenze, infatti, i Canadesi pareggiarono contro la Cecoslovacchia, mentre i Sovietici persero contro la Svezia; ad ogni modo, dopo le difficolt\u00e0 iniziali, niente pot\u00e9 pi\u00f9 fermare i due colossi, pronti a disputare la serie finale.\nL'11 settembre a Montr\u00e9al, e s'incontrarono per gara 1, in cui i Sovietici presero un vantaggio iniziale, prontamente rimontato dai Canadesi; inevitabile il tempo supplementare, in cui gli europei prevalsero grazie alla rete di Semak.\nGara 1:\nIl 13 settembre il \"Copps Coliseum\" di Hamilton ospit\u00f2 una leggendaria gara 2: questa volta furono i Canadesi a prendere le redini della partita, portandosi in vantaggio per 3-1, 4-3 e 5-4, ciononostante un gol di Kamensky impatt\u00f2 il risultato, portando ai tempi supplementari.\nI primi 20 minuti si chiusero senza reti, ma nel secondo prolungamento Wayne Gretzky, con un passaggio, liber\u00f2 Mario Lemieux, che, solo davanti al portiere, realizz\u00f2 il gol della vittoria.\nGara 2:\nIl 15 settembre 1987 il \"Copps Coliseum\" fu ancora sede dell'incontro decisivo, che aveva creato un'attesa cos\u00ec spasmodica da essere paragonato alla serie del 1972.\nDopo pochissimi secondi, l'Unione Sovietica prese il controllo della contesa: Wayne Gretzky fu stampato contro la balaustra da Kasatonov e Makarov realizz\u00f2 il gol dell'1-0; quando l'URSS si port\u00f2 sul 3-0 e sul 4-2 alla fine del primo tempo, tutti pensarono a una facile vittoria.\nCiononostante, i Canadesi non erano pronti ad arrendersi e, approfittando di un arbitraggio piuttosto permissivo, attuarono un gioco molto duro che mise in crisi gli avversari: i Nordamericani completarono la rimonta, portandosi sul 5-4 al termine del secondo tempo; nonostante la violenza di alcuni scontri, la partita non divent\u00f2 mai cattiva e tutti i giocatori si distinsero per l'estrema correttezza.\nNella terza frazione, Semak pareggi\u00f2, preparando lo scenario per il gran finale: quando ormai tutti gli spettatori erano pronti all'ennesimo supplementare, Wayne Gretzky imbecc\u00f2 perfettamente Mario Lemieux, che, con poco pi\u00f9 di un minuto ancora sul cronometro, realizz\u00f2 uno storico gol.\nL'Unione Sovietica si rivers\u00f2 in avanti nel tentativo di pareggiare, tuttavia il Canada riusc\u00ec a contenere la sfuriata finale degli avversari, conquistando la Canada Cup: nonostante la sconfitta, i Sovietici potevano uscire a testa altissima, tanto che un giornalista comment\u00f2 la partita, affermando \"even losers are winners in games like these!\", mentre Wayne Gretzky, MVP del torneo, rivel\u00f2 che quelle partite contro l'URSS furono le migliori, le pi\u00f9 spettacolari della sua intera carriera.\nPer molti critici, la finale Canada-URSS \u00e8 il massimo capolavoro nella storia dell'hockey su ghiaccio, pi\u00f9 entusiasmante ancora del Miracolo sul ghiaccio.\nGara 3:\nClassifica finale:\nMVP: Wayne Gretzky (Canada)\nLa quinta edizione (1991).\nLa Canada Cup fu giocata per l'ultima volta nel 1991, ma il livello non fu paragonabile a quelle precedenti: il crollo del comunismo aveva indebolito squadre come l' e la , mentre e non furono in grado di contrastare e , pronte ad incontrarsi in finale e inaugurare una nuova rivalit\u00e0; i Canadesi per\u00f2 erano ancora troppo pi\u00f9 forti e, con due vittorie per 4-1 a Montr\u00e9al e per 4-2 a Hamilton, si aggiudicarono per la quarta volta il prestigioso trofeo. I Canadesi dovettero disputare la seconda partita senza Wayne Gretzky, il quale in Gara 1 era stato colpito duramente da Gary Suter e, a causa di forti dolori alla schiena, fu costretto a rinunciare all'incontro successivo.\nRivelazione del torneo fu il diciottenne junior Eric Lindros, che si distinse con 3 gol e 5 punti in otto partite, dimostrandosi un vero intimidatore per gli avversari; il titolo di MVP fu invece assegnato al portiere canadese Bill Ranford, autore di prestazioni eccezionali durante tutto il torneo.\nClassifica finale:\nMVP: Bill Ranford (Canada)\nLa \"World Cup of Hockey\".\nNegli anni successivi i massimi dirigenti della NHL e della NHLPA decisero di \"riesumare\" la vecchia Canada Cup, poich\u00e9 un torneo tra le migliori squadre nazionali dava sempre garanzie di successo: nel 1996 fu organizzata la prima World Cup of Hockey, cui parteciparono otto formazioni, ma a differenza della Canada Cup, le partite sarebbero state disputate sia in America sia in Europa."}
{"id": "231863", "revid": "767487", "url": "https://it.wikipedia.org/wiki?curid=231863", "title": "Giuseppe Verdi (film 2000)", "text": "Giuseppe Verdi \u00e8 un film del 2000, diretto dal regista Francesco Barilli che narra la carriera del famoso compositore Giuseppe Verdi.\nTrama.\nNel periodo pi\u00f9 importante della sua vita fra il 1838 e il 1842, Giuseppe Verdi si trasferisce a Milano con la sua famiglia per iscriversi al conservatorio. Dopo esser stato respinto e dopo alcuni fallimenti, Verdi otterr\u00e0 il successo con la composizione di \"Oberto, Conte di San Bonifacio\" e il \"Nabucco\", oggi divenuta una delle sue opere pi\u00f9 ascoltate."}
{"id": "231864", "revid": "767487", "url": "https://it.wikipedia.org/wiki?curid=231864", "title": "La tragedia del Bounty", "text": "La tragedia del Bounty (\"Mutiny on the Bounty\") conosciuto anche col titolo Gli ammutinati del Bounty \u00e8 un film del 1935 diretto da Frank Lloyd.\nAnalisi.\n\u00c8 la trasposizione cinematografica del romanzo \"L'ammutinamento del Bounty\" di Charles Nordhoff e James Norman Hall a sua volta ispirato all'episodio dell'ammutinamento del Bounty avvenuto nel 1789 nell'Oceano Pacifico.\nVenne incluso tra i migliori dieci film del 1935 dal National Board of Review e l'anno successivo vinse il premio Oscar per il miglior film ricevendo altre 7 candidature tra cui quella per il miglior attore assegnata a tutti e tre i protagonisti, unica volta in cui \u00e8 accaduto nella storia dell'Academy.\nNel 1998 l'American Film Institute lo ha posizionato all'86\u00ba posto nella lista dei 100 migliori film statunitensi di tutti i tempi, mentre nell'edizione aggiornata del 2007 il film \u00e8 stato escluso dalla classifica.\nTrama.\nPortsmouth, Inghilterra, dicembre 1787. La HMS Bounty si sta preparando a salpare per Tahiti, da dove importer\u00e0 l'albero del pane da usare come cibo per gli schiavi delle piantagioni delle Indie occidentali. Il tenente Fletcher Christian si occupa degli uomini da arruolare, non esitando a usare le maniere forti per convincerli, mentre l'ufficiale Roger Byam viene nominato guardiamarina del mercantile. La nave sta per iniziare il lungo viaggio quando il marinaio Ellison, che non vuole lasciare moglie e figlio, viene sorpreso mentre tenta di disertare, ma Christian lo convince a ragionare e tornare al suo dovere.\nUna volta salito a bordo, il capitano William Bligh mostra subito il suo carattere duro e inflessibile e costringe l'equipaggio ad assistere a una brutale punizione inflitta ad un marinaio per insubordinazione, che continua anche dopo che questi viene dichiarato morto. Bligh conosce solo la \"legge del terrore\" e non tollera il dissenso tra i membri dell'equipaggio. Per questo, Byam viene severamente punito dopo una scazzottata e costretto a rimanere in cima all'albero maestro durante una tempesta, nonostante le rimostranze di Christian.\nQuando il capitano accusa l'equipaggio di rubare le gi\u00e0 scarse provviste, il marinaio McCoy afferma di aver visto Maggs rimuovere dei formaggi a Portsmouth per ordine dello stesso Bligh, e per questo viene punito. Gli altri marinai si mettono alla disperata ricerca di cibo e Christian accusa Bligh di affamare il suo equipaggio, ma proprio mentre sta per colpirlo viene avvistata l'isola di Tahiti e gli uomini si preparano per l'approdo.\nAccolto dal capo Hitihiti che aveva gi\u00e0 conosciuto dieci anni prima, Bligh mette subito i suoi uomini al lavoro per la raccolta delle piante ma nega la licenza a Christian. Hitihiti riesce ad intercedere e nelle settimane successive l'equipaggio scopre un luogo paradisiaco fatto di natura incontaminata e compagne ideali, come le giovani e belle Maimaiti e Tehani di cui si innamorano Christian e Byam.\nCompletata la missione, il Bounty riprende il largo e Bligh ordina subito la fustigazione di quattro marinai che hanno tentato di disertare, obbligando ad assistere il vecchio medico di bordo, sempre ubriaco e ormai allo stremo delle forze. Quando i medico collassa e muore, Christian ritiene Bligh responsabile e decide di porre fine alla sua spietata tirannia guidando l'equipaggio all'ammutinamento. Il comandante e i marinai rimastigli fedeli vengono mandati alla deriva su una scialuppa.\nAssunto il comando del Bounty, Christian fa di nuovo rotta verso Tahiti dove sposa Maimaiti. Il giorno di Natale viene avvistata la nave britannica Pandora in avvicinamento, Christian lascia Byam e altri marinai contrari all'ammutinamento a Tahiti e si imbarca con gli altri verso una nuova isola. Dalla nave scende il sopravvissuto Bligh, che dichiara i presenti in arresto per ammutinamento, nonostante la loro lealt\u00e0 giurata nei suoi confronti.\nDeterminato a trovare anche Christian per poterlo veder \"penzolare da un pennone\", Bligh si mette alla sua ricerca finch\u00e9 non porta la Pandora a schiantarsi contro una scogliera. I sopravvissuti vengono salvati e portati in Inghilterra per essere processati. Byam viene condannato a morte per alto tradimento ma dopo che il re \u00e8 venuto a conoscenza delle crudeli pratiche disciplinari di Bligh, riceve la grazia e viene reintegrato nella Royal Navy. Nel frattempo, Christian e i suoi uomini arrivano sull'isola Isola Pitcairn, dove dopo aver incendiato il Bounty si apprestano a cominciare una nuova vita.\nProduzione.\nTra il 1932 e il 1934, il romanziere e viaggiatore inglese Charles Nordhoff e lo scrittore statunitense James Norman Hall avevano pubblicato una trilogia basata sull'ammutinamento del Bounty avvenuto alla fine del XVIII secolo: \"Mutiny on the Bounty\", \"Men Against the Sea\" e \"Pitcairn's Island\". Il regista Frank Lloyd ne acquist\u00f2 i diritti per 12.500 dollari, con l'intenzione di realizzare un film basato sui primi due, e tent\u00f2 di vendere il progetto al produttore Irving Thalberg con la clausola che gli fosse permesso di dirigere e recitare nel film e che venisse girato su una replica del Bounty ancorata a Tahiti.\nThalberg accett\u00f2 solo la prima clausola e inizialmente affid\u00f2 la sceneggiatura a Carey Wilson e John Farrow (non accreditato nei titoli), ai quali si aggiunse poi Talbot Jennings che collabor\u00f2 a sequenze \"leggere\" per compensare la drammaticit\u00e0 del film. Ancora insoddisfatto del risultato, Thalberg coinvolse anche lo scrittore Allen Rivkin, che invent\u00f2 il pezzo comico di Herbert Mundin che cerca invano di scaricare un secchio di rifiuti controvento.\nLa Metro-Goldwyn-Mayer fece notevoli sforzi per assicurare l'autenticit\u00e0 di ogni dettaglio relativo alle abitudini, alle divise e alle leggi marittime del tardo XVIII secolo. Oltre al resoconto storico dell'ammutinamento, furono esaminati i registri dell'Ammiragliato del Regno Unito, le specifiche di costruzione del mercantile originale e le carte genealogiche britanniche, allo scopo di contattare e intervistare i discendenti dell'equipaggio. Fu consultata anche una rara edizione del libro \"A Narrative of the Mutiny, On Board His Majesty's Ship Bounty; and the Subsequent Voyage of Part of the Crew, In the Ship's Boat\", scritto nel 1790 dal comandante Bligh, e la produzione riusc\u00ec a rintracciare presso la sartoria londinese Gieves &amp; Hawkes i registri delle transazioni originali con il prezzo, le misure e il materiale delle sue uniformi, che furono usate per riprodurre quelle indossate da Charles Laughton.\nCon un budget vicino ai 2 milioni di dollari, \"La tragedia del Bounty\" risult\u00f2 la produzione di Hollywood pi\u00f9 costosa del 1935 e il film sonoro pi\u00f9 costoso realizzato dalla MGM fino ad allora.\nCast.\nLe prime note di produzione riportavano la presenza nel cast di Robert Montgomery nel ruolo di Roger Byam. L'attore fu poi sostituito da Franchot Tone, anche se le fonti discordano sul fatto che sia stato a causa di problemi di salute o per un conflitto di programmazione con \"Non pi\u00f9 signore\" che aveva appena finito di girare con Edward H. Griffith. In realt\u00e0 la produzione avrebbe voluto che a interpretare Byam fosse Cary Grant, che per\u00f2 era sotto contratto con la Paramount Pictures che si rifiut\u00f2 di \"prestarlo\" alla major concorrente.\nTra gli interpreti inizialmente previsti c'erano anche Beryl Mercer, Melville Cooper e Earle Hodgins, cos\u00ec come Alfred Alexander, tenente in pensione del Naval Service che secondo \"The Hollywood Reporter\" era stato assunto anche come consulente tecnico.\nPer interpretare il comandante Bligh fu inizialmente contattato Wallace Beery, reduce dal ruolo di Long John Silver in \"L'isola del tesoro\" di Victor Fleming, ma l'attore rifiut\u00f2 per non dover lavorare di nuovo con Clark Gable, col quale era rimasto in pessimi rapporti dopo \"Sui mari della Cina\" di Tay Garnett, e al suo posto fu chiamato Charles Laughton.\nLo stesso Gable non intendeva prendere parte al film, non solo perch\u00e9 sarebbe stato costretto a radere i suoi \"baffi fortunati\" ma anche perch\u00e9 riteneva che sarebbe apparso ridicolo con i pantaloni al ginocchio e il codino da marinaio, oltre al fatto che secondo lui Laughton e Tone avevano ricevuto parti migliori. Secondo una delle sue biografie, l'attore accett\u00f2 il ruolo quando la MGM gli offr\u00ec un tour promozionale in Sud America.\nNel film compaiono (non accreditati) anche un giovane David Niven, Lionel Belmore, Jon Hall (nipote di James Norman Hall), il cantante e attore Dick Haymes e James Cagney. Quest'ultimo si trovava in vacanza sull'Isola di Santa Catalina, una delle location del film, quando incontr\u00f2 il regista Frank Lloyd al quale chiese se ci fosse una piccola parte per lui. Lloyd gli consegn\u00f2 un'uniforme da marinaio e Cagney pass\u00f2 il resto della giornata sul set.\nRiprese.\nNel febbraio 1935 la MGM organizz\u00f2 una spedizione nel Pacifico del sud per effettuare riprese di \"background\". Come riport\u00f2 il \"New York Times\", furono girati 15\u00a0km di pellicola e 9\u00a0km di sonoro che si rivelarono totalmente inutilizzabili a causa della cattiva conservazione, per cui fu necessario un secondo viaggio per riprendere di nuovo gli sfondi.\nLe riprese cominciarono l'8 maggio e terminarono l'11 settembre. Prima dell'inizio furono costruite due repliche dell'HMS Bounty, la prima delle quali era una copia esatta in grado di navigare che fu trasferita a Tahiti, dove 2500 nativi furono usati per popolare due villaggi interamente ricostruiti a Papeete. Alla fine delle riprese fu riportata in California e ancorata a Point Reyes, dove i cittadini locali dettero vita ad un movimento per acquisirla come monumento storico. La seconda era un set fisso che fu trasportato sull'Isola di Santa Catalina, nell'arcipelago delle Channel Islands, assemblato nel municipio (che fu usato come studio di fortuna) e utilizzato per le riprese interne. Sull'isola, dove oltre 600 membri del cast e della troupe rimasero alloggiati per diversi mesi, furono costruite anche riproduzioni del porto inglese di Portsmouth e di sei villaggi tahitiani.\nIl 25 luglio 1935, il cameraman Glenn Strong rimase ucciso e diversi tecnici furono gravemente feriti quando una chiatta si rovesci\u00f2 al largo dell'isola, dove and\u00f2 perduto anche un equipaggiamento del valore di 50.000 dollari.\nAltre sequenze furono girate sull'Isola di San Miguel, anch'essa nell'arcipelago delle Channel Islands, nella Baia e nel porto di Monterey, nel Porto di South Beach sulla costa orientale di San Francisco e sull'Isola Pitcairn nell'arcipelago omonimo del Pacifico del sud, abitata dai discendenti degli ammutinati.\nLa scena di Bligh e dei suoi uomini sopravvissuti sulla scialuppa dopo l'ammutinamento, girate negli studi della MGM di Culver City in California, furono complicate dal fatto che gli attori erano zuppi d'acqua, dondolati tramite cavi e sotto le luci dello studio. Oltretutto, dopo una settimana passata a girare la sequenza Frank Lloyd si accorse che uno dei personaggi sulla scialuppa non avrebbe dovuto essere l\u00ec ma con gli ammutinati. Di conseguenza, l'intera sequenza dovette essere girata di nuovo.\nDistribuzione.\nLa premi\u00e8re si tenne l'8 novembre 1935 a New York e il 22 novembre il film fu proiettato anche a Los Angeles. In Giappone fu inizialmente bandito perch\u00e9 accusato di promuovere la rivolta contro la legge e l'ordine, mentre in Italia la censura rimosse numerosi riferimenti al nazionalismo britannico e alla Gran Bretagna stessa, compresa la didascalia iniziale \"Portsmouth, Inghilterra, 1787\", una ripresa della bandiera britannica e la battuta: \u00abSiamo partiti per il Mediterraneo... Batteremo i mari per l'Inghilterra\u00bb.\nAccoglienza.\nIncassi.\nA fronte di un budget di 3,5 milioni di dollari, tra spese di produzione e distribuzione, il film incass\u00f2 circa 2,2 milioni negli Stati Uniti e altrettanti nel resto del mondo, per un incasso complessivo di quasi 4,5 milioni e un profitto per la M-G-M di 909.000 dollari.\nCritica.\nIl sito \"Rotten Tomatoes\" riporta il 94% di recensioni con un giudizio positivo, con un voto medio di 8,2 su 10.\nRichard Gilliam del sito \"AllMovie\" ha definito il film \u00abla vetta della produzione MGM durante l'era di Irving Thalberg\u00bb e il capitano Bligh impersonato da Charles Laughton \u00abuno dei pi\u00f9 spregevoli \"villain\" del grande schermo\u00bb, mentre nel 2015 la critica Kate Cameron del \"New York Daily News\" ha scritto nella sua recensione: \u00abIl caso dell'equipaggio contro la folle crudelt\u00e0 e cupidigia del capitano Bligh \u00e8 presentato in modo cos\u00ec potente che l'ingiustizia commessa sugli uomini si insinua sotto la pelle suscitando una variet\u00e0 di emozioni\u00bb.\nAll'epoca, il critico Andre Sennwald lo giudic\u00f2 sul \"New York Times\" \u00abspietato, brutale, vigorosamente romantico, fatto di orrore e disperato coraggio... La trilogia di Nordhoff-Hall \u00e8 nata per essere portata sul grande schermo e la Metro-Goldwyn-Mayer ha realizzato il tipo di produzione che merita una grande storia\u00bb. Sennwald elogi\u00f2 in particolare la prova di Charles Laughton, cos\u00ec come John Mosher che su \"The New Yorker\" scrisse che l'interpretazione \u00abnon sar\u00e0 stata esattamente l'immagine del bruto originale, ma \u00e8 un capolavoro di Laughton\u00bb.\n\"The Film Daily\" defin\u00ec il film \u00abcupo, avvincente e pittorescamente perfetto\u00bb e \u00abuna delle produzioni pi\u00f9 importanti dall'inizio del cinema sonoro\u00bb, mentre la rivista \"Variety\" parl\u00f2 di \u00abHollywood al suo meglio\u00bb, aggiungendo che \u00abla storia non poteva certo essere presentata in modo cos\u00ec potente con altri mezzi\u00bb.\nRiconoscimenti.\nPremio Oscar 1936Miglior film alla Metro-Goldwyn-MayerCandidatura per la miglior regia a Frank LloydCandidatura per il miglior attore a Clark GableCandidatura per il miglior attore a Charles LaughtonCandidatura per il miglior attore a Franchot ToneCandidatura per la migliore sceneggiatura a Jules Furthman, Talbot Jennings e Carey WilsonCandidatura per il miglior montaggio a Margaret BoothCandidatura per la migliore colonna sonora a Nat W. Finston e Herbert Stothart\nRemake.\nNel 1940 Frank Lloyd annunci\u00f2 di voler di realizzare come produttore indipendente un sequel incentrato su William Bligh e sulla sua carriera dopo gli eventi del Bounty. Il film, con Laughton di nuovo nel ruolo del protagonista, si sarebbe dovuto intitolare \"Captain Bligh\" e le riprese sarebbero dovute iniziare una volta terminata la produzione di \"Quelli della Virginia\", ma il progetto non fu mai realizzato. Secondo quanto riportato da \"The Hollywood Reporter\", tra il 1945 e il 1946 Charles Nordhoff scrisse il seguito della storia di Fletcher Christian per un film che doveva essere prodotto da Carey Wilson e interpretato ancora da Clark Gable, ma anche questo progetto non vide mai la luce.\nL'episodio del Bounty era gi\u00e0 stato portato sul grande schermo da Raymond Longford nel 1916 (\"The Mutiny of the Bounty\") e da Charles Chauvel nel 1933 (\"In the Wake of the Bounty\") e in seguito ha dato origine ad altre due versioni: \"Gli ammutinati del Bounty\", diretto Lewis Milestone nel 1962 con Trevor Howard e Marlon Brando nei ruoli di Bligh e Christian, e \"Il Bounty\", diretto da Roger Donaldson nel 1984, con Anthony Hopkins e Mel Gibson.\nIl corto animato \"Il coniglio bucaniere\" di Friz Freleng, uscito nel 1947 nella serie \"Looney Tunes\", vede Bugs Bunny vestito come il comandante Bligh e con un aspetto e una voce che ricordano quelli di Charles Laughton. Nell'episodio della 17\u00aa stagione de \"I Simpson\" intitolato \"La storia pi\u00f9 bagnata del mondo\", Bart racconta la sua versione dell'ammutinamento nella quale Bligh \u00e8 impersonato dal preside Skinner e Christian dallo stesso Bart."}
{"id": "231865", "revid": "767487", "url": "https://it.wikipedia.org/wiki?curid=231865", "title": "Gli ammutinati del Bounty (film 1962)", "text": "Gli ammutinati del Bounty (\"Mutiny on the Bounty\") \u00e8 un film del 1962 interpretato da Marlon Brando, Trevor Howard e Richard Harris. \u00c8 l'ultima pellicola diretta dal regista Lewis Milestone.\nLa pellicola \u00e8 un adattamento del romanzo \"L'ammutinamento del Bounty\" di Charles Nordhoff e James Norman Hall del 1932, a sua volta ispirato alla storia vera dell'ammutinamento del Bounty avvenuto nel 1789.\nTrama.\nNel 1787 l'HMS \"Bounty\" salpa dall'Inghilterra alla volta di Tahiti sotto il comando del capitano William Bligh. La sua missione \u00e8 quella di trasportare piante dell'albero del pane in Giamaica, dove si spera che continuino a prosperare e fornire una fonte di cibo a buon mercato per gli schiavi. Il viaggio per mare risulta difficile e il trattamento di Bligh verso gli uomini e gli ufficiali si scontra con la forte disapprovazione del suo secondo in comando, il 1\u00ba tenente Fletcher Christian. Il film si basa sul conflitto tra i due uomini dovuto alle differenze di classe: l'aristocratico Fletcher e l'ambizioso e borghese Bligh. Fletcher \u00e8 sempre preoccupato per gli uomini mentre Bligh \u00e8 interessato solo a impressionare i suoi superiori per ottenere avanzamenti di carriera.\nIl tentativo di raggiungere Tahiti, percorrendo la via pi\u00f9 breve intorno a Capo Horn fallisce a causa di una violenta tempesta. Bligh tenta allora di recuperare il tempo, terrorizzando gli uomini e tagliando loro le razioni.\nQuando il Bounty arriva finalmente a destinazione, il provato equipaggio \u00e8 affascinato ed inebriato dalla vita accomodante nel paradiso tropicale e dalle donne di Tahiti dalla vita sessualmente libera, le quali trovano i marinai dalla pelle bianca belli ed attraenti. Christian stesso \u00e8 colpito e si innamora, ricambiato, della principessa Maimiti, figlia del Capo trib\u00f9. Tre uomini dell'equipaggio tentano la diserzione, ma sono catturati da Christian con l'approvazione di Bligh, che li sottopone per\u00f2, nonostante il parere contrario di Fletcher, ad una dura punizione.\nDurante il viaggio di ritorno, Bligh che ha imbarcato due volte il numero di piante del pane richiesto da Londra per espiare il suo ritardo, riduce le razioni di acqua per l'equipaggio per annaffiare le piante. Bligh decide addirittura, per contrastare il consumo d'acqua, di far legare il mestolo dell'acqua ad un pennone dell'albero di maestra, cosicch\u00e9 ogni marinaio che vuole abbeverarsi deve prima salire sul pennone stesso per prendere il mestolo, portarlo gi\u00f9 in coperta e quindi dopo aver bevuto riportarlo sul pennone. Accade allora che un marinaio nel tentativo di prendere il mestolo, cade sfinito dal sartiame sul ponte e muore, un altro si ribella e viene fatalmente ucciso dopo essere sottoposto al giro di chiglia. Quando un membro dell'equipaggio si ammala gravemente per aver bevuto acqua di mare, Fletcher tenta di dargli acqua fresca in violazione degli ordini del capitano Bligh che ordina a Fletcher di fermarsi, ma quando questi ignora il suo secondo ordine, Bligh lo colpisce con un calcio facendogli volare di mano il mestolo che stava porgendo al marinaio e Fletcher esasperato risponde al gesto con un violento manrovescio. Fletcher prende allora il comando della nave e abbandona Bligh ed alcuni membri dell'equipaggio leali al comandante in una scialuppa alla deriva con un po' d'acqua ed un sestante. Bligh decide allora di tentare una assurda impresa ed attraversare gran parte del Pacifico, al fine di raggiungere al pi\u00f9 presto qualche autorit\u00e0 britannica.\nIl Bounty fa allora rotta di ritorno verso Tahiti per prendere le donne fidanzate dell'equipaggio, acqua e viveri, poi salpa e in navigazione Fletcher si accorge che l'isola di Pitcairn \u00e8 erroneamente tracciata sulle carte navali inglesi, decide quindi di far rotta su questa per sfuggire alle rappresaglie della Royal Navy. Una volta a Pitcairn, gli uomini cominciano a litigare tra di loro. Alcuni temono che Fletcher voglia tornare alla \"civilt\u00e0\" e difendere le sue azioni contro Bligh formalmente, in tribunale. Per evitare questa possibilit\u00e0 danno fuoco alla nave e Fletcher muore nel tentativo di salvare il sestante dalle fiamme.\nNel frattempo Bligh \u00e8 riuscito nella sua eccezionale impresa di raggiungere un avamposto britannico nell'isola di Timor e da qui si imbarca per Londra, presentandosi all'alto Ammiragliato ed esponendo la sua versione dei fatti, contrastante con quella di alcuni altri compagni di scialuppa. Vi sar\u00e0 quindi un'inchiesta in cui Bligh verr\u00e0 assolto ma con una nota di biasimo fortemente negativa per aver indotto con il suo comportamento un ufficiale come Fletcher e vari altri componenti l'equipaggio all'ammutinamento.\nProduzione.\nGli ammutinati del Bounty \u00e8 stato l'ultimo film girato in Super Panavision 70 con un rapporto d'aspetto di 2.76:1.\nAl fine di prepararsi per la scena della morte di Fletcher Christian alla fine del film, Brando giaceva su blocchi di ghiaccio per alcuni minuti per simulare accuratamente e realmente le scosse e i fremiti delle profonde ustioni.\nTrevor Howard fu inizialmente riluttante a interpretare la parte di Bligh poich\u00e9 si sentiva troppo vecchio per la parte. Il vero William Bligh aveva infatti solo 33 anni quando il Bounty salp\u00f2 e 35 all'epoca dell'ammutinamento, mentre Howard ne aveva 48. Dopo le riprese afferm\u00f2 che sarebbe stato meglio se avesse rifiutato la parte.\nHugh Griffith venne licenziato durante le riprese, dopo che a causa dell'alcolismo divenne ingestibile. \u00c8 per questo che il suo personaggio scompare per grandi porzioni del film.\nLa scena in cui la nave arriva a Tahiti dove viene accolta dagli indigeni \u00e8 stata girata nello stesso punto in cui il vero Bounty aveva gettato l'ancora 150 anni prima. Per la sequenza vennero utilizzate circa 6000 comparse locali.\nMarlon Brando in seguito scrisse una lettera a Trevor Howard scusandosi per il suo comportamento durante le riprese. Howard venne anche accusato per l'aiuto dato all'attore americano per vincere una causa per diffamazione contro un giornale britannico riguardante il film.\nLa replica del Bounty costruito per il film venne messa in mostra all'Esposizione universale di New York del 1964 ed \u00e8 sopravvissuta fino al suo affondamento causato dall'uragano Sandy il 30 ottobre 2012 al largo delle coste della Florida. Nell'estate del 2007 aveva navigato in Gran Bretagna ed aveva visitato numerosi porti, anche se non come \"Bounty\", bens\u00ec mascherato da nave dei pirati per la serie di film \"Pirati dei Caraibi\".\nAltre versioni.\nSono state prodotte altre 2 versioni cinematografiche sulla vicenda: \"La tragedia del Bounty\" del 1935 con Clark Gable e Charles Laughton e \"Il Bounty\" del 1984 con Mel Gibson e Anthony Hopkins."}
{"id": "231866", "revid": "767487", "url": "https://it.wikipedia.org/wiki?curid=231866", "title": "Gli amori di Carmen (film 1927)", "text": "Gli amori di Carmen (\"The Loves of Carmen\") \u00e8 un film del 1927, diretto da Raoul Walsh. Una delle numerose versioni cinematografiche del romanzo \"Carmen\" di Prosper M\u00e9rim\u00e9e; la protagonista \u00e8 interpretata da Dolores del R\u00edo, mentre Don Alvarado e Victor McLaglen sono, rispettivamente, don Jos\u00e9 e il torero Escamillo.\nTrama.\nCarmen, bella sigaraia che seduce tutti gli uomini che incontra, porta alla rovina il soldato Jos\u00e9. Innamorato di lei, Jos\u00e9 ne combina di tutti i colori per seguirla sulle montagne, diventando contrabbandiere per amore. Quando la bella lo pianta per conquistare il torero Escamillo, Jos\u00e9 perde ogni controllo: all'ennesimo rifiuto di Carmen che non vuole tornare sui suoi passi, la pugnala, mentre nell'arena il torero viene acclamato dalla folla.\nProduzione.\nProdotto dalla Fox Film Corporation, il film riunisce Walsh, Del Rio e McLaglen dopo il successo di \"Gloria\" del 1926.\nDistribuzione.\nUscito nelle sale USA il 4 settembre 1927, il film fu distribuito dalla Fox Film Corporation.\nDate di uscita.\nIMDb\nAlias\nLa critica.\nHerbert Cruikshank, \"He Envies His Actors\", in \"Motion Picture Classic\", gennaio 1929:\"Gli perdoniamo questa sua \"Carmen\" se non altro perch\u00e9, nella trasposizione in termini cinematografici della vecchia storia, ha dimostrato un'indipendenza di spirito, una volont\u00e0 di percorrere nuove strade, una noncuranza del passato che, nell'industria della celluloide, sono elementi tanto necessari quanto rari\"."}
{"id": "231867", "revid": "307923", "url": "https://it.wikipedia.org/wiki?curid=231867", "title": "Bomba vulcanica", "text": "Una bomba di lava \u00e8 una \"goccia\" di roccia ardente avente un diametro superiore ai 64\u00a0mm, che si forma durante un'eruzione vulcanica.\nDurante questo evento diversi frammenti di lava dotati di una specifica viscosit\u00e0 vengono espulsi dal vulcano.\nPrima di raggiungere il suolo si raffreddano fino a solidificarsi.\nLe bombe di lava possono essere scagliate a molti chilometri di distanza dal luogo dell'eruzione, e spesso acquistano forme aerodinamiche durante il loro volo.\nA meno che non solidifichi durante il volo, una bomba di lava pu\u00f2 sviluppare sulla superficie esterna delle fenditure, mentre la sua parte interna continua a espandersi. Questo tipo di lava \u00e8 conosciuto come bomba a crosta di pane. Se la temperatura della bomba rimane elevata, questa, al momento in cui tocca il suolo forma una cosiddetta bomba sterco di vacca.\nUna bomba vulcanica rappresenta un elevato rischio vulcanico, e pu\u00f2 causare gravi ferite e causare dei morti nella zona dell'eruzione. Un tale incidente \u00e8 avvenuto presso il vulcano Galeras in Colombia nel 1993. Sei persone vicino alla summit\u00e0 del vulcano furono gravemente feriti a causa di diverse bombe di lava che il vulcano ha inaspettatamente espulso."}
{"id": "231868", "revid": "438678", "url": "https://it.wikipedia.org/wiki?curid=231868", "title": "Gli amori di Carmen (film 1948)", "text": "Gli amori di Carmen (\"The Loves of Carmen\") \u00e8 un film del 1948, diretto dal regista Charles Vidor.\nStoria di Carmen.\nCarmen \u00e8 una donna libera, la cui unica perversione sta nello scegliere con troppa facilit\u00e0 e sincerit\u00e0 i suoi amanti, e la gelosia che ha nei loro confronti.\nCarmen \u00e8 uno dei personaggi mitici che ha avuto il maggior numero di interpretazioni in tutto il mondo, iniziando dalla novella di M\u00e8rim\u00e9e e nell'omonima opera di Bizet. Ne esistono una moltitudine di versioni: francesi, statunitensi, tedesche e giapponesi.\nLe versioni cinematografiche delle vicende della gitana Carmen, sono vastissime.\nNella versione del regista Urban Gad, Carmen \u00e8 impersonata da Asta Nielsen, nella vita reale sua moglie; con la regia di Cecil B. DeMille viene interpretato da Geraldine Farrar.\nPoi si trova la versione con l'attrice Pola Negri del regista Ernst Lubitsch, di Raquel Meller, di Jacques Feyder e moltissime altre interpretazioni.\nCarmen viene trattata come un personaggio inafferrabile, caratterizzato da una sfavillante fascinazione erotica e da un tragico fatalismo, \u00e8 dilaniata tra una strepitosa energia vitale e sessuale, e una sorta di morboso fatalismo, quasi secolare.\nTrama.\nIn seguito ad un litigio tra due sigaraie, Carmen, una bella e affascinante gitana, viene arrestata dal brigadiere spagnolo Don Jos\u00e9. Ammaliato, affascinato e sedotto da lei la lascia scappare.\nPer amore della donna rompe con il proprio passato diventando contrabbandiere.\nMolto presto Jos\u00e9 diventa un amante opprimente e possessivo, geloso patologico, mentre Carmen, si stufa del suo comportamento, aspira alla libert\u00e0, trovandosi un nuovo amante, un torero.\nDon Jos\u00e9, sogna una nuova vita e vuole partire per l'America con Carmen, ma lei rifiuta.\nLa sua gelosia e la sua follia prevalgono sul sentimento e sulla passione che prova per lei e alla fine Don Jos\u00e9 uccide Carmen, una donna che per lui, e per l'idea del periodo era troppo libera e moderna, oltre che adultera.\nCuriosit\u00e0.\nIl film alla fine degli anni settanta venne ridoppiato per la sua messa in TV e come in \"Gilda\" le nuove voci di Rita Hayworth e Glenn Ford appartengono rispettivamente a Vittoria Febbi e Pino Colizzi. Nell'edizione in DVD del film il ridoppiaggio \u00e8 stato rimosso lasciando nuovamente posto al doppiaggio italiano d'epoca.\nCollegamenti esterni.\n "}
{"id": "231869", "revid": "785863", "url": "https://it.wikipedia.org/wiki?curid=231869", "title": "Bruce Wayne", "text": ""}
{"id": "231870", "revid": "767487", "url": "https://it.wikipedia.org/wiki?curid=231870", "title": "Gli amori di Susanna (film 1935)", "text": "Gli amori di Susanna (\"The Affair of Susan\") \u00e8 un film del 1935 diretto Kurt Neumann.\nProduzione.\nIl film, prodotto dall'Universal Pictures, venne girato in interni negli Universal Studios, al 100 di Universal City Plaza.\nDistribuzione.\nDistribuito dall'Universal Pictures, il film usc\u00ec nelle sale cinematografiche statunitensi il 1\u00ba settembre 1935."}
{"id": "231871", "revid": "438678", "url": "https://it.wikipedia.org/wiki?curid=231871", "title": "Gli amori di Susanna (film 1945)", "text": "Gli amori di Susanna \u00e8 un film del 1945 diretto da William A. Seiter.\nTrama.\nLa vita sentimentale di una star di Hollywood dai tempi del primo amore (un produttore che la scopr\u00ec e la lanci\u00f2) fino ai successivi incontri amorosi."}
{"id": "231872", "revid": "767487", "url": "https://it.wikipedia.org/wiki?curid=231872", "title": "Gli imbroglioni (film 1963)", "text": "Gli imbroglioni \u00e8 un film del 1963 diretto da Lucio Fulci.\nTrama.\nDurante una giornata di lavoro, un pretore deve occuparsi di sei udienze, delle quali tre avranno come imputati le stesse due persone con nomi diversi, causati dalla poligamia del loro nonno Calogero.\nNella prima udienza, i siciliani Napoleone Palumbo e Salvatore Di Carmine, trapiantati a Roma, si adattano a lavorare come rigattieri. Riescono a truffare un antiquario, per poi essere a loro volta raggirati da un finto sordocieco.\nNella seconda udienza, l'ingegner Tavanelli, presidente della squadra di calcio del Bologna, incontra Oscar Taverna, procuratore di un giocatore della Roma, per un'importante trattativa. Ma Taverna viene a scoprire che sua moglie \u00e8 oggetto del desiderio nei ricorrenti sogni di Tavanelli.\nNella terza udienza, suor Celestina ricama abiti per un negozio di biancheria intima femminile. Aggredisce un ispettore tributario che osa disprezzare la qualit\u00e0 del ricamo.\nNella quarta udienza, sono di nuovo protagonisti i due siciliani, stavolta con i cognomi Rizzo e Nostrodomine, i quali hanno interrotto con una pernacchia il discorso di un onorevole durante un comizio.\nNella quinta udienza, intrammezzata con la successiva, il dottor Mario Corti e la fidanzata Liliana Ferri rivivono attraverso i racconti dei rispettivi avvocati alcuni dei loro grotteschi comportamenti che li hanno costretti a lasciarsi.\nNella sesta udienza, ancora i due siciliani, spacciandosi come Sposito e Roccanera, tentano di truffare un turista tedesco e sua figlia, simulando il ritrovamento di una tomba etrusca contenente una mummia."}
{"id": "231873", "revid": "15756", "url": "https://it.wikipedia.org/wiki?curid=231873", "title": "Zampogna", "text": "La zampogna \u00e8 un antico strumento musicale in uso ancora oggi nell'Italia centrale e meridionale.\nStoria.\nRitenuta, nell'antichit\u00e0 classica, esito della trasformazione del flauto, o siringa, del dio Pan, in latino si chiamava \"utriculus\" e tra i suonatori dell'antichit\u00e0 si annovera l'imperatore romano Nerone.\nDal medioevo all'et\u00e0 moderna si diversific\u00f2 in varie tipologie territoriali, tra cui la cornamusa scozzese e irlandese, a insufflazione (immissione d'aria in una cavit\u00e0, un otre di pelle nel caso specifico) indiretta, la musetta francese e la piva. La zampogna ha antiche origini: \u00e8 probabile una sua discendenza dagli \"auloi\" greci, si conoscono due tipi diversi di zampogna: una con canne di melodia di diversa lunghezza ed un'altra con canne di uguale lunghezza collegate ad un otre di pelle. La sua funzione \u00e8 quella di scandire i momenti salienti dell'anno agricolo, secondo l'arcaico calendario stagionale. Essa viene generalmente protetta dal malocchio con vari amuleti, quali nastri, fiocchi rossi e cornetti aventi un significato apotropaico. Il suo repertorio \u00e8 costituito da tarantelle, pastorali ed accompagnamento al canto..\nStruttura.\nLa zampogna \u00e8 un aerofono a sacco dotato di 4-5 canne che vengono inserite in un ceppo dove viene legato l'otre. Solo 2 canne sono strumento di canto mentre le altre fanno da bordone (suonano una nota fissa). Le canne terminano con delle ance che possono essere singole o doppie, tradizionalmente realizzate in canna (recentemente anche in plastica).\nLa sacca di accumulo dell'aria (otre) \u00e8 realizzata con una intera pelle di capra o di pecora (utricolo) (oggi anche da altri materiali o da una camera d'aria di gomma), nella quale il suonatore immette aria attraverso un insufflatore (cannetta o soffietto). L'aria mette in vibrazione le ance innestate sulle due canne melodiche, quella destra per la melodia, quella sinistra per l'accompagnamento, e sui bordoni detti \"basso\" e \"scantillo\".\nLe zampogne del Basso Lazio orientale, del Molise (Scapoli, Castelnuovo al Volturno e San Polo Matese), della Basilicata e, un tempo, della Sicilia usano ance doppie, mentre nella \"surdulina\" tipica di Basilicata e nord Calabria (soprattutto nei paesi di origine Arbereshe) e nella ciaramella del Catanzarese e la \"ciaram\u00e8ddha\" di Reggio Calabria e, oggi, della Sicilia si usano le ance semplici (canne intere a sezione molto piccola).\nEsiste una grande variet\u00e0 nella lunghezza dei diversi tipi di zampogne.\nMentre nell'Italia meridionale l'unit\u00e0 di misura utilizzata per indicare la lunghezza della zampogna \u00e8 il \"palmo\", nell'Italia centrale la misura (e quindi la tonalit\u00e0) dello strumento viene indicata, in modo alquanto insolito, con il numero (ad es. 25) corrispondente alla lunghezza in centimetri del fuso della ciaramella corrispondente.\nZampogna per regione.\nZampogna in Abruzzo, Lazio e Molise.\nLa zampogna a chiave e la zampogna zoppa sono zampogne con ancia doppia, hanno 4 canne, due bordoni senza fori, uno lungo e uno corto, e due canne di melodia, la dritta e la manca.\nNella suonata pu\u00f2 essere accompagnata dalla ciaramella (che ha misure variabili da 21 a 32 centimetri).\nLe zampogne ed i loro repertori sono ancora facilmente reperibili nel Centro-sud, in particolare nel Lazio Meridionale e pi\u00f9 specificatamente nell'area che si estende dalla dorsale appenninica pontina dei Monti Lepini, Ausoni ed Aurunci fino alla Valle di Comino.\nZampogna in Campania.\nIn Campania viene nominata a: suoni, sampugne, zampogna, zamprogna o ciaramedde.\nLe dimensioni delle zampogne vengono misurate nel Cilento in palmi (26,5 cm: ottava parte della 'canna', che \u00e8 pari a 212 cm) mentre nel Sannio e nel casertano in centimetri. Viene suonata insieme alla Ciaramella.\nFino al 1996 la presenza di zampognari era attestata a:\nZampogna in Basilicata.\nIn Basilicata la zampogna si chiama: zambugn\u00eb, zambogn\u00eb, i suoni o i suoni a chiave mentre tra le comunit\u00e0 albanesi della regione: karramunxa, qavina e tercarolla. \u00c8 uno strumento solista\nLa canna destra si chiama destra o canto o maschio, la sinistra manca o mancina o femmina, il bordone maggiore trumm o trombo mentre il bordone minore shcandill\u00eb o fischio. La campana del bordone si chiama caziett o calza. Sulla zampogna sono presenti fori digitali (4 sulla canna sinistra 5 sulla canna destra) e di accordatura (nella campana e sul coperchio)\nZampogna in Calabria.\nLa zampogna detta anche in dialetto calabrese \"ciarameddha\" o \"ciarammeddhra\" o \"ciaramida\" viene usata per suonare motivi \"pastorali\", sonate \"a ballu\", \"fanfarre\" o \"canti ad aria\".\nSi declina in 4 versioni principali e diverse sottovarianti nell'area calabrese:\nI modelli scalari per la zampogna sono due: uno per la versione surdulina / a paro e uno per la zampogna a chiave e moderna.\nZampogna a paru.\nN\u00e9 esistono due modelli: piccola o \"gridazzara\" e grande o \"stifetta\".\n\u00c8 di medio-grandi dimensioni con ance semplici con taglio verso l'alto \u00e8 diffus a al sud, con ance doppie nell'area settentrionale o miste nell'area centrale.\nLe canne sono o 4 o 5 di forma cilindro conica e padiglione a campana eccetto una. La quinta canna o \"zumbeco\", ove presente fa da bordone maggiore ed ha una lunghezza pari a quella delle canne melodiche.\nZampogna a chiave delle Serre.\nLa \"zampogna a chiave delle Serre\" prende il nome dalla chiave metallica presente nella canna melodica denominata sinistra.\nOriginaria dell'area delle Serre calabresi, nata nell'Ottocento e diffusa nella Provincia di Vibo Valentia, in gran parte della Provincia di Catanzaro, nella parte settentrionale della Provincia di Reggio Calabria e in una piccola area intorno a Rogliano in Provincia di Cosenza. \u00c8 presente in diversi modelli i cui nomi e caratteristiche possono variare dalla zona di costruzione; le principali sono: le zampogne a chiave di tipo \"romani\", di tipo \"menzetti\" o \"mezza chiave\" (numero 9) e a \"chiavi sana\" (numero 12)). I diversi modelli sono da usare in abbinamento al tipo di ciaramella, rispettivamente: quartina, normale e a chiave sana.\nLa zampogna a chiave ha 5 canne di cui 4 con cameratura conica e padiglione a campana mentre una, corrispondente al bordone maggiore ha cameratura cilindrica.\nI nomi della canne sono: \"destra\", \"manca\" che viene chiusa con una chiave metallica, la pi\u00f9 piccola \"card\u00ecu\" (in italiano: cardellino), \"terza\" o \"masculu\" ed infine \"trumbuni\" per le note basse e per dare la tonica della scala. Possiede una chiave per poter raggiungere una nota che col dito non riuscirebbe a raggiungere.\nZampogna a moderna.\nLa \"zampogna \"a moderna\"\" diffusa nell'area dell'Aspromonte greco. Ha medie dimensioni con un'ancia semplice con taglio dal basso verso l'alto e con 5 canne. La canna a destra viene denominata \"piccola\" o \"primetta\"\nLa canna melodica a sinistra detta anche la \"prima\" o \"la grande\" \u00e8 la canna pi\u00f9 lunga dello strumento. Secondo Leydi, questo tipo di zampogna corrisponde ad una zampogna a paro in cui la canna melodica sinistra \u00e8 sostituita da una canna pi\u00f9 lunga. Secondo Ahrens per\u00f2 essendoci prove dell'uso di questo tipo di zampogna sin dall'inizio del XX secolo non si pu\u00f2 essere sicuri sulla collocazione storica musica della \"moderna\" in relazione a quella \"a paru\" e \"a chiave\".\nIl bordone maggiore \u00e8 lo \"zumbeco\", il bordone medio \u00e8 la \"quarta\" ed infine il bordone minore \u00e8 il: \"cardillo\".\nSurdulina.\n\u00c8 di dimensioni medio-piccole con 4 canne (raramente 5 o 6) con ance semplici con taglio dall'alto verso il basso. Le due canne melodiche (\"destra\" e \"manca\" o \"due mamme\" o \"cornette\") sono di forma cilindrica, hanno 4 fori e sono lunghe uguali.\nCi sono poi due bordoni: maggiore (trombone, trummuni, bufi o scuordo) e minore (terzino, fischietto, frischiettu, scandrigli)\nLe surduline in Calabria, secondo gli studi di Vincenzo La Vena sono di 4 tipi:\nAltre.\nInoltre vi sono altre tipologie di zampogne meno diffuse: la \"stifette\" e le \"cornette\" nell'area di Mesoraca, in Provincia di Crotone e i \"terzaroli\" nell'area di diffusione della \"zampogna a chiave delle Serre\".\nZampogna in Sicilia.\n- chiamata semplicemente \"ciaramedda\", oggi la pratica si sta ripristinando in molte localit\u00e0 dell'isola, dopo un periodo di crisi dello strumento che port\u00f2 al delineamento di due grandi oasi: il Valdemone (province di Messina e di Catania, con propaggini fino alle Madonie e alla provincia di Enna) e la provincia di Agrigento (con propaggini che arrivavano fino alla provincia di Caltanissetta) , due macro aree in cui si svilupparono i principali stili di costruzione (girgintanu, muntalbanisi, raccujotu, bacciallunisi, missinisi). Le zampogne a paro siciliane si caratterizzano per una cameratura interna conica o tronco-conica dei chanter e del bordone medio, il che permette di suonare tranquillamente sia con ance doppie (pipiti) che con ance semplici (sampugni, zammari). A partire dalla seconda met\u00e0 del sec. XX\u00b0 si \u00e8 stabilizzato l'uso dell'ancia semplice, quasi come tratto distintivo del decadimento dello strumento e delle competenze implicate. L'uso dell'ancia doppia, tipico soprattutto dell'area messinese (area peloritana), negli ultimi anni \u00e8 stato, in casi isolati e marginali, recuperato e riportato in vita. L'ancia doppia delle zampogne a paro siciliane si distingue da quelle realizzate nel resto dell'Italia centro-meridionale per il fatto di essere molto strette e lunghe e di utilizzare dei cunei di canna, posti ad interfaccia delle lamelle all'interno della legatura, al fine di calibrare la durezza delle lamelle, facendo s\u00ec che le canne dello strumento partino una alla volta con l'aumento della pressione dell'aria.\nCostruzione.\nBasilicata.\nLa costruzione della zampogna avviene secondo metodi altamente artigianali, ed ogni laboratorio ha le sue particolari misure che generano zampogne uniche.\nPer costruire una zampogna a chiave viene usato legno stagionato due anni d'acero, ciliegio, bosso, ulivo, pero selvatico, cipresso, sorbo e arancio preso dal tronco dell'albero.\nIl legno viene poi tagliato longitudinalmente in 4 parti della lunghezza desiderata e lavorato al tornio. Con una punta di trapano vengono applicati i fori cilindrici e fori conici, con alesatoi si creano invece i padiglioni interni delle campane.\nInfine con olio e cera viene levigato e lucidato il risultato finale.\nPer le ance si usano invece canne stagionate, la cui lunghezza determina l'accordatura e che si levigano o a \"fronna d'olio\" o a unghia.\nL'otre \u00e8 fatto in pelle di capra conciata con sale o solfato di rame, ed il pelo corto deve rimanere all'interno; nel collo si inserisce la zampogna. Per legare alcune parti si usa spagno inzuppato di cera d'api.\nCalabria.\nIl legno usato maggiormente in Calabria \u00e8 l'Erica arborea (in dialetto calabrese: \"bruvera\") per i fusi delle canne, mentre per le campane si usano il Gelso, il melo, l'albicocco, il mandorlo e altri alberi da frutto. La costruzione tradizionale avviene tramite tornio a balestra, dotato di un meccanismo a pedale. Come decorazioni si usano i corni di bue, torniti intorno alle varie canne della zampogna. Mentre per quanto riguarda le ance si prediligono quelle doppie, tradizionalmente in canna, ma col passare del tempo c'\u00e8 un maggiore uso della plastica.\nCostruttori.\nCalabria.\nDue esponenti delle famiglie storiche di zampogna calabrese di suonatori e costruttori sono Pasquale Raffa di Cernatali di San Giorgio Morgeto, Bruno Tassone di Spadola, nelle serre Vibonesi.\nEventi.\nNumerosi gli eventi ed i festival dedicati a questo strumento, tra questi ricordiamo:"}
{"id": "231874", "revid": "438678", "url": "https://it.wikipedia.org/wiki?curid=231874", "title": "Gli imbroglioni (film 1998)", "text": "Gli imbroglioni \u00e8 un film del 1998 diretto da Stanley Tucci.\n\u00c8 stato presentato nella sezione Un Certain Regard al 51\u00ba Festival di Cannes.\nTrama.\nDurante la Depressione, Arthur e Maurice sono due attori squattrinati ingiustamente accusati di aver aggredito un collega. Braccati dalla polizia, si imbarcano su un transatlantico nascosti dentro una cassa da imballaggio. Costretti a travestirsi continuamente pur di sopravvivere alla scombinata crociera dentro cui sono capitati, si troveranno a trasformarsi in eroi per salvare la nave da una tremenda esplosione."}
{"id": "231875", "revid": "125994924", "url": "https://it.wikipedia.org/wiki?curid=231875", "title": "Robin", "text": "Robin \u00e8 un personaggio immaginario dei fumetti creato da Bill Finger e Bob Kane; esord\u00ec nel 1940 sulla rivista \"Detective Comics\" (vol. 1) n. 38, edita dalla DC Comics. \u00c8 il giovane assistente di Batman, che divenne cos\u00ec il primo supereroe a dotarsi di un assistente adolescente, e poi divenne anche leader dei Giovani Titani. Con il tempo \u00e8 stato l'alter ego di diversi personaggi della DC Comics.\nCaratterizzazione del personaggio.\nVenne introdotto per alleggerire il tono delle storie di Batman - fino all'introduzione del personaggio, Batman uccideva i criminali, non li catturava - in modo che fossero pi\u00f9 fruibili da un pubblico di adolescenti, Robin ha avuto diverse incarnazioni tutte quante di personaggi che potevano essere considerati orfani, al pari di Bruce Wayne. Tutti coloro che hanno indossato il costume di Robin sono stati addestrati da Batman alla lotta, esperti in criminologia e addestrati nell'uso di diverse armi e alla tecnologia.\nParodie.\nIl personaggio di Robin ha ispirato diverse parodie:\nStoria editoriale.\nNegli anni novanta al personaggio venne dedicata prima una miniserie di cinque numeri, \"Robin\" (vol. 1), scritta da Chuck Dixon e disegnata da Tom Lyle e poi, dal 1993, una serie regolare, \"Robin\" (vol. 2) pubblicata fino al 2009.\nControversie.\nLa figura del giovane adolescente che si accompagna a un adulto, entrambi vestiti con costumi che ne nascondono le vere identit\u00e0, fu uno dei punti pi\u00f9 criticati durante la campagna del dottor Fredric Wertham contro i supereroi a fumetti e che port\u00f2 all'introduzione del \"Comics Code Authority\", un codice di autoregolamentazione degli editori di fumetti.\nAltri media.\nCos\u00ec come Batman, anche Robin ha avuto le sue presenze in prodotti per altri media, come radio, cinema, televisione.\nRadio.\nNegli spettacoli radiofonici dedicati a Superman trasmessi tra il 1945 e il 1949, la coppia Batman/Robin era spesso ospite, con Ronald Liss che prestava la sua voce a Robin.\nCinema.\nNei \"serial\" cinematografici prodotti dalla Columbia Pictures negli anni quaranta, Robin era interpretato da Douglas Croft nel 1943 (The Batman) e da Johnny Duncan nel 1949 (Batman &amp; Robin).\nIl personaggio compare nei lungometraggi: \"Batman Forever\" e \"Batman &amp; Robin\". Al termine di \"Il cavaliere oscuro - Il ritorno\" si scopre che il vero nome di John Blake, un poliziotto che eredita la Batcaverna, \u00e8 Robin: questo personaggio \u00e8 stato creato appositamente per il film, tuttavia presenta caratteristiche estrapolate da alcuni personaggi che hanno vestito i panni del personaggio: ha scoperto la vera identit\u00e0 di Batman servendosi del proprio intuito, come Tim Drake; infine ha lavorato per alcuni anni come poliziotto ed \u00e8 orfano, come Dick Grayson.\nTelevisione.\nTra gli anni settanta e gli ottanta vennero poi realizzati alcuni \"serial\" animati, prodotti, per conto della DC Comics, dalla Filmnation e da Hanna-Barbera Productions, in cui erano presenti alcuni personaggi del cosmo DC. Tra questi anche Robin, la cui voce era quella di Casey Kasem o, in alcuni casi, Burt Ward.\nVideogiochi.\nRobin appare nei seguenti videogiochi:"}
{"id": "231876", "revid": "767487", "url": "https://it.wikipedia.org/wiki?curid=231876", "title": "Gli inesorabili (film 1950)", "text": "Gli inesorabili \u00e8 un film del 1950 diretto da Camillo Mastrocinque.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "231877", "revid": "682118", "url": "https://it.wikipedia.org/wiki?curid=231877", "title": "Goto", "text": ""}
{"id": "231878", "revid": "767487", "url": "https://it.wikipedia.org/wiki?curid=231878", "title": "Gli inesorabili (film 1960)", "text": "Gli inesorabili (\"The Unforgiven\") \u00e8 un film western del 1960 diretto da John Huston in Technicolor.\nTrama.\nIl vecchio Abe Kelsey, tornato dopo una lunga assenza, si palesa con fare misterioso e toni apocalittici alla famiglia Zachary (la madre Mattilda, i figli Ben, Cash e Andy e la figlia adottiva Rachel). Apprenderemo in seguito che \u00e8 appena stato presso gli indiani Kiowa e ha rivelato loro che la giovane Rachel \u00e8 una della trib\u00f9, rapita da bambina e allevata dagli Zachary. Sa che gli indiani la vogliono riprendere e dunque le sue parole misteriose hanno il senso di una profezia minacciosa.\nIn effetti, dopo qualche giorno si presenta un indiano che reclama la ragazza, sostenendo di esserne il fratello naturale. Ben per\u00f2 lo respinge, pensando che sia un'assurdit\u00e0. La comunit\u00e0 di frontiera, per\u00f2, resta preoccupata dall'accadimento, temendo che gli indiani tornino per portare morte e distruzione. Cos\u00ec Ben, per sedare le voci e le ansie, decide di andare a braccare il vecchio Abe, per chiedergli conto di quanto ha detto agli indiani.\nMa anche sotto minaccia di morte, Abe conferma la sua versione e racconta i dettagli del rapimento di Rachel presso gli indiani.\nAlla fine, dopo sconcerto, ulteriori indagini e negazioni, anche Mattilda - messa alle strette dai figli - \u00e8 costretta a confermare la storia del rapimento di Rachel.\nLa comunit\u00e0, guidata dal socio in affari di Ben, abbandona la famiglia al suo destino, spaventata dalla minaccia indiana e disgustata all'idea che Rachel non sia 'pura'. Lo stesso fa Cash, che se ne va non sopportando l'idea di avere una sorella indiana.\nPer salvare l'unit\u00e0 della famiglia e la sua reputazione, Rachel si dice disposta a ricongiungersi con i Kiowa, ma Ben, attratto dalla ragazza (che lo ricambia), cerca in tutti i modi di non consegnarla alla trib\u00f9 d'origine. Provoca un conflitto armato con i Kiowa e - con l'aiuto di un pentito Cash, ritornato per soccorrere la famiglia - fronteggia l'attacco della banda indiana guidata dal fratello naturale di Rachel.\nDurante lo scontro, la ragazza uccide il fratello, salvando dalla sua ascia il fratellastro Andy e in questo modo sceglie di stare definitivamente con la famiglia che l'ha cresciuta. Il suo gesto la riabilita agli occhi di Cash e i quattro fratelli si ritrovano uniti."}
{"id": "231879", "revid": "767487", "url": "https://it.wikipedia.org/wiki?curid=231879", "title": "Gli occhi del testimone (film 1959)", "text": "Gli occhi del testimone (\"The Great St. Louis Bank Robbery\") \u00e8 un film del 1959 diretto da Charles Guggenheim e John Stix.\n\u00c8 ispirato alla storia vera dell'ultimo e fatale assalto alla Southwest Bank di Saint Louis del ladro seriale Fred William Bowerman nel 1953.\nTrama.\nGeorge Fowler \u00e8 uno studente al verde. Il suo amico Jimmy, fratello della sua ex fidanzata Ann, gli presenta Egan, il capo di una banda che sta preparando una rapina alla banca di Saint Louis. Egan propone a George di guidare l'auto; Ann, che \u00e8 al corrente del progetto di Egan, viene eliminata. Scattato l'allarme della banca, i banditi si ritrovano circondati dalla polizia con gli ostaggi. George, ferito, \u00e8 costretto ad arrendersi.\nProduzione.\nIl film fu prodotto dalla Charles Guggenheim &amp; Associates (con il nome Guggenheim Associates) e dalla Columbia Broadcasting System (CBS).\nDistribuzione.\nDistribuito dalla United Artists, il film usc\u00ec nelle sale cinematografiche statunitensi il 10 settembre 1959.\nIn Italia \u00e8 uscito in DVD con il titolo \"Rapina alla $t. Louis Bank\"."}
{"id": "231880", "revid": "16073", "url": "https://it.wikipedia.org/wiki?curid=231880", "title": "Paradigma imperativo", "text": ""}
{"id": "231881", "revid": "438678", "url": "https://it.wikipedia.org/wiki?curid=231881", "title": "Gli occhi del testimone (film 1995)", "text": "Gli occhi del testimone (\"Mute Witness\") \u00e8 un film del 1995 diretto da Anthony Waller.\n\u00c8 stato presentato nella Settimana internazionale della critica al Festival di Cannes 1995.\nTrama.\nUna piccola troupe americana sta girando a Mosca un film del genere horror a costi contenuti. Billy (una giovane muta che lavora nel trucco) rimane una sera casualmente chiusa negli studi, grandissimi e tetri sotterranei dei tempi di Stalin, e crede di assistere - non sapendo che si tratta di riprese cinematografiche - a cruenti omicidi, vedendo scorrere del sangue e due figuri che circolano trascinando sacchi misteriosi. Terrorizzata, Billy, che si sente in pericolo, fa di tutto per occultarsi fra ferraglie e cianfrusaglie e non correre rischi. La notte per lei \u00e8 orrenda: sua sorella Karen, che fa parte anche lei del set, ed il regista Andy sono lontani.\nNel frattempo due poliziotti intervengono mentre Karen e il suo amico finiscono coinvolti tra affanni ed equivoci. Il KGB ed altri malavitosi perquisiscono armi alla mano l'alloggio della muta (sono dei balordi travestiti da agenti che operano per un boss mafioso, chiamato \"il Carnefice\", interessato ad un certo dischetto di importanti informazioni, convinto che Billy ne sia venuta in possesso). Per conto di questi ed alla caccia del dischetto \u00e8 poi entrato in azione un misterioso agente - Larsen - che in realt\u00e0 \u00e8 un poliziotto infiltrato nella organizzazione mafiosa e che protegge Billy con la sua rivoltella, facendo finta di spararle addosso, per evitare che la donna venga uccisa dai malavitosi."}
{"id": "231882", "revid": "228587", "url": "https://it.wikipedia.org/wiki?curid=231882", "title": "Convoluzione", "text": "In matematica, in particolare nell'analisi funzionale, la convoluzione \u00e8 un'operazione tra due funzioni di una variabile che consiste nell'integrare il prodotto tra la prima e la seconda traslata di un certo valore. Ha una forte somiglianza con la correlazione incrociata.\nLa convoluzione viene utilizzata in vari campi della fisica, della statistica, dell'elettronica, dell'analisi d'immagini e della grafica computerizzata. Quando si studiano sistemi dinamici lineari stazionari, l'uscita \u00e8 data dalla convoluzione tra il segnale in ingresso e la risposta all'impulso del sistema, la cui trasformata di Laplace (o la trasformata di Fourier) \u00e8 la funzione di trasferimento del sistema.\nDefinizione.\nSi considerino due funzioni formula_1 e formula_2 definite da formula_3 in s\u00e9, con formula_4 e formula_5 integrabili secondo Lebesgue su formula_3. Si definisce convoluzione di formula_4 e formula_5 la funzione definita nel seguente modo:\ndove formula_10 denota l'integrale definito sull'insieme dei numeri reali. Le limitazioni poste alle funzioni formula_4 e formula_5 assicurano che l'integrale sia un numero reale. \u00c8 cio\u00e8 l'integrale del prodotto delle due funzioni dopo che una delle funzioni di partenza \u00e8 stata rovesciata e traslata, e si pu\u00f2 considerare una forma di trasformata integrale. L'ultimo passaggio si pu\u00f2 dimostrare considerando formula_13: operando la sostituzione nella prima formula si ottiene la seconda ritornando a chiamare formula_14 con il nome di formula_15.\nSpesso alla variabile formula_16 si fa corrispondere il tempo, ed in tale contesto la convoluzione pu\u00f2 essere descritta come la media pesata della funzione formula_17 all'istante formula_16, dove la funzione peso \u00e8 formula_19 traslata di un intervallo formula_16, ed al cambiare di formula_16 la funzione peso enfatizza parti diverse di formula_4.\nPi\u00f9 in generale si possono considerare formula_1 e formula_2 definite su formula_25 a valori in formula_26, la cui convoluzione \u00e8 data da:\nSe formula_28 e formula_29 sono due variabili casuali indipendenti con densit\u00e0 di probabilit\u00e0 formula_4 e formula_5 rispettivamente, allora la densit\u00e0 di probabilit\u00e0 della somma formula_32 \u00e8 data dalla convoluzione di formula_4 con formula_5.\nConvoluzione circolare.\nData una funzione periodica formula_35 con periodo formula_36, la sua convoluzione con un'altra funzione formula_37 \u00e8 ancora una funzione periodica e pu\u00f2 essere espressa come:\ndove formula_39 \u00e8 un parametro arbitrario e formula_40 \u00e8 la sommazione periodica di formula_37, data da:\nSi tratta di una \"convoluzione periodica\" di formula_35 e formula_40, e se formula_35 \u00e8 espressa come sommazione periodica di un'altra funzione formula_46 tale operazione \u00e8 detta \"convoluzione circolare\" o \"convoluzione ciclica\" di formula_37 e formula_46.\nConvoluzione discreta.\nSi considerino due funzioni formula_49 e formula_50 definite sull'insieme formula_51 degli interi. La convoluzione discreta di formula_4 con formula_5 \u00e8 data da:\nQuando si moltiplicano due polinomi con coefficienti dati dalle successioni formula_55 e formula_56 la successione dei coefficienti del loro prodotto \u00e8 data dal prodotto di Cauchy formula_57, il cui \"n\"-esimo elemento \u00e8 dato da:\nche \u00e8 la convoluzione discreta delle due successioni. Essa equivale al prodotto di formula_55 e formula_56 considerati come elementi dell'anello sul gruppo dei numeri naturali formula_61.\nConvoluzione discreta circolare.\nData una funzione formula_62 periodica con periodo formula_63, per funzioni formula_4 tali che formula_65 esiste, la convoluzione discreta \u00e8 periodica:\ne la somma su \"k\" \u00e8 una sommazione periodica di formula_4. Se formula_62 \u00e8 la sommazione periodica di un'altra funzione formula_5, la convoluzione formula_65 \u00e8 la convoluzione circolare di formula_4 con formula_5. Se inoltre formula_4 e formula_5 presentano valori diversi da zero esclusivamente nell'intervallo formula_75 allora formula_65 assume la forma:\nDominio di definizione.\nLa convoluzione di due funzioni formula_4 e formula_5 definite su formula_25 a valori in formula_26:\n\u00e8 ben definita solo se formula_4 e formula_5 decrescono all'infinito abbastanza rapidamente da garantire l'esistenza dell'integrale.\nSe formula_4 e formula_5 sono funzioni a supporto compatto, ovvero sono funzioni (in questo caso continue) che hanno per supporto un sottoinsieme compatto dell'insieme di definizione, allora la loro convoluzione esiste ed \u00e8 continua a supporto compatto. Pi\u00f9 in generale, se una delle due \u00e8 a supporto compatto mentre l'altra \u00e8 localmente integrabile, la loro convoluzione esiste ed \u00e8 continua.\nSe formula_4 e formula_5 sono Lebesgue-integrabili (in formula_89) allora per il teorema di Tonelli la loro convoluzione \u00e8 integrabile. Se formula_90 e formula_91, con formula_92, allora formula_93 e si ha:\nIn particolare, se formula_95 tale relazione mostra che formula_96 con l'operazione di convoluzione \u00e8 un'algebra di Banach. Pi\u00f9 in generale, la disuguaglianza di Young implica che la convoluzione \u00e8 una funzione bilineare continua tra spazi formula_97. Nello specifico, se formula_98 soddisfano la relazione:\nallora:\nsicch\u00e9 la convoluzione \u00e8 una mappa bilineare continua da formula_101 a formula_102.\nDistribuzioni.\nSotto opportune condizioni \u00e8 possibile definire la convoluzione di una funzione con una distribuzione e la convoluzione tra due distribuzioni. Se formula_4 \u00e8 una funzione a supporto compatto e formula_5 \u00e8 una distribuzione, la loro convoluzione \u00e8 una funzione liscia definita dall'analoga formulazione distribuzionale:\nPi\u00f9 in generale, si pu\u00f2 estendere la definizione convoluzione unicamente in modo che la propriet\u00e0 associativa:\nrimanga valida anche qualora formula_4 sia una distribuzione e formula_5 una distribuzione a supporto compatto.\nMisure.\nLa convoluzione di due misure di Borel formula_109 e formula_110 a variazione limitata \u00e8 la misura formula_111 definita come:\nTale definizione coincide con la precedente se formula_109 e formula_110 sono trattate come distribuzioni, e con la definizione di convoluzione di funzioni in formula_96 quando formula_109 e formula_110 sono assolutamente continue rispetto alla misura di Lebesgue.\nInoltre, la convoluzione di due misure soddisfa la seguente versione della disuguaglianza di Young:\ndove la norma \u00e8 la variazione totale della misura.\nPropriet\u00e0.\nLa convoluzione soddisfa le seguenti propriet\u00e0:\nTeorema di convoluzione.\nIl teorema di convoluzione afferma che:\ndove formula_129 indica la trasformata di Fourier di formula_4 e formula_131 \u00e8 una costante che dipende dalla scelta della costante di normalizzazione della trasformata. Altre versioni di questo teorema funzionano per la trasformata di Laplace e la trasformata di Mellin. La trasformata della convoluzione di due funzioni equivale al prodotto delle trasformate delle due funzioni stesse.\nConvoluzione su gruppi.\nSe formula_132 \u00e8 un gruppo scelto in modo appropriato e la cui misura corrisponde al valore \"m\" (per esempio, un gruppo di Hausdorff localmente compatto con la misura di Haar) e se formula_4 e formula_5 sono valori reali o complessi dell'm-integrale di formula_132, allora la loro convoluzione pu\u00f2 essere definita dalla relazione:\nApplicazioni.\nLa convoluzione e le relative operazioni sono usate in diverse applicazioni dell'ingegneria e della matematica."}
{"id": "231883", "revid": "438678", "url": "https://it.wikipedia.org/wiki?curid=231883", "title": "Gli ultimi filibustieri (film 1921)", "text": "Gli ultimi filibustieri \u00e8 un film del 1921, diretto dal regista Vitale Di Stefano che faceva parte di un ciclo di 5 pellicole tratte dalla serie \"I corsari delle Antille\" scritta da Emilio Salgari.\nTrama.\nIl marchese di Montelimar vuole impedire che Ines di Ventimiglia prenda possesso, come erede, del regno di Darien e la fa rapire. I filibustieri riescono a liberarla e poi si dirigono verso la citt\u00e0 di Segovia Nueva per regolare i conti con il marchese, ma sono scoperti. Riescono a fuggire verso la foresta. dove si devono battere contro belve e cannibali. Montelimar riesce a raggiungerli, ma perisce nello scontro. Arrivano finalmente nel Darien dove Ines pu\u00f2 prendere possesso del regno e delle sue ricchezze. Poi decide di nominare un successore e, dopo aver lautamente ricompensate i filibustieri che l'hanno aiutata, torna in Europa.\nProduzione.\n\"Gli ultimi filibustieri\", tratto dall'omonimo romanzo salgariano, fu il quinto ed ultimo film di una serie prodotta dalla \"Rosa Film\", a sua volta basata sul ciclo avventuroso \"I corsari delle Antille\" composto da 5 romanzi. La pellicola era divisa in due episodi, senza titolo autonomo, lunghi 1.115 e 936 metri. L'intero ciclo rappresenta la prima trasposizione cinematografica mai realizzata da opere dello scrittore veronese, che da allora conobbe una grande fortuna sugli schermi. \nIn questa occasione la direzione del ciclo venne affidata a Vitale De Stefano, che aveva esordito con compagnie teatrali dialettali piemontesi, per poi passare nel fiorente ambiente della cinematografia torinese negli anni precedenti la guerra. Dopo aver lavorato con la \"Itala Film\", la \"Savoia Film\" e la \"Ambrosio\", era arrivato alla notoriet\u00e0 con l'interpretazione di Massinissa nel \"Cabiria\" del 1914. Anche in questa occasione fu interprete, oltrech\u00e9 regista.\nLa \"Rosa Film\" era un'azienda di produzione cinematografica fondata a Milano nel 1916 da Alfredo de Rosa, nata proprio, con gli auspici dei figli di Salgari, per portare sugli schermi i racconti avventurosi ideati dalla fantasia dello scrittore. Tuttavia, solo nel 1920 gli ambiziosi progetti iniziali dell'azienda si tradussero nell'acquisizione del Parco Gorla, dove vennero costruiti alcuni \"set\" e fu solo in quell'anno che si dette il via alla lavorazione del primo film del ciclo, cio\u00e8 \"Il Corsaro nero\".\nNell'aprile 1921 una promozione della \"Rosa Film\" dava come ultimato l'intero ciclo basato sui 5 romanzi. Nello stesso periodo, per\u00f2, si aggravava per la cinematografia italiana la crisi che per tutti gli anni 20 ne avrebbe compromesso l'esistenza, rendendo vani gli appelli alla \u00abnecessit\u00e0 di riconquista nei mercati stranieri, essendo passato il tempo in cui il solo fatto di essere italiana era sufficiente a valorizzare la merce\u00bb. Neppure la costituzione, avvenuta nel gennaio 1919, dell'U.C.I., pot\u00e9 arrestarne la decadenza ed, anzi, forse l'aggrav\u00f2.\nLe riprese delle 5 pellicole che costituirono la serie salgariana della \"Rosa Film\" (oltre a \"Gli ultimi filibustieri\", \"Il Corsaro nero\", \"La regina dei Caraibi\", \"Jolanda, la figlia del Corsaro Nero\", \"Il figlio del Corsaro rosso\") furono effettuate per lunghi periodi in Sicilia ed in Spagna, con un considerevole impegno finanziario. La serie di film venne presentata tutta insieme nel settembre - ottobre 1921 al visto della censura, ma la crisi incombente fece s\u00ec che esse fossero le ultime pellicole prodotte dall'impresa milanese che in seguito, come tante altre aziende italiane del settore, cess\u00f2 l'attivit\u00e0, nonostante che, ancora nella prima met\u00e0 del 1921, si parlasse di una sua collaborazione con la \"\u00c9clair\" e dell'apertura di una filiale a Parigi.\nAccoglienza.\nNon sono molte le notizie sulla diffusione di questo quinto film del ciclo salgariano, la cui distribuzione era stata affidata alla milanese \"Felix Film\" e che, in generale, riscosse pochi apprezzamenti, anche per la scarsa cura dell'allestimento. \u00abGli inscenatori [...] hanno ottenuto un risultato poco soddisfacente, senza sorprese e senza interesse, assai modesto anche sul piano della messa in scena\u00bb. Analogamente in un altro commento fu scritto che \u00abil grande interesse che aveva suscitato questa prima trasposizione sugli schermi degli scritti avventurosi dello scrittore torinese, pur avendo il favore di un vasto pubblico, si \u00e8 scontrata contro un'evidente povert\u00e0 di idee scenografiche e scarsezza di mezzi tecnici\u00bb.\nNessuna delle 5 pellicole del ciclo salgariano della \"Rosa Film\" risulta oggi reperibile: \"Gli ultimi filibustieri\", \u00e8 quindi considerato un film perduto."}
{"id": "231885", "revid": "438678", "url": "https://it.wikipedia.org/wiki?curid=231885", "title": "Gli ultimi filibustieri (film 1943)", "text": "Gli ultimi filibustieri \u00e8 un film del 1943, diretto da Marco Elter, tratto dall'omonimo romanzo di Emilio Salgari.\nRappresenta l'ideale seguito de \"Il figlio del corsaro rosso\", girato l'anno precedente (ma distribuito nel gennaio del 1943) dallo stesso regista e con lo stesso cast.\nTrama.\nNeala, figlia del Corsaro Rosso, viene tenuta prigioniera in una fortezza dal governatore di Las Palmas, che intende sposarla per impossessarsi della sua dote. Il fratello di Neala, aiutato dai filibustieri, riesce ad espugnare la fortezza e a liberarla, uccidendo il governatore.\nDistribuzione.\nLa pellicola raggiunse il circuito cinematografico italiano nel febbraio del 1943.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, \nLa critica.\nIl critico Raul Radice scrisse sul Il Corriere della Sera, del 12 febbraio 1943:"}
{"id": "231886", "revid": "438678", "url": "https://it.wikipedia.org/wiki?curid=231886", "title": "Gli ultimi giorni (film 1992)", "text": "Gli ultimi giorni \u00e8 un film italiano del 1992, diretto dal regista Corso Salani."}
{"id": "231888", "revid": "438678", "url": "https://it.wikipedia.org/wiki?curid=231888", "title": "Gli ultimi giorni (film 1998)", "text": "Gli ultimi giorni \u00e8 un film documentario del 1998, diretto dal regista James Moll prodotto da June Beallor e Ken Lipper. Steven Spielberg \u00e8 il produttore esecutivo in qualit\u00e0 di fondatore della sua Shoah Foundation. Il documentario racconta gli orrori dei campi di concentramento nazisti attraverso l'esperienza di cinque ebrei ungheresi sopravvissuti allo sterminio, uno dei quali, Tom Lantos, \u00e8 stato l'unico sopravvissuto all'olocausto eletto al Congresso degli USA. \u00c8 morto nel 2008, come l'altro protagonista di sesso maschile, Bill Basch mentre \u00e8 morto nel 2020 Dario Gabbai, che ha fatto parte dei Sonderkommando e racconta la sua esperienza.Delle tre protagoniste di sesso femminile, Alice Lok Cahana \u00e8 morta il 28 novembre 2017 mentre Ren\u00e8e Firestone e Irene Zisblatt sono ancora vive. Nel documentario appaiono il dottor Munch (medico SS nel campo di Auschwitz) ed il prof. Randolph Braham, uno dei massimi esperti sulla Shoah in Ungheria, oltre ad alcuni veterani di guerra americani presenti al momento della liberazione dei campi di sterminio.\nSi tratta di un racconto intrecciato: le voci dei protagonisti ci accompagnano in un viaggio che si fa ogni giorno pi\u00f9 drammatico e disumano. Mentre in Europa i campi di sterminio lavorano a pieno ritmo, in Ungheria la societ\u00e0 e soprattutto l'esercito si rifiutano di consegnare i concittadini ebrei all'alleato nazista. Con l'invasione da parte della Germania nel marzo 1944 le cose cambiano radicalmente e la situazione precipita, tanto che nel giro di poco pi\u00f9 di tre mesi circa 438.000 persone verranno deportate e uccise nel campo di Auschwitz. In questa notte della ragione non mancano delle flebili luci, come Raoul Wallenberg e Giorgio Perlasca che, proprio a Budapest, insieme ad altri diplomatici, salvano la vita di migliaia di persone. Quattro dei 5 protagonisti finiscono nel campo di Auschwitz, Bergen Belsen, Buchenwald e Dachau dove perdono i familiari. La liberazione, tuttavia, non rappresenta la fine delle sofferenze: il ritorno alla vita \"in un mondo che non ci voleva\" (sono le parole di Irene) non \u00e8 semplice. Solo col tempo e grazie alla presenza amorevole di mariti, mogli e figli, sar\u00e0 possibile riprendere a vivere e, magari, tornare in visita al paese natale o persino ai luoghi della deportazione.\nIl documentario si chiude con una domanda religiosa (\u00e8 possibile credere in Dio dopo Auschwitz?) ed una riflessione storica: la Sho\u00e0 non \u00e8 stato l'unico grande crimine nella storia dell'umanit\u00e0, ma rappresenta il culmine della crudelt\u00e0 a cui pu\u00f2 arrivare l'uomo quando perde la sua integrit\u00e0 morale e la fede nella santit\u00e0 della vita umana."}
{"id": "231893", "revid": "1498232", "url": "https://it.wikipedia.org/wiki?curid=231893", "title": "Aggiornamento Software (Apple)", "text": "Aggiornamento Software (Software Update nella versione inglese) \u00e8 un'utility di sistema sviluppata da Apple Inc. che si preoccupa di aggiornare i software prodotti da Apple all'ultima versione sui computer su cui \u00e8 installato il sistema operativo macOS. Fa parte dei CoreServices in macOS. Questa applicazione si trova al percorso codice_1.\nEsiste anche una versione di Aggiornamento Software per Mac OS Classico, a partire dalla release 9.0 del sistema.\n\u00c8 raccomandato installare gli aggiornamenti proposti: questi includono i \"Security Update\" (aggiornamenti di sicurezza), gli aggiornamenti del sistema e dei driver e gli aggiornamenti delle applicazioni Apple presenti sul computer dell'utente (suite iWork, iTunes, QuickTime eccetera). A partire da Mac OS X Leopard, l'utility propone anche gli aggiornamenti dei driver delle stampanti prodotte da HP.\nTutti gli aggiornamenti richiedono l'inserimento di una password di amministratore e alcuni richiedono il riavvio del sistema. A partire da Mac OS X Leopard, gli aggiornamenti che richiedono il riavvio vengono installati solo dopo la conferma da parte dell'utente del riavvio. \u00c8 possibile, nelle impostazioni, rimuovere la richiesta della password dell'ID apple per il download delle applicazioni o degli aggiornamenti gratuiti.\nDa OS X Mountain Lion, Aggiornamento Software \u00e8 stato unificato con Mac App Store, per tornare nuovamente alla posizione originaria a partire da macOS Mojave.\nVarie.\nAggiornamento Software fu introdotto inizialmente in Mac OS 9. Tutte le sue funzioni sono disponibili anche da riga di comando a terminale con il programma codice_2.\nLa sintassi di codice_2 per Mac OS X Leopard \u00e8:\nUsando questa utility, per gli amministratori \u00e8 possibile eseguire Aggiornamento Software regolarmente tramite codice_4:\n\"softwareupdate -i -a\"\n(o solo codice_5 per prudenza).\nSe si usa codice_4, \u00e8 meglio impostare codice_7 perch\u00e9 non vada in esecuzione quando un utente \u00e8 connesso specialmente perch\u00e9 alcuni aggiornamenti richiedono un riavvio del sistema (codice_2 non riavvia automaticamente la macchina, ma avverte solo nel caso in cui \u00e8 necessario.)\nGli amministratori remoti potrebbero essere anche interessati ai comandi da terminale codice_9 e codice_10 per mettere a punto il loro sistema di aggiornamento software."}
{"id": "231896", "revid": "709565", "url": "https://it.wikipedia.org/wiki?curid=231896", "title": "Apertura Kotroc", "text": "L'apertura Kotroc (nota anche nei paesi anglosassoni come apertura o attacco Durkin) \u00e8 l'apertura nel gioco degli scacchi caratterizzata dalla mossa:\nData la sua rarit\u00e0, essa viene classificata dall'enciclopedia delle aperture scacchistiche tra quelle di codice A00.\nAnalisi.\nQuesto bizzarro sviluppo del cavallo del lato di donna spreca di fatto il vantaggio del bianco di avere la prima mossa. Dalla casa a3 il cavallo non aiuta nel controllo del centro e ha mobilit\u00e0 limitata. \u00c8 probabile che il cavallo sar\u00e0 mosso di nuovo, ad esempio dopo:\nse questo \u00e8 il piano del bianco, sarebbe pi\u00f9 logico giocare 1.c4 (la partita inglese) e sviluppare il cavallo successivamente.\nAlcune continuazioni possibili sono:"}
{"id": "231901", "revid": "933835", "url": "https://it.wikipedia.org/wiki?curid=231901", "title": "Gaius Crispus Sallustius", "text": ""}
{"id": "231903", "revid": "287204", "url": "https://it.wikipedia.org/wiki?curid=231903", "title": "Vallone del Gravio", "text": "Il Vallone del Gravio \u00e8 una piccola valle del Piemonte formata dal torrente Gravio.\nGeografia.\nQuesta valle decorre in direzione Sud-Nord verso il solco centrale della Val di Susa. Sui 2500 m di altezza si trova la conca di Cassafrera, un altipiano selvaggio e suggestivo che ospitava un tempo un ghiacciaio. Le cime che lo circondano sono la Punta Cristalliera (2801\u00a0m), il Monte Rocciavr\u00e8 (2776\u00a0m), la Punta Pian Paris (2738\u00a0m), la Punta Malanotte (2735\u00a0m), la Punta del Villano (2663\u00a0m) ed altri rilievi meno noti. A valle sorge, su un conoide formato dal Gravio, il paese di Villar Focchiardo. La parte alta del vallone, ovvero la zona altimetrica compresa all'incirca tra i 2800\u00a0m e i 1900\u00a0m di altezza, pi\u00f9 quasi tutta la sinistra orografica del torrente Gravio, fanno parte del comune di San Giorio di Susa, mentre la restante parte del comune di Villar Focchiardo. La testata del vallone ricade inoltre nel Parco naturale Orsiera-Rocciavr\u00e8.\nStoria.\nNella valle si trovano antiche testimonianze di presenza umana rappresentate da incisioni rupestri presso il rifugio GEAT. Per secoli l'uomo ha costruito e trasformato queste terre: il momento principale di questo fenomeno \u00e8 avvenuto quando una comunit\u00e0 di monaci Certosini ha costruito la Certosa di Montebenedetto. Ora questa Certosa, abbandonata da secoli a causa di una disastrosa piena del Gravio, \u00e8 visitabile."}
{"id": "231905", "revid": "125520150", "url": "https://it.wikipedia.org/wiki?curid=231905", "title": "Citt\u00e0 di Londra", "text": "La Citt\u00e0 di Londra ( e universalmente nota come la City per antonomasia) \u00e8 lo speciale distretto che occupa la porzione pi\u00f9 antica dell'agglomerato urbano, nonch\u00e9 una delle due contee della metropoli.\nLa Citt\u00e0 ha una popolazione residente di circa 9.000 abitanti, ma oltre 300.000 unit\u00e0 lavorano all'interno di questa, soprattutto nel settore dei servizi finanziari e assicurativi: la \"City\", infatti, \u00e8 un importante centro economico e finanziario che, fin dal secolo XIX, \u00e8 considerato uno dei pi\u00f9 importanti del mondo tanto da risultare, nel 2008, primo nell'indice dei centri del commercio mondiale pubblicato da Mastercard.\nSpesso ci si riferisce alla Citt\u00e0 di Londra semplicemente come \"the City\" oppure solo come \"City\", con la \"c\" maiuscola, per differenziarla dalla citt\u00e0, ed \u00e8 anche colloquialmente nota come \"Square Mile\" (in italiano \"Miglio quadrato\"), a causa della sua estensione di 1,12 miglia quadrate (2,90\u00a0km2). Entrambi questi termini sono spesso usati come metonimie per riferirsi al settore commerciale e finanziario del Regno Unito, poich\u00e9 la zona della \"City\" \u00e8 ampiamente legata, fin dalla sua fondazione, a questi settori lavorativi.\nIl toponimo \"Londra\" \u00e8 ora normalmente utilizzato per indicare un'area molto pi\u00f9 vasta della sola \"City of London\": Londra, infatti, \u00e8 anche il nome adottato dall'intera citt\u00e0, comprendente 32 borghi oltre alla Citt\u00e0 di Londra stessa. Quest'uso del toponimo \u00e8 stato documentato fin dal XVI secolo.\nGeografia fisica.\nLa Citt\u00e0 di Londra \u00e8 la pi\u00f9 piccola contea cerimoniale per superficie e popolazione d'Inghilterra, ma la quarta pi\u00f9 densamente popolata. Dei 314 distretti dell'Inghilterra \u00e8 il pi\u00f9 piccolo per estensione ed \u00e8 il secondo pi\u00f9 piccolo per numero di abitanti, dopo le isole Scilly.\nL'altitudine della Citt\u00e0 oscilla dal livello del mare, presso il Tamigi, a 21,6 metri, presso l'incrocio tra High Holborn e Chancery Lane. Due piccole, ma importanti, colline si trovano all'interno del nucleo storico della \"City\": Ludgate Hill a ovest e Cornhill a est. Tra di loro correva il Walbrook, uno dei tanti fiumi \"perduti\" di Londra (un altro, nella Citt\u00e0, \u00e8 il Fleet).\nConfini.\nCominciando da ovest, dove la Citt\u00e0 di Londra confina con la Citt\u00e0 di Westminster, il confine attraversa il Victoria Embankment dal Tamigi, passa a ovest di Middle Temple, poi gira per un breve tratto lungo lo Strand e poi a nord fino Chancery Lane, dove confina con il borgo di Camden. A questo punto, presso Holborn, il confine gira verso est fino a Holborn Circus, e poi verso nord-est, lungo Charterhouse Street. Come si attraversa Farringdon Road il confine diventa con Islington. Lungo questa direzione continua fino ad Aldersgate, poi prosegue a nord e, all'incrocio tra Goswell Road e Baltic Street North, gira verso est: in questo punto, il confine \u00e8 al punto pi\u00f9 settentrionale della \"City\". Il confine include tutto il complesso di Barbican e prosegue verso est lungo Ropemaker Street e la sua continuazione (a partire dal lato opposto di Moorgate), South Place. Il confine gira, ancora una volta, verso nord, raggiungendo il confine con il borgo di Hackney, poi proseguendo lungo alcune strade secondarie, raggiunge Worship Street. Il confine gira, poi, verso sud presso Norton Folgate e diventa il confine con il borgo di Tower Hamlets. Si prosegue in direzione sud lungo Bishopsgate, e comprende alcune stradine della zona di Middlesex Street (come Petticoat Lane) dove prosegue in direzione sud-est. Il confine, a questo punto, gira verso sud-ovest, attraversando la Minories (\"a.u.c\": monastero Clarisse), in modo da escludere la Torre di Londra, e poi raggiunge il fiume.\nNel Tamigi, il confine corre pressoch\u00e9 al centro, con l'eccezione del ponte dei Frati Neri (Blackfriars Bridge) e London Bridge che rientrano sotto la giurisdizione della \"City\".\nI confini sono segnati da paletti neri recanti l'emblemi araldici della Citt\u00e0, e da pali sormontati da drago, posizionati lungo le arterie principali come al High Holborn e al Aldgate \"qv\": La mappa ufficiale dei confine, con la ripartizione dei rioni.\nIn alcune aree, il quartiere finanziario si estende leggermente oltre i confini, in particolare a nord e a est, all'interno dei borghi londinesi di Tower Hamlets, di Hackney e di Islington, sebbene, informalmente, queste zone sono considerati come parte del \"Square Mile\".\nDagli anni novanta la frangia orientale, che si estende in Hackney e in Tower Hamlets, a causa della maggiore disponibilit\u00e0 di grandi spazi, comparati a quelli della \"City\", \u00e8 sempre pi\u00f9 diventata un centro per lo sviluppo di edifici adibiti a uffici.\nClima.\nLa stazione meteorologa pi\u00f9 vicina \u00e8 stata, fino al 2010, anno della cessazione delle attivit\u00e0 di questa, la \"London Weather Centre\" di Kingsway/Holborn; ora la stazione di St. James Park fornisce i dati pi\u00f9 vicini per la temperatura della Citt\u00e0 di Londra.\nLa Citt\u00e0 ha un clima oceanico (K\u00f6ppen: \"Cfb\"), modificato dal isola di calore urbana nel centro di Londra: questo provoca temperature minime notturne generalmente superiori rispetto alle aree periferiche. Per esempio la temperatura minima media di agosto \u00e8 di 14,7\u00a0\u00b0C, maggiore se paragonata alla temperatura di Greenwich, di Heathrow e di Wisley.\nNon sorprendentemente, la stazione meteo detiene il record di temperatura minima notturna pi\u00f9 calda del Regno Unito, 24,0\u00a0\u00b0C, registrato il 4 agosto 1990. Il massimo, 37,6\u00a0\u00b0C, \u00e8 stato registrato il 10 agosto 2003, mentre il minimo assoluto \u00e8 solamente di \u22128,2\u00a0\u00b0C (maggiore rispetto alle temperature registrate verso le zone periferiche, intorno a \u221215,0\u00a0\u00b0C).\nI dati riportati sono riferiti al periodo 1971-2000:\nStoria.\nOrigini.\nSi ritiene ampiamente che \"Londinium\" sia stata fondata da dei mercanti come porto commerciale sulla bacino di marea del Tamigi intorno al 47 d.C., durante i primi anni dell'occupazione romana della Britannia. Tuttavia, questa data \u00e8 solamente una supposizione: i Romani non hanno lasciato alcuna traccia di quando e come la citt\u00e0 sia stata fondata e la prima volta che \"Londinium\" viene menzionata \u00e8 negli annali di Tacito (nel 61 d.C.), nei quali si afferma che la citt\u00e0 era una tra le citt\u00e0 saccheggiate dagli iceni, guidati dal loro regina Budicca.\nMolti storici, tuttavia, basandosi su prove fornite dall'archeologia e dalle leggende letterarie gallesi, ritengono che Londra sia stata fondata qualche tempo prima della conquista romana della Britannia del 43 d.C. Gli archeologi hanno sostenuto questa teoria in quanto la met\u00e0 dei reperti artistici e di oggetti dell'et\u00e0 del ferro in Gran Bretagna \u00e8 stata trovata nella zona di Londra. Uno degli esempi pi\u00f9 importanti \u00e8 il famoso \"elmetto di Waterloo\", dragato dal Tamigi nei primi anni 60 dell'Ottocento e ora esposto al British Museum.\nInoltre, secondo un'antica leggenda gallese, un re di nome Lud ampli\u00f2 e miglior\u00f2 notevolmente un insediamento preesistente a Londra, che venne rinominato dopo di lui, e ivi and\u00f2 a risiedervi. La stessa tradizione racconta che questo Lud sia stato poi sepolto a Ludgate (in gallese: \"Porthlud\").\n\"\"Llydd era il figlio maggiore. E dopo che suo padre (Beli Mawr) mor\u00ec ha preso il governo dell'isola. Ed egli rafforz\u00f2 le mura di \"Llvndain\", circond\u00f2 la citt\u00e0 con numerose cascine, e visse in questa per la maggior parte dell'anno. Ed egli aveva costruito all'interno delle mura cittadine splendidi edifici simili ai quali non erano stati visti in tutti i paesi. E la chiam\u00f2 \"Kaer Lvdd'; e alla fine fu chiamata \"Kaer Lvndain\". E, dopo l'arrivo della nazione straniera in questa, \u00e8 stato chiamato \"Kaer Lwndwn\"\"\".\n\"Ystorya Brenhined y Brytanyeit\", Jesus MS. LXI.\nTuttavia, \u00e8 certo che dopo la conquista dei Romani si svilupp\u00f2 l'insediamento e il porto nella zona della bassa valle del fiume Walbrook, all'estuario con il Tamigi. Dopo la distruzione della citt\u00e0 da parte delle trib\u00f9 guidate da Budicca nel 60 d.C., la citt\u00e0 fu interamente ricostruita con le caratteristiche di una \"civitas\": la nuova citt\u00e0 venne fortificata era prospera e crebbe fino a diventare il pi\u00f9 grande insediamento della provincia della Britannia entro la fine del I secolo. Con l'inizio del II secolo, \"Londinium\" aveva sostituito \"Camulodunum\" (l'attuale Colchester, nell'Essex) come capitale della Britannia.\nAl suo punto di massima espansione, la citt\u00e0 romana aveva una popolazione di circa 45-60.000 abitanti. I Romani costruirono i bastioni di Londra nel periodo compreso tra il 190 e il 225 d.C.; i confini della citt\u00e0 romana erano simili a quelli della \"City\" di oggi, anche se Londinium non si estendeva a ovest rispetto a Ludgate o il fiume Fleet e il Tamigi era notevolmente pi\u00f9 ampio di quello che \u00e8 oggi (quindi il litorale della citt\u00e0 era pi\u00f9 a nord della sua posizione attuale). I Romani costruirono un ponte attraverso il fiume, gi\u00e0 nel 50 d.C., vicino a dove si trova oggi il London Bridge.\nUn certo numero di siti e manufatti romani pu\u00f2 essere visto nella Citt\u00e0 di Londra, tra cui il Tempio di Mitra (a Walbrook), alcune sezioni del muro di Londra (presso il Barbican e vicino a Tower Hill), la Pietra di Londra (lungo Cannon Street) e resti dell'anfiteatro (sotto la Guildhall). Il Museo di Londra detiene molti dei reperti romani e dispone di mostre romane permanenti, oltre a essere una fonte di informazioni sulla Londra romana in generale.\nDeclino.\nA seguito della costruzione dei bastioni di Londra, le fortune della citt\u00e0 incominciarono a declinare, specialmente a causa di problemi dovuti alla peste e agli incendi. L'Impero Romano entr\u00f2 in un lungo periodo di instabilit\u00e0 e declino; in questo periodo si registra, inoltre, anche la rivolta di Carausio in Britannia. Nel III e IV secolo, la citt\u00e0 venne posta sotto attacco da predoni pitti, scozzesi e sassoni. Il declino continu\u00f2, sia per \"Londinium\" che l'Impero, fino a che nel 410 d.C. i Romani si ritirarono definitivamente dalla Gran Bretagna. Molti degli edifici pubblici romani a Londinium caddero in rovina e in disuso, e gradualmente dopo il ritiro dalla citt\u00e0 questa divenne quasi (se non completamente) disabitata. Il centro del commercio e della popolazione si allontan\u00f2 dalla citt\u00e0 murata verso \"Lundenwic\" (\"mercato di Londra\", in italiano), un insediamento a ovest di Londinium, all'incirca nell'area compresa tra lo Strand, Aldwych e Covent Garden.\nRestaurazione anglosassone.\nDurante l'eptarchia anglosassone, la zona di Londra divenne, in turno, del regno dell'Essex, del regno di Mercia e poi del Wessex; inoltre, dalla met\u00e0 dell'VIII secolo Londra fu frequentemente sotto la minaccia e il controllo dei vichinghi.\nBeda riporta che nel 604 d.C. Sant'Agostino consacr\u00f2 Mellito di Canterbury come il primo vescovo del regno anglosassone dei sassoni d'oriente e il loro re, Saebert. Lo zio e padrone di Saebert, Etelberto, costru\u00ec una chiesa dedicata a San Paolo a Londra, come sede del nuovo vescovo. Si presume, bench\u00e9 non sia dimostrato, che questa prima cattedrale anglosassone si trovasse sullo stesso sito della successiva cattedrale medievale e l'attuale.\nAlfredo il Grande, re del Wessex e probabilmente il primo re degli \"inglesi\", occup\u00f2 e inizi\u00f2 il reinsediamento nell'area della vecchia cinta muraria romana, in 886, e incaric\u00f2 il suo figlio adottivo, Earl Aethelred di Mercia, per la riconquista del territorio occupato dai vichinghi dell'Inghilterra. L'insediamento anglosassone nuovamente fortificato era conosciuto come \"Lundenburh\" (\"Forte di Londra\", in italiano). Lo storico Asser asser\u00ec che \"Alfred, re degli Anglosassoni, restaur\u00f2 la citt\u00e0 di Londra splendidamente... e la rese abitabile, ancora una volta\". Il \"restauro\" di Alfred comport\u00f2 la rioccupazione e la ristrutturazione della citt\u00e0 all'interno della cinta muraria romana, che era, allora, quasi deserta, la costruzione di banchine lungo il Tamigi, e la posa di un nuovo piano di strada della citt\u00e0.\nLa presa di Londra da parte di Alfred e la ricostruzione della vecchia citt\u00e0 romana fu un punto di svolta nella storia, non solo come fondazione stabile della Citt\u00e0 di Londra, ma anche come parte di un momento unificante dell'Inghilterra, nel quale il Wessex stava diventando il regno inglese dominante e stava respingendo (in qualche misura), l'occupazione vichinga e incursioni. Infatti, a partire da questo periodo a Londra e nell'intera Inghilterra, sebbene si siano verificate, nel tempo, ulteriori incursioni e occupazioni vichinghe e danesi, il Regno d'Inghilterra ebbe la meglio.\nNel X secolo, Atelstano permise la fondazione di otto zecche, rispetto ai sei nella precedente capitale, Winchester, come a indicare la ricchezza della citt\u00e0. Il London Bridge, che era caduto in rovina in seguito all'evacuazione romana e l'abbandono di Londinium, fu ricostruito dai sassoni, ma venne periodicamente distrutto sia da incursioni vichinghe che da tempeste.\nDato che il fulcro del commercio e della popolazione venne spostato nuovamente all'interno delle antiche mura romane, il vecchio insediamento sassone di \"Lundenwic\" venne in gran parte abbandonato e, pertanto, si guadagn\u00f2 il nome di \"Ealdwic\" (\"vecchio insediamento\", in italiano). Questo toponimo sopravvive oggi come Aldwych, il nome della zona che si trova tra la Citt\u00e0 di Westminster e la Citt\u00e0 di Londra.\nMedioevo.\nDopo la battaglia di Hastings, Guglielmo il Conquistatore marci\u00f2 su Londra (arrivando fino a Southwark), ma non riusc\u00ec ad attraversare il London Bridge e sconfiggere i londinesi. Alla fine, egli ha attraversato il fiume Tamigi a Wallingford, saccheggiando durante la marcia. Piuttosto che continuare la guerra, Edgardo Atheling, Edwin di Mercia e Morcar di Northumbria si arresero presso Berkhamsted.\nGuglielmo concesse ai cittadini di Londra un atto costitutivo, nel 1075: la \"City\" fu uno dei pochi esempi di citt\u00e0 inglese dotata di una qualche autorit\u00e0. I dati della Citt\u00e0 di Londra, tuttavia, erano presenti dal \"Domesday Book\".\nGuglielmo costru\u00ec tre castelli nelle vicinanze, per mantenere i londinesi calmi:\nNel 1130 circa Enrico I concesse uno sceriffo al popolo di Londra, insieme con il controllo della contea del Middlesex: ci\u00f2 significava che, dal punto di vista amministrativo, le due entit\u00e0 venivano considerate come una unica (ma non che la contea era una dipendenza della Citt\u00e0 di Londra) fino al \"Local Government Act\" del 1888.\nNel 1141 l'intero corpo della cittadinanza cominci\u00f2 a essere considerato un'unica comunit\u00e0: questo \"comune\" pu\u00f2 considerarsi come l'antenato della Corporazione della Citt\u00e0 di Londra e i cittadini guadagnarono il diritto di nominare, con il consenso del re, un sindaco nel 1189, e di eleggere direttamente il sindaco dal 1215.\nLa Citt\u00e0 \u00e8 composta da 25 antichi rioni, ciascuno guidato da un Aldermanno, che presiede il \"wardmote\", un incontro degli abitanti del distretto che ancora hanno luogo almeno una volta all'anno. Precedentemente si teneva un \"folkmoot\", tenuto per l'intera Citt\u00e0 presso la croce esterna della Cattedrale di San Paolo. Molti degli uffici e delle tradizioni medievali continuano oggi a esistere, dimostrando la natura unica della Citt\u00e0 e della sua Corporazione.\nLa citt\u00e0 sub\u00ec incendi in una serie di occasioni, i peggiori dei quali furono quelli del 1123 e, il pi\u00f9 famoso, il grande incendio di Londra del 1666. Dopo l'incendio del 1666 una serie di piani furono elaborati per rimodellare la citt\u00e0 e la configurazione delle strade tipiche delle citt\u00e0 in stile rinascimentale, con isolati urbani programmati, piazze e viali. Questi piani rimasero quasi interamente non attualizzati e la configurazione delle strade medievali riemerse quasi intatta.\nInizio dell'et\u00e0 moderna.\nEntro la fine del XVI secolo Londra divenne sempre pi\u00f9 un importante centro per il settore bancario, per il commercio internazionale e per il commercio. Il \"Royal Exchange\" venne fondato nel 1565 da Sir Thomas Gresham come centro del commercio per i commercianti di Londra, e ha guadagnato il patrocinio \"Reale\" nel 1571. Anche se non pi\u00f9 utilizzato per il suo scopo originario la posizione del \"Royal Exchange\", all'angolo tra Cornhill e Threadneedle Street, continua a essere il centro del nucleo dei servizi bancari e finanziari della \"City\", con la Banca d'Inghilterra, spostata nella sede attuale nel 1734, di fronte al \"Royal Exchange\" lungo la Threadneedle Street. Immediatamente a sud di Cornhill, lungo la Lombard Street, apr\u00ec nel 1691 la Lloyd's Coffee House, che sarebbe diventata, successivamente, il leader del mercato assicurativo a livello mondiale. Il settore assicurativo di Londra continua ad essere basata nella zona, in particolare lungo Lime Street.\nNel 1708 il capolavoro di Christopher Wren, la cattedrale di San Paolo, venne completato il giorno del suo compleanno; tuttavia il primo servizio si svolse il 2 dicembre 1697, pi\u00f9 di dieci anni prima del completamento dell'edificio. La cattedrale sostitu\u00ec l'originale cattedrale di San Paolo, che fu completamente distrutta nel grande incendio di Londra; la cattedrale del 1708 \u00e8 considerata una delle pi\u00f9 belle cattedrali in Gran Bretagna e un bell'esempio di architettura barocca.\nSviluppo di Londra.\nIl XVIII secolo fu un periodo di rapida crescita per Londra, riflettendo un aumento della popolazione a livello nazionale, i primi vagiti della rivoluzione industriale e il ruolo di Londra al centro della evoluzione dell'impero britannico. L'area urbana cominci\u00f2 a estendersi oltre i confini della Citt\u00e0 di Londra, in particolare, durante questo periodo, verso il West End e Westminster.\nL'espansione prosegu\u00ec e divenne pi\u00f9 rapido entro l'inizio del XIX secolo, con Londra in crescita in tutte le direzioni. A est, il porto di Londra crebbe rapidamente nel corso del secolo, con la costruzione di numerosi bacini, necessari in quanto il Tamigi, presso la \"City\", non riusc\u00ec pi\u00f9 a fare fronte con il volume degli scambi.\nL'arrivo delle ferrovie e la metropolitana ha fatto s\u00ec che Londra potesse espandersi su una superficie molto maggiore: entro la met\u00e0 del XIX secolo, mentre Londra si espandeva ancora in demografia e superficie, la Citt\u00e0 di Londra era diventata solo una piccola parte della metropoli sempre pi\u00f9 ampia.\nDal XIX secolo a oggi.\nUn tentativo venne compiuto dalla \"Reale commissione sulla fusione della Citt\u00e0 e la Contea di Londra\" (\"Royal Commission on the Amalgamation of the City and County of London\", in inglese), nel 1894, con l'obiettivo di porre fine alla distinzione tra la City e la Contea circostante di Londra; tuttavia, siccome questo significava un spostamento di governo presso Westminster, l'opzione non fu attuata. La Citt\u00e0 di Londra, come sistema politico distinto, sopravvisse nonostante la sua posizione all'interno della conurbazione di Londra e numerose riforme del governo locale.\nA sostenere questo stato, la \"City\" era un borgo parlamentare speciale che eleggeva quattro membri alla Camera non-riformata dei Comuni, i quali furono conservati dopo il \"Reform Act\" del 1832 ma furono ridotti a due a seguito della \"Redistribution of Seats Act\" del 1885. Tuttavia, cess\u00f2 di essere un collegio elettorale separato a causa del \"Representation of the People Act\" del 1948: da allora la City \u00e8 una minoranza (in termini di popolazione e superficie) della circoscrizione elettorale delle Citt\u00e0 di Londra e Westminster.\nLa popolazione della citt\u00e0 decrebbe rapidamente nel corso del XIX secolo e attraverso la maggior parte del XX secolo, in quanto un ampio numero di residenti si trasferirono verso l'esterno in tutte le direzioni per vasti sobborghi di Londra, e molti edifici residenziali vennero demoliti per fare posto a palazzi adibiti a uffici. Come molte aree di Londra e altre citt\u00e0 britanniche, la citt\u00e0 fu vittima di bombardamenti aerei, altamente distruttivi, in larga scala durante la seconda guerra mondiale, in particolare durante il cosiddetto Blitz. Mentre la Cattedrale di San Paolo sopravvisse ai bombardamenti, ampie fasce della zona non furono risparmiate e le incursioni furono particolarmente pesanti nel tardo dicembre 1940, i quali portarono a una \"tempesta di fuoco\" chiamata il \"secondo grande incendio di Londra\".\nCi fu un importante programma di ricostruzione nei decenni successivi alla guerra, in alcune parti (come al Barbican), alterando drammaticamente il paesaggio urbano. La distruzione del tessuto storico vecchio permise la costruzione di sviluppi moderni e su larga scala, mentre nelle parti non colpite dai danni dei bombardamenti la citt\u00e0 conserva il suo carattere precedente con edifici pi\u00f9 piccoli. Lo schema stradale, che \u00e8 ancora in gran parte medievale, \u00e8 stato leggermente modificato in alcuni punti, bench\u00e9 vi sia una pi\u00f9 recente tendenza a invertire alcune delle modifiche moderniste apportate nel dopoguerra, come in Paternoster Square.\nGli anni 70 hanno visto la costruzione di grattacieli adibiti a uffici tra cui la Natwest Tower, che, con i suoi 183 metri e 47 piani, \u00e8 stato il primo grattacielo del Regno Unito. Lo sviluppo di grattacieli si \u00e8 intensificato soprattutto nelle parti centrali, settentrionali e orientali della Citt\u00e0 di Londra, con grattacieli che comprendono il 30 St Mary Axe (\"The Gherkin\"), il Leadenhall Building (\"The Cheesegrater\"), il 20 Fenchurch Street (\"The Walkie-Talkie\"), la Broadgate Tower e la Heron Tower, il grattacielo pi\u00f9 alto della \"City\". Un altro grattacielo, 22 Bishopsgate, \u00e8 attualmente in costruzione.\nLa principale sezione residenziale della Citt\u00e0 di Londra a oggi \u00e8 il Barbican Estate, costruito tra il 1965 e il 1976. Il Museum of London ha sede presso il Barbican, similmente a una serie di altri servizi forniti dalla Corporazione della Citt\u00e0 di Londra.\nAl giorno d'oggi, se si escludono i servizi finanziari, gran parte delle funzioni metropolitane londinesi e della stessa vita cittadina gravitano in zone esterne alla \"City\", specialmente nel West End. Ci\u00f2 risulta anche dal diverso grado d'affollamento nelle diverse ore del giorno: se la popolazione residente \u00e8 inferiore a 8.000 persone, durante l'apertura degli uffici \"il Miglio Quadrato\" (\"the Square Mile\", come la \"City\" viene chiamata dai londinesi) ne ospita oltre 300.000.\nLa City odierna.\nL'area pi\u00f9 moderna di Londra, guidata dal municipio di Guildhall, \u00e8 allo stesso tempo anche la pi\u00f9 antica. Non sono molti a sapere che la City di Londra, il centro della finanza di tutto il mondo, \u00e8 anche il nucleo originario di questa grande metropoli. Un'area ben definita all'interno della citt\u00e0, per la precisione un Miglio quadrato, the Square Mile come viene chiamata dai londinesi.\nSimboli.\nLo stemma della citt\u00e0 di Londra consiste in uno scudo d'argento su cui si trova una croce di rosso, nel primo quarto \u00e8 presente una spada collocata in palo. Sostengono lo scudo due tenenti o supporti a forma di draghi d'argento caricati di una croce di rosso. Il tutto \u00e8 timbrato da un elmo con cercine e svolazzi di argento e rosso sormontato da un cimiero a forma di ala di drago d'argento caricata da una croce di rosso.\nLa bandiera della citt\u00e0 di Londra \u00e8 basata sullo stemma. \u00c8 composta dalla croce di San Giorgio in rosso su fondo bianco, e una spada rossa verticale in alto al sinistra. Se la bandiera \u00e8 messa verticale, la spada deve essere ruotata cosicch\u00e9 \u00e8 sempre verticale.\nMonumenti e luoghi d'interesse.\nIncendi, bombardamenti e la ricostruzione del secondo dopo guerra hanno significato che nella Citt\u00e0 di Londra, nonostante la sua storia secolare, \u00e8 rimasto intatto un numero relativamente basso di strutture storiche degne di nota. Tra queste, \u00e8 da ricordare il monumento al grande incendio di Londra (\"the Monument\"), la Cattedrale di San Paolo, il \"Guildhall\", il \"Royal Exchange\", la casa del Dottor Johnson, la Mansion House, la Sinagoga Bevis Marks, e molte chiese (un gran numero delle quali disegnate da Christopher Wren, architetto che progett\u00f2 anche la cattedrale di San Paolo).\nIl numero 2 di King's Bench Walk e la Stanza del Principe Enrico sono edifici notevoli, storici superstiti dal bombardamento che colp\u00ec pesantemente l'area di Temple, ricostruita successivamente nella sua forma storica. Altri esempi di luoghi danneggiati dai bombardamenti e poi ripristinati sono la Staple Inn, nella zona di Holborn, e l'edificio del College of Arms nella Queen Victoria Street.\nVi sono ancora alcune piccole sezioni dei bastioni di Londra dell'et\u00e0 romana vicino alla Torre di Londra e nell'area di Barbican.\nVari edifici della \"City\", costruiti durante il ventesimo secolo, sono divenuti monumenti classificati; tra questi vi sono la \"Bracken House\", il primo tra gli edifici del secondo dopoguerra a essere insignito del titolo e a essere posto sotto protezione, l'intero complesso di Barbican e il complesso di Golden Lane.\nAltri edifici notevoli sono diversi moderni grattacieli, la Banca d'Inghilterra, l'Old Bailey, il mercato di Smithfield e la sede della societ\u00e0 Lloyd's di Londra.\nLa Torre di Londra, bench\u00e9 non si trovi nella City ma nel borgo di Tower Hamlets, \u00e8 un'attrazione che attira visitatori anche nella parte sud-orientale della City. Di fronte alla stazione di Cannon Street si trova infine la Pietra di Londra, dalle origini sconosciute e a cui sono attribuite numerose leggende.\nLombard Street.\n\u00c8 una strada della Citt\u00e0 di Londra. Originariamente si trattava di un pezzo di terra concessa dal re Edoardo I a orafi provenienti dall'Italia settentrionale, all'epoca genericamente identificata come \"Lombardia\".\nPartendo dal crocevia con King William Street e Threadneedle Street, dove ha sede la Banca d'Inghilterra, attraversa la City da nord-ovest.\nFino al 1980 la maggior parte delle banche del Regno Unito avevano la loro sede in Lombard Street. Questo perch\u00e9 l'attivit\u00e0 pi\u00f9 praticata dagli Italiani all'estero \u00e8 stata, fino al '600, quella di banchieri e prestatori di denaro, oltre che di mercanti. L'edificio al numero 54, per esempio, \u00e8 stato a lungo la sede della banca Barclays prima che essa si trasferisse nel distretto finanziario di Canary Wharf.\nIn questa strada, inoltre, sono ubicate le chiese di St Mary Woolnoth e St Edmund the King and Martyr.\n\"Lombard street to a China orange\" \u00e8 un modo di dire per indicare una grande ricchezza rispetto alla povert\u00e0.\nGrattacieli.\nCompletati.\nUn numero crescente di grattacieli \u00e8 usato principalmente per ospitare attivit\u00e0 legate al settore finanziario. Pressoch\u00e9 tutti sono situati nel lato orientale, nella zona di Bishopsgate, nel centro finanziario. Nell'area nord della Citt\u00e0 di Londra si trovano le tre torri residenziali del Barbican Estate e la CityPoint Tower (nei pressi della quale \u00e8 in costruzione un'altra torre residenziale). Nel 2007, l'edificio \"Drapers' Gardens\", alto 100 metri, fu demolito e sostituito da una torre pi\u00f9 bassa.\nGli edifici pi\u00f9 alti di 100 m (328 piedi) nella \"City\" sono:\nFuturi.\nGli edifici pi\u00f9 alti di 100 metri in costruzione o prossimi alla costruzione sono:\nCronologia degli edifici pi\u00f9 alti della \"City\".\nQuesta \u00e8 la cronologia degli edifici pi\u00f9 alti della Citt\u00e0 di Londra (la Torre Bianca e la Cattedrale di Southwark si trovano immediatamente fuori dai confini della \"City\"):\nGiardini e spazi aperti.\nAll'interno del Miglio Quadrato non vi sono parchi di notevoli dimensioni; tuttavia si trova un ampio numero di giardini e piccoli spazi aperti, molti dei quali sono mantenuti e gestiti dalla Corporazione della Citt\u00e0 di Londra. Questi spazi aperti vanno da giardini pubblici, come quello di Finsbury Circus, contenente un campo da lawn bowls e un chiosco della musica, ai sagrati, come quello della chiesa di St. Olave Hart Street, alle fontane e le opere d'arte nei cortili e vicoli pedonali.\nQuesti luoghi aperti sono:\nIl Tamigi e le sue passeggiate lungo il fiume sono sempre pi\u00f9 valutati come spazio aperto e negli ultimi anni sono stati compiuti sforzi notevoli per aumentare la possibilit\u00e0 per i pedoni di accedere e camminare lungo il fiume.\nSociet\u00e0.\nEvoluzione demografia.\nL\"'Office for National Statistics\" ha registrato, con il censimento del 2011, una popolazione di 7.000 unit\u00e0, ossia, pressappoco, la stessa che aveva registrato nell'ultimo censimento del 2001.\nDurante la prima met\u00e0 del XIX secolo la popolazione residente nella Citt\u00e0 di Londra era compresa tra le 120.000 e le 140.000 unit\u00e0, diminuendo drasticamente nel periodo compreso tra il 1851 e il 1991 e con un lieve aumento soltanto tra il 1991 e il 2001.\nEtnie e minoranze straniere.\nAl censimento del 2001 la composizione etnica risultava essere: 84,6% caucasica; 6,8% di origine asiatica; 2,6% afrobritannici; 2,3% polietnici; 2,0% di origini cinesi; 1,7% sono stati elencati come \"altro\".\nIstituzioni, enti e associazioni.\nForze di polizia.\nLa Citt\u00e0 di Londra ha una propria forza di polizia, la City of London Police, separata dalla \"Metropolitan Police Service\", che serve la Grande Londra. La polizia della \"City\" ha tre stazioni di polizia, una presso Snow Hill, una lungo Wood Street e una lungo Bishopsgate, e dispone di 813 agenti di polizia, 85 \"Constables\" speciali e 48 \"PCSO\" (Agenti di polizia a servizio della comunit\u00e0). \u00c8 la pi\u00f9 piccola forza territoriale di polizia in Inghilterra e Galles, sia per l'area geografica che per il numero di agenti di polizia.\nSe la maggioranza delle forze di polizia britanniche hanno distintivo di color argento, quelli della Polizia della Citt\u00e0 di Londra sono di colore nero e oro con lo stemma della \"City\". Il disegno a scacchi bianco e rosso (che sono i colori della Citt\u00e0 di Londra) si trova unicamente nell'uniforme di questa forza di polizia indossano nelle maniche nella parte inferiore del elmo. Gli agenti donna indossano un foulard rosso e bianco. I sergenti di polizia della \"City\" e poliziotti, durante la pattuglia a piedi, indossano elmetti crestati; su questi caschi non sono rappresentati n\u00e9 la Corona di sant'Edoardo o la stella di Brunswick, che vengono utilizzati in molti altri caschi della polizia in Inghilterra e Galles.\nLa posizione della \"City\" come centro finanziario del Regno Unito e parte fondamentale dell'economia del paese (che contribuisce a circa il 2,5% del prodotto interno lordo del Regno Unito), ha reso il Miglio Quadrato un bersaglio della violenza politica. Il Provisional Irish Republican Army, per esempio, fece esplodere diverse bombe nei primi anni novanta, compreso quella del 1993 lungo Bishopsgate.\nLa zona \u00e8 anche stata indicata come un possibile obiettivo per al-Qaida. Per esempio quando nel maggio del 2004 il programma della BBC \"Panorama\" ha esaminato il grado di preparazione dei servizi di emergenza della Gran Bretagna per un attacco terroristico sulla scala dell'11 settembre 2001, si \u00e8 simulata l'esplosione di una sostanza chimica lungo Bishopsgate, nella parte orientale della \"City\".\nCon il termine \"Anello d'acciaio\" (\"Ring of steel\") s'intende una misura particolarmente rilevante stabilita contro le minacce terroristiche, sulla scia degli attentati dell'IRA.\nVigili del fuoco.\nNella \"City\" sono molti i luoghi a elevato rischio di incendio, tra cui la Cattedrale di San Paolo, l'Old Bailey, Mansion House, Smithfield Market, la Guildhall e i numerosi grattacieli. C'\u00e8 una sola stazione dei vigili del fuoco all'interno della Citt\u00e0 di Londra, presso Dowgate, dotato di un apparecchio di pompaggio: pertanto, la Citt\u00e0 di Londra deve contare sulle stazioni dei pompieri dei borghi circostanti come supporto in alcuni episodi.\nQualit\u00e0 della vita.\nSecondo il censimento i residenti che lavorano a tempo pieno della \"City\" hanno una paga settimanale lorda molto pi\u00f9 elevata rispetto al resto di Londra e della Gran Bretagna (Inghilterra, Galles e Scozia): \u00a3773,30 rispetto, rispettivamente, a \u00a3598,60 e \u00a3491,00. Vale la pena notare, tuttavia, la grande disuguaglianza tra i sessi, in quanto, a fronte delle \u00a31085,90 di salario degli uomini, le donne guadagnano \u00a3653,50.\nTra i 376 distretti censiti in Inghilterra e Galles, nel censimento del 2001 emergono alcuni primati che la Citt\u00e0 di Londra ha: la \"City\", infatti, aveva la pi\u00f9 alta percentuale in termini di aumento della popolazione, il pi\u00f9 alto numero di famiglie non-motorizzate (e, conseguentemente, anche il pi\u00f9 basso numero di persone che si recano al lavoro utilizzando mezzi privati), il pi\u00f9 alto numero di nuclei familiari composte da un solo componente, il pi\u00f9 alto numero di persone con qualifiche a livello universitario o superiore, le pi\u00f9 alte indicazioni di sovraffollamento, il pi\u00f9 basso numero di componenti di un nucleo familiare e il pi\u00f9 basso numero di nuclei familiari composti da coppie sposate.\nEmerge, anche, che la Citt\u00e0 di Londra ha il pi\u00f9 alto numero, in percentuale di atei e di occupati, all'interno dell'area della Grande Londra.\nEconomia.\nLa Citt\u00e0 di Londra gareggia con New York come capitale finanziaria del mondo; questo \u00e8 dovuto al fatto che molte istituzioni bancarie e assicurative hanno la loro sede ivi: nella \"City\" hanno sede, tra gli altri, la Borsa di Londra (\"London Stock Exchange\"), il Lloyd's di Londra (leader nel campo assicurativo) e la Banca d'Inghilterra e oltre 500 banche vi hanno uffici e sedi. La Citt\u00e0 di Londra, inoltre, \u00e8 leader affermata nel commercio di eurobbligazioni, nel mercato valutario, nel campo dei futures energetici e nel campo assicurativo mondiale. Nel 1995, nella Citt\u00e0 di Londra \u00e8 stato fondato l'Alternative Investment Market, un mercato per le negoziazioni in titoli azionari di piccole e medie imprese. Nel 2009, la Citt\u00e0 di Londra produceva il 2,4 % del PIL del Regno Unito.\nLondra \u00e8 il pi\u00f9 principale mercato valutario del mondo, con gran parte del commercio condotto all'interno del Miglio Quadrato. Nel 2009 \u00e8 stato misurato che del fatturato globale quotidiano di $3'980 miliardi, le negoziazioni nel mercato finanziario di Londra hanno fatturato circa 1'850 miliardi di dollari, ossia il 46,7 % del totale. La sterlina, la moneta del Regno Unito, \u00e8 globalmente la quarta valuta pi\u00f9 scambiata e la terza valuta di riserva pi\u00f9 trattenuta.\nDal 1991, Canary Wharf, a pochi chilometri a est della \"City\", nel borgo di Tower Hamlets, \u00e8 diventato un altro centro dell'industria dei servizi finanziari di Londra, causando la delocalizzazione di molte banche e altre istituzioni in precedenza situate nel Miglio Quadrato. Per questo motivo, bench\u00e9 la crescita sia continuata sia nella \"City\" che a Canary Wharf, la Corporazione della Citt\u00e0 di Londra si \u00e8 resa conto che le sue politiche di pianificazione possono essere la causa per cui varie imprese finanziarie hanno incominciato a scegliere Canary Wharf come sede, anzich\u00e9 il Miglio Quadrato.\nSedi centrali.\nMolte tra le principali compagnie del mondo hanno la loro sede centrale nella \"City\"; tra queste vi sono: Aviva, BT Group, Lloyds Banking Group, Old Mutual, Prudential, Standard Chartered, Unilever, e Ernst &amp; Young.\nInoltre, un certo numero di studi legali, tra i pi\u00f9 grandi del mondo, hanno sede nel Miglio Quadrato, tra cui Allen &amp; Overy, Freshfields Bruckhaus Deringer, DLA Piper, Hogan Lovells, Linklaters, Eversheds e Slaughter and May.\nDiversificazione non-finanziaria.\nLa tendenza dello sviluppo di edifici puramente a uso per uffici ha cominciato a invertirsi quando la Corporazione della Citt\u00e0 di Londra ha incominciato a incoraggiare la costruzione e l'utilizzo di edifici a scopi residenziali; con questo sviluppo si \u00e8 verificato un grande guadagno inaspettato e, a oggi, la \"City\" ha un target di 90 abitazioni addizionali all'anno. Alcuni tra questi alloggi si trovano all'interno di piccoli edifici classificati precedenti alla Seconda guerra mondiale, non adatti per l'occupazione da parte delle grandi imprese che sono attualmente i maggiori datori di lavoro della \"City\". Sviluppi residenziali previsti includono la zona di Milton Court (\"Heron Tower\"), adiacente al Barbican e l'Heron Plaza lungo Bishopsgate.\nDagli anni novanta la Citt\u00e0 di Londra ha applicato questa politica di diversificazione anche in altri modi, per esempio con l'apertura di molti alberghi e del primo grande magazzino, aperto nel 2000. Un ulteriore centro commerciale \u00e8 stato inaugurato lungo la New Change, nella zona del Cheapside (vicino alla cattedrale di San Paolo) nell'ottobre del 2010. Purch\u00e9 questo nuovo centro commerciale sia aperto per l'intera settimana, molte aree della \"City\", in particolare nella parte orientale, rimangono vuote durante fine settimana quando, oltre agli uffici, molti negozi, pub e bar rimangono chiusi.\nAltri settori.\nBench\u00e9 il settore finanziario e le connesse imprese e istituzioni continuano a dominare nella \"City\" l'economia non si limita a tale settore. La professione legale, infatti, ha una forte presenza soprattutto a ovest e a nord (ossia nell'area delle \"Inns of Court\"). Le imprese al dettaglio, una volta importanti nell'economia della Citt\u00e0 di Londra, si sono gradualmente spostate nel West End di Londra; tuttavia \u00e8 ormai divenuta politica della Corporazione incoraggiare la vendita al dettaglio in alcune aree, per esempio presso Cheapside, vicino alla Cattedrale di San Paolo.\nAnche se il turismo non \u00e8 attualmente un importante contributo per l'economia o il carattere della \"City\", la Citt\u00e0 di Londra ha un certo numero di attrazioni per i visitatori, soprattutto in base al suo patrimonio storico, cos\u00ec come il Barbican Centre e l'adiacente Museum of London. In virt\u00f9 della presenza molti pub, bar e ristoranti, inoltre, le aree intorno a Bishopsgate, soprattutto verso Shoreditch (Hackney), sono divenuti importanti luoghi per la vita notturna della capitale britannica.\nIl mercato della carne di Smithfield continua a essere uno dei principali mercati di Londra (l'unico rimasto nel centro di Londra) e il pi\u00f9 grande mercato della carne del paese. A est di questo, si trova il Leadenhall Market, un mercato di alimenti freschi che \u00e8 anche una nota attrazione turistica.\nInfrastrutture e trasporti.\nFerrovie e metropolitane.\nLa \"City\" \u00e8 ben servita dalla rete metropolitana di Londra e dalla Docklands Light Railway (DLR), con 11 stazioni della metropolitana (contando le stazioni di Bank e di Monument separatamente) e due stazioni della DLR.\nTre stazioni di testa della rete della National Rail si trovano nella citt\u00e0 (quella di Liverpool Street, di Fenchurch Street e di Cannon Street) mentre stazione di London Bridge, anch'essa di testa, si trova dall'altra parte del ponte omonimo, nel borgo di Southwark.\nLa linea Thameslink corre da nord a sud attraverso la parte occidentale, con due stazioni nella \"City\", City Thameslink e Blackfriars.Moorgate \u00e8 il capolinea della Northern City Line.\nTutta la City si trova all'interno della Travelcard Zone 1.\nLa \"City\" sar\u00e0 attraversata longitudinalmente dal Crossrail, la linea ferroviaria a elevata capacit\u00e0 che dovrebbe essere completata entro un indeterminato futuro; questa attraverser\u00e0 la parte settentrionale della \"City\" in sotterranea, e, in zona, fermer\u00e0 presso le stazioni di Farringdon (che verr\u00e0 collegata a quella di Barbican) e di Liverpool Street (collegata a quella di Moorgate).\nStrade.\nLe strade nazionali A1, A10, A3, A4 e A40 incominciano presso la \"City\".\nLa \"City\" si trova all'interno dell'area della \"London congestion charge\", con l'eccezione di una piccola parte sul confine orientale, che si trova al di fuori della circonvallazione interna (\"Inner Ring Road\", che segna in confine della zona della congestion charge.\nI seguenti ponti (elencati da ovest verso est, quindi verso valle) attraversano il fiume Tamigi:\nIl Tower Bridge non si trova nella \"City\" ma nel borgo di Tower Hamlets.\nCome il resto del centro di Londra, la Citt\u00e0 di Londra \u00e8 servita da numerose linee automobilistiche, anche durante le ore notturne.\nDue autostazioni sono presenti nella Citt\u00e0 di Londra: una ad Aldgate, sul confine orientale con il borgo di Tower Hamlets, e una presso la stazione di Liverpool Street.\nNella \"City\" si contano circa ventotto stazioni della rete Barclays Cycle Hire.\nTrasporti fluviali.\nL'unico molo del Tamigi nella \"City\" servito dai London River Services \u00e8 il molo Blackfriars Millennium; la zona \u00e8, tuttavia, servita anche dal molo Tower Millennium, trovandosi questo adiacente al confine con Tower Hamlets, vicino alla Torre di Londra.\nUna delle 25 banchine salvaguardate del porto di Londra, la banchina di Walbrook, \u00e8 adiacente alla stazione di Cannon Street, ed \u00e8 usata dall'autorit\u00e0 portuale di Londra per trasferire rifiuti via il fiume. \u00c8 stato proposto l'ammodernamento del molo di Swan Lane, che si trova appena a monte rispetto al London Bridge, per permettere da questo regolari servizi di passeggeri; nel progetto si parla di 2012-2015 come date per i lavori. Al contempo, \u00e8 prevista l'estensione della banchina del molo Tower.\nLungo la sponda del Tamigi, si trova una passeggiata pubblica, aperta in varie fasi in anni recenti; l'unica sezione che non corre lungo il fiume \u00e8 un piccolo tratto presso Queenhithe. Inoltre, questo lungofiume viene chiuso presso la banchina di Walbrook ai pedoni quando i rifiuti vengono caricati sulle chiatte.\nSpostamenti dei residenti.\nUn'indagine del marzo del 2011 ha rivelato che i principali mezzi di trasporto che i residenti della Citt\u00e0 di Londra utilizzavano per recarsi sui propri luoghi di lavoro erano: a piedi il 36,4% della popolazione tra i 16 e i 74 anni; con metropolitana o tram il 6,9%; con treni il 4,3%; con autobus o pullman il 4,2%; con biciclette il 4%; con la propria automobile il 2,3%. Il rimanente 6,9% della popolazione lavora a o da casa.\nAmministrazione.\nLa Citt\u00e0 di Londra ha uno status politico unico, un retaggio della sua integrit\u00e0 ininterrotta come citt\u00e0 corporativa dal periodo anglosassone e il suo rapporto singolare con la Corona. Storicamente il suo sistema di governo non era insolito, ma, differentemente da altre unit\u00e0 amministrative locali, non \u00e8 stato riformato dalla \"Municipal Corporations Act\" del 1835 e, pur essendo questo sistema, successivamente stato leggermente modificato da alcune riforme, \u00e8 rimasto sostanzialmente invariato.\nLa Citt\u00e0 di Londra \u00e8 governata dalla Corporazione della Citt\u00e0 di Londra, istituzione secolare, con a capo il Lord sindaco della City di Londra (da non confondersi con il pi\u00f9 recente \"Sindaco di Londra\"), che, oltre a svolgere varie funzioni all'interno della Citt\u00e0 di Londra, possiede anche molti spazi verdi, parchi, boschi, terre comuni, in diversi punti della Grande Londra.\nLa struttura della Corporazione ha, dunque, caratteristiche uniche di retaggio medievale che confliggono con l'odierno concetto di democrazia: l'elettorato attivo non si basa solo sulla residenza, che anzi \u00e8 una componente minoritaria, ma \u00e8 appannaggio soprattutto delle societ\u00e0 private che hanno sede nella \"City\" e che nominano i loro rappresentanti elettori. La Corporazione comprende due consigli (differentemente dalle altre Citt\u00e0 del Regno Unito): la \"Corte degli Assessori\" (\"Court of Aldermen\") eletta in 25 collegi uninominali, e la \"Corte del Consiglio Comune\" (\"Court of Common Council\") composta di cento membri scelti negli stessi collegi che, ovviamente, divengono plurinominali. Le due principali cariche individuali, il \"Signor Sindaco\" e l\"'Alto Sceriffo\", sono scelti con suffragio ristretto ed elettorato passivo limitato.\nLa permanenza nel XXI secolo di un simile sistema di governo \u00e8 giustificata non solo dal ristrettissimo numero dei residenti, solo ottomila sugli otto milioni della metropoli di Londra in generale, che oltretutto hanno uno scarsissimo ricambio a causa degli esorbitanti costi degli edifici o anche solo degli affitti del quartiere, ma soprattutto per la ricaduta economica garantit\u00e0 dalle societ\u00e0 private in cambio di un simile potere. L'istituzione dell'Autorit\u00e0 della Grande Londra, funzionante sugli ordinari principi democratici e sovraordinata alla \"City\", ha inoltre limitato gli effetti di tale anomalia.\nQuartieri.\nLa Citt\u00e0 di Londra \u00e8 composta da 25 quartieri, i cui confini sono stati modificati nel 2003.\nSono i \"sopravvissuti\" del sistema di governo medievale che ha permesso alle piccole zone locali di continuare a esistere come unit\u00e0 autonome all'interno della citt\u00e0 pi\u00f9 ampia.\nOgni quartiere ha un Aldermanno, la cui carica, che storicamente era una carica a vita, dura sei anni. Ogni quartiere continua ad avere il proprio sagrestano (\"Beadle\", in inglese), un antico ufficio che ora \u00e8 in gran parte cerimoniale: la principale funzione che rimane loro \u00e8 la gestione del \"wardmote\", un incontro annuale di elettori, rappresentanti e funzionari di ogni distretto. Durante lo svolgimento degli \"wardmotes\" gli assessori del distretto nominano almeno un Vice per l'anno a venire. Ogni distretto ha anche un \"Ward Club\", un'associazione di residenti simili a quelle che possono trovarsi nel resto del paese.\nPur essendo i distretti unit\u00e0 amministrative locali presenti da lungo tempo, il loro numero \u00e8 cambiato solo tre volte:\nOgni rione elegge un Aldermanno alla Corte di Aldermanni e dei Comuni (l'equivalente di un consigliere delle altre citt\u00e0), alla Corte di Consiglio Comune della Corporazione. Solo elettori che sono uomini liberi della Citt\u00e0 di Londra sono eleggibili. Il numero di Comuni che rappresentano un distretto presso la Corte di Consiglio Comune varia da due a dieci, a seconda del numero di elettori in ogni distretto: a partire dal 2003, \u00e8 stato stabilito che i quattro distretti prevalentemente residenziali eleggono 20 dei cento Comuni, sono eletti dai residenziali, mentre i distretti prevalentemente aziendali eleggono i restanti 80 Comuni. I quattro distretti sono considerati prevalentemente residenziali sono Portsoken, Queenhithe, Aldersgate e Cripplegate.\nI 25 distretti della Citt\u00e0 di Londra sono:\nSistema elettorale.\nLa \"City\" ha un sistema elettorale unico.\nLa maggior parte dei suoi elettori sono i rappresentanti delle imprese e di altri organismi che occupano locali in loco, mentre il voto dei residenti rappresenta una minoranza.\nLa giustificazione principale per la votazione ai non-residenti \u00e8 che circa i 330.000 impiegati delle imprese del Miglio Quadrato costituiscono la maggior parte della popolazione diurna, che utilizza la maggior parte dei servizi della Citt\u00e0 di Londra, superando di gran lunga in numero i residenti, che sono circa 7.000.\nTuttavia, questo sistema elettorale \u00e8 stato a lungo controverso: infatti, la votazione delle imprese finanziarie \u00e8 stata abolita in tutte le altre elezioni dei consigli locali del Regno Unito nel 1969.\nUn atto privato del Parlamento nel 2002 ha riformato il sistema elettorale per l'elezione dei deputati della Corporazione della Citt\u00e0 di Londra e ha ricevuto l'Assenso Reale il 7 novembre 2002. Con il nuovo sistema il numero degli elettori non-residenti \u00e8 raddoppiato, passando da 16000 a 32000: imprese precedentemente private dei diritti civili (insieme ad altre organizzazioni) hanno ricevuto il diritto di nominare gli elettori, in aggiunta a quelli gi\u00e0 rappresentati, e tutti questi corpi sono ora tenuti a scegliere i loro elettori in modo rappresentativo.\nGli enti che occupano meno di dieci persone possono nominare un elettore, quelli che impiegano da dieci a cinquanta persone nominano un elettore per ogni cinque dipendenti mentre quelli che impiegano pi\u00f9 di cinquanta persone dispongono di dieci elettori e di un elettore aggiuntivo per ogni cinquanta dipendenti oltre i primi cinquanta.\nLa Legge ha anche eliminato altre anomalie che erano invariate dagli anni 50 dell'Ottocento.\nThe Temple.\nAll'interno della City si trovano due edifici giudiziari, Inner Temple e Middle Temple, che fanno parte a tutti gli effetti della Citt\u00e0 di Londra, ma non sono amministrate dalla Corporazione per la permanenza di un privilegio ancestrale.\nI quartieri in cui si trovano Inner Temple e Middle Temple (che confinano l'uno con l'altro, complessivamente noti come \"The Temple\") sono due delle poche rimaste libert\u00e0, un'antica divisione geografica inglese. Si tratta di aree extra-parrocchiali indipendenti, storicamente non disciplinate dalla Corporazione della Citt\u00e0 di Londra (e, ancora oggi, considerati come enti locali per la maggior parte degli scopi) e al di fuori della giurisdizione ecclesiastica del Vescovo di Londra. Pur essendo entro i confini e le libert\u00e0 della Citt\u00e0 di Londra, possono essere considerati enclavi indipendenti. Sono entrambi parte della distretto di Farringdon Without della Citt\u00e0 di Londra."}
{"id": "231908", "revid": "599013", "url": "https://it.wikipedia.org/wiki?curid=231908", "title": "Giuliana Minuzzo", "text": "Quattro anni pi\u00f9 tardi fu la prima donna della storia dei Giochi a pronunciare il giuramento olimpico.\nBiografia.\nOriginaria di Vallonara, localit\u00e0 del Vicentino all'epoca comune autonomo e oggi frazione di Marostica, crebbe a Valtournenche, in Valle d'Aosta.\nSi mise in luce a 17 anni giungendo terza nella discesa libera ai campionati italiani del 1949 alle spalle di Celina Seghi e Maria Grazia Marchelli e, a seguire, vincendo all'Abetone la libera della seconda edizione della Coppa Foemina, imponendosi subito come rivale a livello nazionale e internazionale della stessa Seghi.\nL'anno successivo fu seconda in discesa libera e terza in slalom gigante al concorso femminile di Grindelwald (Svizzera) ma, durante la prova di discesa ai campionati italiani del 1950 a Cervinia, si infortun\u00f2 e rimase lontana dalle competizioni per quasi un anno, fino ai successivi campionati nazionali a Vipiteno, in cui si laure\u00f2 campionessa italiana, ancora nella discesa.\nIl periodo olimpico.\nDopo esser stata allenata dal tecnico federale della FISI Gigi Panei, nel 1952 prese parte a tutte e tre le gare femminili di sci alpino previste nel programma dei giochi olimpici di Oslo (Norvegia), risultando 20\u00aa nel gigante con 2'18\"2, 8\u00aa nello speciale a pari merito con l'austriaca Trude Beiser con 2'15\"9 e 3\u00aa nella discesa con 1'49\", imponendosi cos\u00ec come prima donna italiana a vincere una medaglia alle Olimpiadi invernali.\nNel frattempo sposatasi e divenuta madre, torn\u00f2 in nazionale per le olimpiadi invernali del 1956 a Cortina d'Ampezzo.\nNel corso di tale edizione dei Giochi fu la prima donna della storia olimpica \u2012 sia invernale che estiva \u2012 a leggere il giuramento olimpico degli atleti.\nAi giochi di Cortina, molte delle cui competizioni valevano anche come prove del mondiale 1956 di sci alpino, Minuzzo giunse quarta sia in discesa libera che in slalom speciale; scese anche nello slalom gigante classificandosi tredicesima, nonch\u00e9 alla combinata, quest'ultima valida solo per il campionato mondiale, in cui centr\u00f2 il bronzo.\nAlla terza partecipazione olimpica, a , vinse ancora una medaglia, il bronzo nello slalom gigante con il tempo totale di 1'40\"2.\nPartecip\u00f2 anche allo slalom speciale, dove si classific\u00f2 decima.\nContinu\u00f2 l'attivit\u00e0 agonistica fino al 1963, anno in cui vinse il suo nono titolo italiano (nello slalom speciale): furono 16, in totale, le medaglie nazionali guadagnate tra vittorie, secondi e terzi posti in tre specialit\u00e0 (slalom gigante, speciale e libera).\nIl post-carriera.\nDopo il ritiro agonistico gest\u00ec a lungo un negozio di articoli sportivi a Cervinia.\nCinquant'anni dopo il giuramento olimpico di Cortina, in occasione della cerimonia d'apertura dei Giochi invernali 2006 a Torino, Minuzzo consegn\u00f2 la bandiera olimpica ai rappresentanti degli atleti e dei giudici di gara, e ne resse un lembo durante la lettura dei rispettivi giuramenti.\n\u00c8 morta l' ad Aosta due settimane prima di compiere 89 anni."}
{"id": "231910", "revid": "104458", "url": "https://it.wikipedia.org/wiki?curid=231910", "title": "Giuliana Chenal-Minuzzo", "text": ""}
{"id": "231916", "revid": "599013", "url": "https://it.wikipedia.org/wiki?curid=231916", "title": "Pau Gasol", "text": "\u00c8 ritenuto uno degli stranieri pi\u00f9 forti ad avere militato in NBA, oltre che il cestista spagnolo pi\u00f9 forte di sempre. Ha partecipato a 6 All-Star Game, ha fatto parte per 4 volte dell'All-NBA Team e ha vinto 2 titoli NBA con i Los Angeles Lakers. Gasol \u00e8 stato il primo giocatore dei Memphis Grizzlies (oltre che spagnolo) a partecipare all'All-Star Game, oltre a detenere il record della franchigia del Tennessee per percentuale di tiri dal campo segnati. Rientra tra i 47 giocatori ad avere realizzato in NBA allo stesso tempo almeno 20.000 punti, 10.000 rimbalzi, 3.500 assist e 1.500 stoppate, oltre che tra i 50 migliori realizzatori nella storia della lega.\nCon la Nazionale spagnola ha partecipato a tanti tornei vincendo 1 Mondiale (2006, di cui \u00e8 stato MVP) e 3 Europei (2009, 2011 e 2015), oltre ad avere ottenuto 2 argenti (2008, 2012) e 1 bronzo (2016) alle Olimpiadi. Inoltre \u00e8 il cestista europeo ad avere ottenuto pi\u00f9 medaglie e ad avere segnato pi\u00f9 punti nella storia di Eurobasket. Ha fatto da portabandiera della Spagna in occasione delle Olimpiadi 2012. \u00c8 ambasciatore dell'UNICEF dal 2003 e ha creato l'associazione benefica \"Gasol Foundation.\" Il suo impegno nel sociale nel 2012 gli ha fatto vincere il J. Walter Kennedy Citizenship Award e l'NBA Community Assist Award.\nBiografia.\nNato da Agust\u00ed Gasol e Marisa S\u00e1ez, rispettivamente infermiere e medica internista, ha due fratelli minori di nome Marc e Adri\u00e1 che sono cestisti professionisti. Ha studiato medicina all'Universit\u00e0 di Barcellona, ma ha interrotto gli studi per giocare in NBA.\nIl 6 settembre 2018 ha pubblicato un libro intitolato \"Bajo el Aro: Aprender del \u00e9xito y del fracaso\" sulla sua carriera cestistica. Ha anche scritto la prefazione del libro dell'ex compagno di squadra e amico Kobe Bryant, uscito nel novembre 2018 e intitolato \"The Mamba Mentality\".\nNel luglio 2019 ha sposato Catherine McDonnel. La coppia ha una figlia, Elisabet Gianna, nata il 12 settembre 2020; il secondo nome della figlia \u00e8 in onore di Gianna Bryant, figlia di Kobe Bryant, morta nello stesso incidente del padre, e la sua madrina \u00e8 Vanessa Bryant, vedova dell'ex compagno di squadra di Gasol.\nCaratteristiche tecniche.\nGasol pu\u00f2 giocare sia da ala grande che da centro, \u00e8 un ottimo rimbalzista, sia difensivo che offensivo, ed \u00e8 dotato di un eccellente tiro dalla media distanza. \u00c8 anche un buon passatore, oltre che un giocatore molto abile in post basso, negli isolamenti e in pick &amp; roll. Ai San Antonio Spurs ha aggiunto anche il tiro da 3 al suo repertorio. Queste sue caratteristiche gli hanno consentito spesso di mettere a referto \"doppie doppie\": ne ha realizzate oltre 550. Il suo ex compagno di squadra Kobe Bryant lo ha definito uno dei suoi migliori compagni di squadra.\nCarriera.\nBarcellona.\nInizi\u00f2 a giocare a pallacanestro nelle categorie scolastiche a scuola, e da l\u00ec si un\u00ec al Cornell\u00e0. Al Cornell\u00e0, in quanto era alto 185\u00a0cm, giocava da playmaker. Nel 1997 Gasol si trasfer\u00ec al Barcellona, con cui esord\u00ec nella Liga ACB spagnola nel 1999, precisamente il 17 gennaio contro il C\u00e1ceres. La sua affermazione part\u00ec nel 2000 con l'infortunio del veterano ex-NBA Rony Seikaly, che lo trasform\u00f2 ad appena 19 anni nel leader della squadra.\nPer farlo coesistere con Seikaly ed Elson, l'allora allenatore del Barcellona A\u00edto tent\u00f2 di farlo giocare da ala piccola ma senza successo. Gioc\u00f2 per i catalani fino al 2001, realizzando una media di 11,3 punti a partita. Lo stesso anno vinse il premio di MVP della Liga ACB. Anche in Eurolega Gasol forn\u00ec ottime prestazioni, ma non pot\u00e9 giocare la top 16 contro Treviso a causa di un'appendicite. La sua assenza si fece sentire, ed i catalani vennero eliminati dai veneti.\nNBA.\nMemphis Grizzlies (2001-2008).\nIl 27 giugno 2001, durante il Draft NBA di New York, Gasol fu la 3\u00aa scelta assoluta, diventando cos\u00ec il secondo spagnolo a giocare nell'NBA dopo Fernando Mart\u00edn (24 presenze nel 1987-88), senza includere il naturalizzato Johnny Rogers; gli Atlanta Hawks per\u00f2 decisero di scambiarlo, assieme a Lorenzen Wright e Brevin Knight, per Shareef Abdur-Rahim, portando cos\u00ec lo spagnolo a giocare per i Memphis Grizzlies. Prima di Yao Ming (1\u00ba scelta assoluta al Draft 2002) fu il giocatore non statunitense scelto pi\u00f9 in alto in assoluto al Draft. \nGasol divenne subito un punto fermo, tanto che in marzo venne anche eletto rookie del mese, diventando il primo europeo a riuscirci. Al termine della sua prima stagione nella lega professionistica nordamericana di basket Gasol ricevette il NBA Rookie of the Year Award ed entr\u00f2 (insieme al compagno di squadra Shane Battier) nell'All-Rookie First Team dopo avere tenuto 17,6 punti e 8,9 rimbalzi di media a partita in 82 partite disputate.\nL'anno successivo rigioc\u00f2 tutte le partite (82) e miglior\u00f2 la media punti arrivando a 19 e tenne anche 8,8 rimbalzi a partita.\nNella stagione 2003-2004 termin\u00f2 con 17,7 punti di media arrivando a giocare per la prima volta in carriera i playoffs (i primi nella storia della franchigia), in cui i Grizzlies vennero eliminati al 1\u00ba turno dai San Antonio Spurs.\nStessa sorte gli tocc\u00f2 l'anno successivo quando, dopo avere tenuto 17,8 punti e 7,3 rimbalzi di media, i Grizzlies vennero eliminati nuovamente questa volta dai Phoenix Suns, nonostante lui avesse tenuto di media 21,3 punti nella serie.\nNel 2005-2006 invece gioc\u00f2 il suo primo NBA All-Star Game, diventando il primo spagnolo a riuscirci, oltre che il primo giocatore dei Grizzlies a venire convocato a tale evento. Il 22 marzo 2006 mise a referto la sua prima tripla doppia in NBA con 21 punti, 12 assist e 12 rimbalzi nel vittorioso 99-74 contro i Seattle SuperSonics. Dopo avere tenuto di media 20,4 punti, 8,9 rimbalzi e 4,6 assist (suo massimo) fece riandare la squadra ai playoffs, dove ancora una volta and\u00f2 oltre i 20 punti di media (20,3 per l'esattezza) ma la squadra usc\u00ec in 4 gare (contro Dallas questa volta).\nLa stagione dopo, l'8 marzo 2007, sorpass\u00f2 Shareef Abdur-Rahim, nella sconfitta contro i Toronto Raptors per 94-87 dei connazionali Jos\u00e9 Calder\u00f3n e Jorge Garbajosa, diventando il migliore scorer nella storia dei Grizzlies. Verr\u00e0 successivamente superato dal fratello Marc, Mike Conley e Zach Randolph. Tuttavia la stagione fu buona dal punto di vista individuale in quanto tenne 20,8 punti di media (massimo in carriera), ma meno da quello di squadra in quanto non raggiunse i playoffs.\nL'anno successivo iniziarono a circolare delle indiscrezioni su una sua possibile cessione. La cessione avvenne comunque in febbraio dopo che lui tenne di media 18,9 punti e 8,8 rimbalzi in 39 partite.\nIn 6 stagioni e mezzo a Memphis mise a referto 8.966 punti (18,8 la media), 4.096 rimbalzi (8,6) e 1.473 assist (3,2).\nLos Angeles Lakers (2008-2014).\nIl 1\u00ba febbraio 2008 i Los Angeles Lakers si assicurarono Gasol in un grosso scambio che port\u00f2 a Memphis Kwame Brown, Javaris Crittenton e Aaron McKie. Il team del Tennessee, che perse cos\u00ec la sua stella, ottenne inoltre i diritti per Marc Gasol (fratello di Pau), il quale, pur scelto al Draft 2007 dai californiani, gioc\u00f2 ancora in terra iberica nell'Akasvayu Girona (arriv\u00f2 a Memphis la stagione successiva), e la prima scelta di Los Angeles nei Draft 2008 e 2010.Con Gasol in quintetto base i Lakers viaggiarono a 22 partite vinte e solo 4 perse, e lui ebbe un ruolo chiave in questo, inserendosi sin da subito nell'attacco triangolo di Phil Jackson. Alla fine i giallo-viola conclusero la RS in testa alla Western Conference con un record complessivo di 57 vittorie e 25 sconfitte con Gasol che tenne di media 18,8 punti e 7,8 rimbalzi a partita in 27 gare.\nNella prima vittoria casalinga dei Lakers sui Denver Nuggets, Gasol fin\u00ec con un ottimo bottino di 36 punti, 16 rimbalzi e 8 assist, insieme a 3 stoppate, vincendo cos\u00ec la prima gara di playoffs della sua carriera in quanto con i Grizzlies non riusc\u00ec mai a vincere una gara in post-season. Quando i Lakers chiusero la serie sul 4-0, per Gasol, alla sua quarta partecipazione ai playoffs, si tratt\u00f2 del primo passaggio di turno per lui in carriera (primo cestista spagnolo a riuscirvi). Gasol riusc\u00ec a condurre i Lakers alle finali di Conference dopo aver sconfitto gli Utah Jazz al secondo turno, contribuendo con 17 punti e 13 rimbalzi in gara 6, a portare i gialloviola alla loro prima finale di Conference dal 2004. Il 31 maggio raccolse 19 rimbalzi riuscendo a superare i San Antonio Spurs e guadagnandosi cos\u00ec la sua prima finale NBA e diventando il primo spagnolo ad arrivare in finale. In finale i lacustri persero contro i Boston Celtics per 4-2, e Gasol pat\u00ec (nonostante una doppia doppia di media da 14,7 punti e 10,2 rimbalzi) il confronto con Kevin Garnett.\nDopo aver chiuso la stagione regolare con 18,9 punti, 9,6 rimbalzi, 3,5 assist e 1 stoppata a partita, il 14 giugno 2009 vinse il suo primo anello dopo la vittoria per 4-1 dei Lakers sugli Orlando Magic, e fu il primo spagnolo a vincere l'anello nella storia dell'NBA. Nel corso dei playoffs complessivamente registr\u00f2 una doppia doppia di media (18,5 punti e 10,8 rimbalzi a partita), affermandosi come seconda stella della squadra dopo l'MVP della finale Kobe Bryant. Entr\u00f2 nell'All-NBA Team (il terzo) per la prima volta in carriera.\nLa stagione 2009-2010 vide lo spagnolo di nuovo protagonista ai massimi livelli con la maglia giallo-viola. Dopo aver chiuso la stagione regolare con una media di 18,3 punti, 11,3 rimbalzi, 3,4 assist e 1,7 stoppate a partita, guid\u00f2 i gialloviola alla vittoria del 2\u00ba titolo consecutivo (il cosiddetto \"back to back\") permettendo alla squadra californiana di prendersi la rivincita sui Boston Celtics. Nella decisiva gara-7 delle finali dei play-off ad una manciata di secondi dalla fine, fu autore dei 2 punti e dei 2 rimbalzi decisivi. Con 19 punti e 18 rimbalzi complessivi in gara-7, diede un netto contributo alla vittoria della squadra, cos\u00ec come in tutta la serie, riscattando le deludenti Finals 2008.\nKobe Bryant elogi\u00f2 pubblicamente le prestazioni di Gasol con la maglia dei Lakers, riconoscendogli un ruolo fondamentale nella conquista dei due titoli consecutivi.\nNella stagione successiva i gialloviola non si confermarono e, dopo avere battuto a fatica i New Orleans Hornets al primo turno, vennero eliminati con un 4-0 al secondo turno contro i Dallas Mavericks, con Gasol che tenne di media 13,1 punti di media sfoggiando prestazioni deludenti.\nDopo i pessimi playoff 2011 Phil Jackson lasci\u00f2 i Lakers e venne rimpiazzato da Mike Brown. Il 9 dicembre 2011 venne annullata una trade a 3 squadre che avrebbe dovuto portare Chris Paul dai New Orleans Hornets ai Lakers con Gasol che avrebbe dovuto andare agli Houston Rockets. Gasol rimase e non risent\u00ec di queste voci dal punto di vista psicologico, ma nei playoffs tenne di media 12,5 punti e i californiani riuscirono al 2\u00ba turno, questa volta contro OKC.\nPer tentare di rivincere l'anello in estate i Lakers acquistarono Steve Nash e Dwight Howard; tuttavia la stagione part\u00ec male per i gialloviola che, dopo un record di 1-4 alla 5\u00aa partita, esonerarono Brown e lo rimpiazzarono con Mike D'Antoni. Il catalano ebbe molti problemi a integrarsi col gioco di D'Antoni, e questo, unito all'infortunio di Kobe Bryant e a una chimica di squadra non ottimale, non giov\u00f2 ai lacustri che vennero eliminati malamente al primo turno dai San Antonio Spurs per 4-0.\nL'anno successivo fu ancora peggiore per la franchigia: Howard lasci\u00f2 i Lakers, D'Antoni rimase sulla panchina e Gasol continu\u00f2 ad avere problemi a inserirsi nei suoi schemi offensivi e Bryant e Nash vennero condizionati dai problemi fisici. Tutte questo port\u00f2 i lacustri fuori dai playoffs e a fine anno Gasol, che si sent\u00ec mancato di rispetto dalla dirigenza dei gialloviola, decise di lasciare LA.\nChicago Bulls (2014-2016).\nNell'estate 2014, scaduto il contratto con i Los Angeles Lakers, venne contattato da tante squadre (tra cui i San Antonio Spurs freschi vincitori del titolo NBA e i Miami Heat sconfitti dagli speroni). Alla fine Gasol decise di firmare con i Chicago Bulls, con cui si accord\u00f2 per un biennale da 14.576.760 dollari complessivi, con opzione al giocatore per il terzo anno.\nIl 1\u00ba gennaio 2015, Gasol registr\u00f2 un nuovo \"career-high\" mettendo a referto 9 stoppate, condite da 17 punti e 9 rimbalzi nella vittoria per 106-101 sui Denver Nuggets. Dieci giorni dopo, registr\u00f2 il suo career-high in punti, segnandone 46 con un 17 su 30 dal campo nella vittoria per 95-87 sui Milwaukee Bucks. Il 6 marzo 2015 divent\u00f2 il giocatore ispanico ad avere segnato pi\u00f9 punti in NBA superando Rolando Blackman. In tutta la stagione realizz\u00f2 54 doppie doppie, risultando essere il giocatore ad averne realizzate di pi\u00f9 in tutta la lega, diventando anche il pi\u00f9 vecchio a guidare la lega per doppie doppie messe a referto, e in pi\u00f9 tenne di media una doppia doppia da 18,5 punti e 11,8 rimbalzi. Nei playoffs disput\u00f2 10 delle 12 sfide della squadra che usc\u00ec al secondo turno contro i Cleveland Cavaliers di LeBron James.\nA fine stagione Tom Thibodeau venne licenziato e il suo posto arriv\u00f2 l'esordiente Fred Hoiberg. Il 6 dicembre 2015 divent\u00f2 il 116\u00ba giocatore a raggiungere le 1.000 partite in NBA in occasione della sconfitta per 102-96 contro i Charlotte Hornets in cui mise a referto 13 punti e 11 rimbalzi. Il 26 gennaio 2016 fu il primo giocatore in stagione ad andare in doppia doppia dopo il 1\u00ba quarto contro i Miami Heat. Il 9 febbraio rimpiazz\u00f2 il compagno di squadra infortunato Jimmy Butler all'All-Star Game. Ciononostante termin\u00f2 la partita con 19 punti e 17 rimbalzi e con la sconfitta dei tori per 89-84. Il 28 febbraio mise a referto una tripla doppia da 22 punti, 14 assist e 16 rimbalzi nella sconfitta per 103-95 contro i Portland Trail Blazers, diventando il pi\u00f9 vecchio nella storia della NBA a segnare una tripla doppia sorpassando l'ex compagno Kobe Bryant. Nonostante un'altra doppia doppia di media da 16,5 punti e 11 rimbalzi, la stagione fu negativa per la squadra anche a causa di problemi di spogliatoio (in particolare tra Butler e i veterani Derrick Rose e Joakim Noah) che condizionarono l'andamento dei tori che non arrivarono ai playoffs in quanto si piazzarono noni dietro ai Detroit Pistons.\nSan Antonio Spurs (2016-2019).\nNella free agency 2016, Gasol annunci\u00f2 la sua decisione di lasciare i Bulls (che non provarono nemmeno a rifirmarlo) dopo due anni per unirsi ai San Antonio Spurs. A San Antonio Gasol non fu sempre titolare giocando spesso in uscita dalla panchina e venendo usato come tiratore da 3 punti, cosa che non aveva fatto prima in carriera. Il 13 aprile 2017 segn\u00f2 13 punti nella sfida persa per 101-97 contro gli Utah Jazz, diventando il secondo cestista europeo a raggiungere 20.000 punti segnati in NBA dopo Dirk Nowitzki. I miglioramenti da 3 gli fruttarono molto a livello statistico in quanto a fine stagione \u00e8 arrivato a tenere di media il 53,8% da 3 punti. Ma ci\u00f2 non bast\u00f2 agli speroni che ai playoffs, dopo avere eliminato Memphis e Houston, vennero eliminati in finale di conference dai Golden State Warriors futuri vincitori.\nIl 24 luglio 2017, dopo avere declinato la player option, rifirm\u00f2 a cifre inferiori (per lasciare libero spazio salariale) con i San Antonio Spurs. Il 24 dicembre 2017 mise a referto una tripla doppia con 14 punti, 11 rimbalzi e 10 assist nel successo per 108-99 contro i Sacramento Kings, diventando il terzo pi\u00f9 anziano a riuscirci dietro a Karl Malone e all'ex Spurs Tim Duncan. Al termine di una stagione in cui lui mostr\u00f2 un calo di rendimento e tenne di media 10,1 punti, gli speroni nei playoffs uscirono al primo turno in 5 gare contro Golden State.\nNella stagione 2018-2019 gioc\u00f2 le prime 9 partite, salvo poi perdere le 26 successive per un infortunio al piede. Il 29 gennaio 2019, in occasione della vittoria per 132-119 contro gli Washington Wizards, raggiunse le 1.150 partite giocate da titolare. Dopo alcune voci secondo il quale avrebbe richiesto la trade o il buyout tra gennaio e febbraio (da lui smentite) per via del minutaggio inferiore rispetto agli anni passati, rimase in squadra fino al 1\u00ba marzo, giorno in cui raggiunse un accordo per un buyout con gli speroni da 2,5 milioni di dollari, a cui rinunci\u00f2.\nMilwaukee Bucks e Portland Trail Blazers (2019).\nIl 2 marzo 2019 si accas\u00f2 ai Milwaukee Bucks, dove raggiunse il connazionale (arrivato un mese prima) Nikola Miroti\u0107, con cui aveva giocato a Chicago. Debutt\u00f2 con i cervi 3 giorni pi\u00f9 tardi disputando 5 minuti senza segnare punti nella sconfitta per 114-105 contro i Phoenix Suns. Il 24 marzo concluse anzitempo la stagione a causa di un infortunio alla caviglia dopo sole 3 partite giocate. In sua assenza i Bucks vennero eliminati in 6 gare nelle finali di conference dai Raptors del fratello Marc, che poi vinsero le finali NBA contro i Golden State Warriors; a seguito di questo successo i 2 diventarono l'unica coppia di fratelli ad avere vinto il titolo NBA.\nIl 24 luglio 2019 firm\u00f2 con i Portland Trail Blazers. Tuttavia venne tagliato il 21 novembre seguente ancora prima che potesse disputare una partita con la squadra.\nRitorno al Barcellona e ritiro (2021).\nIl 23 febbraio 2021 Gasol annuncia il suo ritorno al Barcellona tramite una nota sul suo profilo Twitter, nonostante tre giorni prima avesse smentito le voci di un ritorno in Catalogna. L'acquisto viene ultimato l'8 marzo 2021. Nel club catalano ritrova nuovamente il connazionale Nikola Miroti\u0107, con il quale aveva giocato insieme durante le esperienze ai Chicago Bulls e Milwaukee Bucks.\nIl 5 ottobre 2021 annuncia il proprio ritiro dall'attivit\u00e0 agonistica.\nNazionale.\nGiovanili.\nTra il 1998 e il 2000 rappresent\u00f2 le selezioni giovanili spagnole.\nNel 1998 vinse l'Europeo Under-18 in finale contro la Croazia per 80-71, segnando 9 punti, mentre l'anno successivo vinse invece il Mondiale Under-19 battendo gli Stati Uniti per 94-87, e in questa finale Gasol segn\u00f2 solo 3 punti.\nNel 2000 partecip\u00f2 all'Europeo Under-20 dove arriv\u00f2 terzo.\nInizi e il Mondiale vinto (2001-2006).\nNel 2001 partecip\u00f2 al suo primo torneo con la agli Europei in Turchia, in cui ottenne la sua prima medaglia con la selezione iberica che arriv\u00f2 terza dietro a Jugoslavia e Turchia.\nVenne convocato ai Mondiali 2002, in cui la \"Selecci\u00f3n\", nonostante avesse battuto nei gironi la Jugoslavia futura vincitrice del torneo, venne eliminata ai quarti dalla Germania di Dirk Nowitzki.\nAgli Europei 2003 Gasol segn\u00f2 25 punti alla Svezia e 35 alla Russia nella fase a gironi, ne segn\u00f2 altri 25 ai quarti di finale contro Israele, per poi segnarne 36 nella finale (prima della sua carriera) contro la Lituania, che non bastarono agli iberici che persero la partita per 93-84.\nNel 2004 partecip\u00f2 alle Olimpiadi di Atene con la nazionale spagnola, in cui la squadra venne eliminata ai quarti dagli Stati Uniti per 102-94, nonostante una sua grande prestazione con 29 punti. Durante il torneo disput\u00f2 tutte e 7 le partite della squadra tenendo di media 22,4 punti, e risultando essere il migliore realizzatore del torneo.\nNell'estate 2006 vinse il Mondiale con la giocando da protagonista tutte le gare tranne la finale saltata per infortunio; nella semifinale vinta per 75-74 contro l'Argentina rimedi\u00f2 l'infortunio, ma questo non gli imped\u00ec di segnare 2 tiri liberi da infortunato. Nonostante l'intoppo gli iberici schiantarono in finale con un 70-47 la Grecia e Gasol fu nominato MVP della manifestazione.\nTris di Europei e altre medaglie (2007-2015).\nNel 2007 venne convocato per gli Europei giocati in casa in cui la Spagna perse in finale per 60-59 contro la Russia.\nNel 2008 vinse la medaglia d'argento alle Olimpiadi di Pechino dopo che la Spagna perse in finale per 118-107 contro gli Stati Uniti che vanificarono i 21 punti di Gasol. Il catalano fu nuovamente il migliore realizzatore della competizione in quanto tenne 19,6 punti di media a partita.\nNel 2009 vinse la medaglia d'oro all'Europeo disputato in Polonia, grazie alla vittoria in finale della Spagna sulla e, dopo avere rifiutato la convocazione ai Mondiali 2010, nel 2011 difese il titolo riconquistando l'oro a EuroBasket 2011 battendo la in finale.\nA seguito dell'infortunio che costrinse il tennista Rafael Nadal a rinunciare alle Olimpiadi di Londra 2012 venne scelto come sostituto per fare da portabandiera della squadra spagnola. In quelle Olimpiadi la Spagna perse nuovamente (nonostante una grande prestazione di Gasol, migliore in campo, con 24 punti, 7 assist e 9 rimbalzi, massimo per la Nazionale in ogni statistica della partita) in finale contro il team USA per 107-100.\nSalt\u00f2 Eurobasket 2013 per poi partecipare ai Mondiali casalinghi del 2014; nella competizione gli iberici vennero eliminati ai quarti dalla Francia per 65-52.\nNel 2015 rivinse l'Europeo con la Spagna nella finale a Lille contro la Lituania, mettendo a referto 25 punti, 12 rimbalzi e 4 assist. Prima di quella sfida fu decisivo in semifinale segnando 40 punti in semifinale nel successo per 80-75 contro la Francia. Con questa medaglia divent\u00f2 il cestista europeo con pi\u00f9 medaglie nella storia della competizione superando Kre\u0161imir \u0106osi\u0107.\nPost-Euro 2015 (2015-2021).\nAlle Olimpiadi di Rio 2016 la Spagna perse in semifinale contro il team USA 82-76 (fu la terza volta consecutiva che la Spagna perse con gli USA alle Olimpiadi) vanificando la prestazione di Gasol che fu il migliore dei suoi per punti (23) e rimbalzi (8) della squadra. Vinse poi la medaglia di bronzo con la Nazionale battendo nella finale (valevole per il terzo-quarto posto) l'Australia col punteggio di 89-88 in una partita combattuta sino all'ultimo istante.\nPartecip\u00f2 anche a Eurobasket 2017, in cui divent\u00f2 il migliore marcatore nella storia della competizione superando l'all'epoca compagno di squadra a San Antonio Tony Parker, segnando 14 punti nel successo per 87-64 contro l'Ungheria. Tuttavia a questo giro Gasol e la Spagna persero la semifinale contro la sorprendente Slovenia di Goran Dragi\u0107 e Luka Donci\u0107 (futura vincitrice del torneo) per 92-72, dovendo accontentarsi di un bronzo conquistato a seguito di un 93-85 contro la Russia, partita in cui Pau realizz\u00f2 26 punti e suo fratello Marc 25. Nonostante l'et\u00e0 avanzata, nel settembre 2018 dichiar\u00f2 di voler continuare a rappresentare la nazionale fino a Tokyo 2020.\nIl 15 maggio 2019 il ct Sergio Scariolo annunci\u00f2 che Gasol non avrebbe partecipato ai Mondiali per operarsi al piede sinistro. Sette giorni pi\u00f9 tardi Gasol conferm\u00f2 tutto, affermando inoltre nuovamente di volere giocare alle Olimpiadi 2020. I giochi olimpici vengono disputati nel 2021 anzich\u00e9 nel 2020 a causa della pandemia da COVID-19, e Gasol viene convocato, disputando cos\u00ec il suo quinto torneo olimpico. L'avventura degli iberici dur\u00f2 fino ai quarti (in cui vennero eliminati dagli ), e al termine della manifestazione lui e il fratello annunciarono il proprio ritiro dalla nazionale.\nFilmografia.\nGasol vanta anche alcune apparizioni nel mondo dello spettacolo: tra queste appar\u00ec in \"Numb3rs\" e \"\"."}
{"id": "231918", "revid": "92723", "url": "https://it.wikipedia.org/wiki?curid=231918", "title": "Ignimbrite", "text": "L'Ignimbrite \u00e8 una roccia piroclastica compatta, solitamente a chimismo da riolitico a dacitico, generata da un flusso piroclastico. A volte particolari condizioni geologiche possono produrre flussi piroclastici trachitici, fonolitici e andesitici, cio\u00e8 di magmi poco compatibili con questo tipo di prodotti. L'ignimbrite \u00e8 formata principalmente da frammenti di piccole dimensioni, con una percentuale medio-alta di \"vetro vulcanico\" (minuti frammenti e pomici), insieme a \"cristalli\" di origine endogena - principalmente feldspati e biotite - , a volte corrosi o spezzati dal movimento, e \"frammenti litici\". Questi ultimi sono frammenti derivati dalla disgregazione di precedenti colate laviche solidificate, frammenti di rocce varie inglobati nella camera magmatica o staccati dalle pareti del condotto durante la risalita del magma. Se la quantit\u00e0 di lapilli (ed eventualmente di blocchi) di pomice nella matrice di ceneri supera il 50% del volume totale del flusso, invece di flusso piroclastico si parla di \"flusso pomiceo\".\n Il colore spazia dal grigio scuro al grigio azzurrognolo. L'esposizione agli agenti atmosferici qualche volta pu\u00f2 alterarne la colorazione verso un rosa pallido, probabilmente a causa dell'ossidazione del ferro in esse contenuto.Il grande spessore dell'accumulo di piroclasti, il fatto che si depositino tutti insieme pressoch\u00e9 istantaneamente e che i frammenti di vetro e pomici siano ancora allo stato plastico fa s\u00ec che spesso i materiali, sotto il loro stesso peso, si deformino e si saldino insieme a formare un deposito compatto detto tufo rinsaldato, altro nome con cui vengono chiamate le ignimbriti, anche se non tutte le ignimbriti presentano questa caratteristica. Tipiche dei tufi rinsaldati sono la \"tessitura pilotassitica\" e le \"fiamme\": forme appiattite, ellittiche e sfrangiate che assumono i frammenti di pomice. \nEtimologia.\nIl termine \"ignimbrite\" significa pioggia di fuoco, (dal latino, \"ignis\" (fuoco) e \"imber\" (pioggia).\nGenesi e dimensioni.\nL'ignimbrite \u00e8 un tipico prodotto delle eruzioni esplosive. Sebbene siano stati osservati diversi meccanismi, quello principale che d\u00e0 origine al flusso piroclastico, e quindi all'ignimbrite, \u00e8 il collasso gravitativo di una colonna verticale di ceneri e lapilli, nota anche con il nome di \"nube ardente\", sostenuta dalla violenta emissione di gas vulcanici. \nI flussi piroclastici pi\u00f9 piccoli, in genere meno di 1 km3, si sviluppano da stratovulcani, principalmente nelle zone di subduzione. I pi\u00f9 grandi, tutti preistorici, sono all'interno di continenti e si presume si siano generati dal collasso di camini eruttivi a causa dell'enorme quantit\u00e0 di magma scaricato; qui non vi sono coni eruttivi preesistenti e le dimensioni di una singola ignimbrite pu\u00f2 variare dalle centinaia alle migliaia di km3, con spessori di decine a centinaia di m e spostamenti di anche pi\u00f9 di 100 km in assenza o quasi di pendenze.\nStruttura di un deposito ignimbritico.\nUn deposito ignimbritico tipico ha una struttura stratificata che si produce in un singolo episodio eruttivo. In esso si possono evidenziare tre livelli. Partendo dal basso abbiamo:\nVicino alla bocca eruttiva, la lava fortemente degassata pu\u00f2 estrudersi al di sopra del deposito piroclastico.\nTrasporto, deposizione e fenomeni secondari.\nI flussi di cenere che originano le ignimbriti sono dotati di elevata mobilit\u00e0: flussi spessi decine di metri a distanza di decine di km dalla sorgente sono in grado di sormontare colline alte pi\u00f9 di 100 m. La causa di questa elevata mobilit\u00e0 non \u00e8 stata ancora del tutto compresa. Uno dei fattori mobilizzanti \u00e8 l\"'energia cinetica\" impartita all'origine del flusso: quando una colonna piroclastica collassa, l'energia potenziale della stessa viene trasformata in energia cinetica che guida orizzontalmente il flusso. Pi\u00f9 alta e densa \u00e8 la colonna che collassa, maggiore energia viene impartita al flusso piroclastico, che si estender\u00e0 pi\u00f9 lontano dal punto di origine. Un'altra causa di mobilit\u00e0 \u00e8 il fatto che i piroclasti del flusso sono dispersi in una fase gassosa che agisce come un cuscinetto tra le particelle solide, riducendo attrito e collisioni che altrimenti ne impedirebbero lo scorrimento. Un terzo possibile fenomeno \u00e8 la \"fluidizzazione\": un gas che fluisce verso l'alto passando attraverso una massa di particelle non coese le solleva, ad una velocit\u00e0 critica, in modo che la massa si comporta come un fluido senza attrito, il cui angolo di riposo \u00e8 0\u00b0 e la cui densit\u00e0 complessiva \u00e8 minore di quella delle singole particelle. Tuttavia il meccanismo \u00e8 meno efficace nel caso di materiali poco selezionati granulometricamente come quelli delle ignimbriti, perch\u00e9 le particelle pi\u00f9 fini tendono a chiudere gli spazi tra quelle pi\u00f9 grossolane, riducendo la permeabilit\u00e0 ai gas. Comunque solo le particelle pi\u00f9 fini possono essere sollevate e il fenomeno \u00e8 noto con il nome di \"elutriazione\". Sono queste particelle, costituenti la nube al di sopra del flusso piroclastico, che per caduta danno origine allo strato di \"coignimbrite\" (strato 3 nella figura), sempre presente nei depositi ignimbritici. I flussi piroclastici pi\u00f9 piccoli possono perdere fino al 50% della loro massa per l'elutriazione delle particelle pi\u00f9 fini, mentre nei flussi maggiori questa massa si riduce notevolmente. Il fenomeno della fluidificazione \u00e8 responsabile anche della presenza di un debole assortimento nelle dimensioni e tipologie dei piroclasti.\nLa deposizione del materiale piroclastico dello strato 2 avviene solidalmente e pressoch\u00e9 istantaneamente per riduzione al di sotto di un livello critico dell'energia cinetica e della capacit\u00e0 portante dei gas, mentre la caduta di ceneri delle coignimbriti pu\u00f2 durare molto a lungo. Le eruzioni che generano flussi piroclastici si susseguono ad intervalli di centinaia di anni, sicch\u00e9 le sequenze ignimbritiche sono spesso costituite da pi\u00f9 flussi deposizionali sovrapposti, a volte separati da \"depositi di caduta gravitativa\" (\"pyroclastic fall\") o di \"onda basale\" (\"pyroclastic surge\"). \nDurante la fase di raffreddamento della massa ignimbritica avvengono dei processi secondari, i principali dei quali sono i seguenti:\nDistribuzione.\nIn Italia:\nNel mondo:\nUtilizzo.\nCon l'ignimbrite si realizzano lastre di pietra utilizzabili per giardini e lastricati. Nella regione Hunter del Nuovo Galles del Sud l'ignimbrite viene utilizzata come eccellente aggregato per la costruzione di strade. "}
{"id": "231921", "revid": "181699", "url": "https://it.wikipedia.org/wiki?curid=231921", "title": "Gorgia toscana", "text": "La gorgia toscana \u00e8 un fenomeno fonetico che caratterizza, in modo pi\u00f9 o meno pronunciato, i dialetti toscani.\nPi\u00f9 precisamente, la \"gorgia\" riguarda le consonanti occlusive sorde (\"scempie\") e , e in misura minore le corrispondenti sonore e , oltre che le affricate postalveolari e che passano a fricative in posizione postvocalica (e in assenza di raddoppiamento sintagmatico). Molti usano ancora il termine \"spirantizzazione\".\nUn esempio: la parola \"identificare\" verr\u00e0 pronunciata e non .\nLa gorgia \u00e8 bloccata dal raddoppiamento sintagmatico: /ak\u02c8kasa, parlerak\u02c8karlo; dak\u02c8kapo/ (\"a casa\", \"parler\u00e0 Carlo\", \"da capo/daccapo\"). La sequenza [hh] \u00e8 inesistente nei dialetti italiani.\nLa consonante che subisce il cambiamento pi\u00f9 evidente \u00e8 , il cui indebolimento \u00e8 diventato il simbolo pi\u00f9 importante dei dialetti parlati in Toscana. In alcune zone della Toscana occidentale arriva al dileguo totale [\u00ab\"zero\"\u00bb]). La /t/ e la /p/ subiscono un cambiamento meno diffuso nel territorio toscano settentrionale.\nCaratteristiche.\nLa gorgia \u00e8 un fenomeno fonetico, cio\u00e8 di semplice accento regionale. Non \u00e8 un fatto fonologico, perch\u00e9 non coinvolge i suoni a livello di sistema: il fiorentino non ha meno consonanti dell'italiano neutro (anzi, ha esattamente gli stessi fonemi dell'italiano). Talora, in grafia dialettale, viene scritto un apostrofo come per indicare che sia caduta la /k/ in casi in cui viene invece pronunciata una [h]: tale grafia \"popolare\" \u00e8 per\u00f2 fuorviante, poich\u00e9 il fonema /k/ non \"scompare\" mai in fiorentino. Nei casi delle altre consonanti affette dalla gorgia, /t/ \u2192 e /p/ \u2192 , \u00e8 perfino sconsigliabile tentare di rappresentarne la pronuncia, se non in IPA. In grafia dialettale, si dovr\u00e0 scrivere semplicemente \"capitani\" per [ka\u0278i\u02c8\u03b8a\u02d0ni].\nIn sillaba accentata, [k p t] preceduti da un'altra consonante possono realizzarsi come (veri) \"aspirati\" [k\u02b0 p\u02b0 t\u02b0], specie se il contoide \u00e8 lo stesso, es. (\"appunto\"), (\"a casa\", con raddoppiamento sintagmatico dovuto alla preposizione 'a(d)').\nIl fenomeno si presenta pi\u00f9 evidente nelle citt\u00e0 di Firenze e di Siena. Di qui, passando nella alta valle toscana dell'Arno, perde forza con l'avvicinarsi alla costa. In area costiera la gorgia influisce raramente su /p/ ed \u00e8 pi\u00f9 debole anche su /t/. La spirantizzazione di rappresenta invece un continuum linguistico per tutta la valle dell'Arno, nelle citt\u00e0 di Prato, Pistoia, Lucca, Pisa, Livorno e dintorni e in Versilia. Il confine settentrionale del fenomeno \u00e8 rappresentato dagli Appennini, mentre il confine meridionale \u00e8 per lo pi\u00f9 indistinto. Tassativamente presente in area senese, ancora forte a San Quirico d'Orcia, tende a scemare nei dialetti toscani pi\u00f9 meridionali, come l'aretino, dove il fenomeno \u00e8 presente come realizzazione minoritaria. A est il fenomeno \u00e8 presente in alternanza con realizzazioni occlusive piene [k t p] e forme lenite (semi-sonorizzate) nel Casentino (Poppi, Bibbiena, Subbiano), occorre saltuariamente persino ben oltre il Pratomagno (e.g. Pieve Santo Stefano), e si estende pi\u00f9 a sud in Valdichiana.\nInfine, \u00e8 presente in modo pi\u00f9 lieve anche nei comuni pi\u00f9 settentrionali della provincia di Viterbo ed \u00e8 correttamente presente nel dialetto locale di Bagnoregio.\nOrigini.\nLe origini di tale fenomeno, in passato combattuto e corretto perch\u00e9 considerato un \u201cvizio\u201d volgare dai toscani stessi, restano alquanto oscure; si \u00e8 a lungo sostenuto che potesse essere un fenomeno di sostrato derivante dalla lingua etrusca, parlata in Toscana almeno fino alla fine del II secolo d.C., della quale l'antica pronuncia avrebbe lasciato traccia nelle famose \u201caspirate toscane\u201d (principali esponenti di questa ipotesi furono Merlo, Agostiniani, Alinei, Durante, Maestrelli, Pellegrini, Pittau, e altri). Tuttavia tale tesi, inizialmente popolare, \u00e8 stata notevolmente ridimensionata in anni di studi, definitivamente rigettata come non scientifica negli anni '70 del XX secolo, e poi riconsiderata come possibile per certi aspetti ma non certa riaprendo la discussione con posizioni meno dogmatiche negli ultimi anni.\nL'apparente certezza dell'ipotesi del sostrato etrusco offerta dalla corrispondenza territoriale e dalla coincidenza del gruppo di occlusive oggetto di spiralizzazione (c, p, t) \u00e8 stata messa in dubbio, senza tuttavia essere definitivamente accantonata, sulla base di varie considerazioni: \nSecondo altre ipotesi, oggi maggiormente accreditate e condivise dalla comunit\u00e0 scientifica, la gorgia toscana sarebbe una compensazione strutturale dovuta a un'intervenuta mancanza di opposizione - anche in posizione iniziale - tra e , (ad esempio nella coppia callo - gallo, pr. ). Principali esponenti di questa ipotesi sono Rohlfs, Cravens, Fiorelli, Franceschi e altri."}
{"id": "231923", "revid": "126257", "url": "https://it.wikipedia.org/wiki?curid=231923", "title": "Gaio (araldica)", "text": ""}
{"id": "231924", "revid": "126257", "url": "https://it.wikipedia.org/wiki?curid=231924", "title": "Galoppante", "text": ""}
{"id": "231925", "revid": "486946", "url": "https://it.wikipedia.org/wiki?curid=231925", "title": "Isole Britanniche", "text": ""}
{"id": "231930", "revid": "287204", "url": "https://it.wikipedia.org/wiki?curid=231930", "title": "Storia dell'hockey su ghiaccio in Unione Sovietica", "text": "Le Origini.\nPer lungo tempo, l'Unione Sovietica ha dominato l'hockey europeo, contendendo ai Canadesi l'egemonia internazionale; tuttavia, a differenza delle altre nazioni del Vecchio Continente, l'URSS divent\u00f2 una potenza soltanto al termine della Seconda guerra mondiale.\nGli abitanti della Russia praticavano da diverso tempo dei giochi con mazze e palline che verso la fine del XIX secolo si trasformarono gradualmente nel \"bandy\" russo (chiamato dagli storici \"Russian Hockey\"), disciplina derivata dal bandy \"tradizionale\", che stava conseguendo successo in tutta l'Europa del Nord, in particolare in Svezia.\nSebbene si stesse diffondendo in tutta l'Europa, l'hockey canadese non sembrava attecchire in Unione Sovietica, tanto che soltanto nel 1932 gli sportivi russi poterono assistere ad una dimostrazione di questo gioco: al termine delle Olimpiadi di Lake Placid, la nazionale tedesca si rec\u00f2 a Mosca per disputare alcune partite contro il \"Central'nyi Dom Krasnoj Armii\" (CDKA - Casa Centrale dell'Esercito Sovietico) e una selezione di giocatori moscoviti; nonostante la medaglia di bronzo olimpica, la Germania rimedi\u00f2 tre sconfitte, tra l'altro senza segnare nemmeno una rete.\nNel 1939 l'Istituto di Cultura Fisica di Mosca inser\u00ec all'interno del proprio programma l'hockey canadese, che per\u00f2 pareva senza grande futuro in Unione Sovietica: i Russi, infatti, preferivano ancora il bandy e, con estremo disprezzo, chiamavano la disciplina nordamericana \"Western Hockey\".\nI primi campionati.\nSoltanto nel 1946, al termine della Seconda guerra mondiale, fu organizzato il primo campionato nazionale, cui parteciparono 12 squadre: superando il CDKA di Anatolij Tarasov, la Dinamo Mosca di Arkadij \u010cerni\u0161ev si aggiudic\u00f2 il titolo inaugurale.\nNel dopo guerra, il CDKA era noto anche come CDSA (Central'nyj Dom Soverskoj Armii); la Dinamo Mosca era collegata al Ministero degli Interni, il quale controllava la Polizia di Stato e inizialmente anche i Servizi Segreti (KGB).\nImmediatamente, la capitale s'impose come la citt\u00e0 dominante per l'hockey, infatti, le squadre principali del campionato, oltre a CDKA e Dinamo, furono i (Soviet Wings - supportati dal sindacato degli aviatori) e lo (supportato dal sindacato dei lavoratori della \"Light and Food\" Industry). Tra gli anni '40 e '50, nacquero altre formazioni che cercarono (almeno in parte) di arginare il dominio moscovita, tra cui l'Ak Bars Kazan, l'Avangard Omsk, il Chimik Voskresensk, il Metallurg Magnitogorsk, il Metallurg Novokuzneck, il Molot Perm', il Lokomotiv Jaroslavl' e il Traktor \u010celjabinsk.\nAssieme a Tarasov e \u010cerni\u0161ev, un'altra figura chiave fu Vsevolod Bobrov, che, dopo aver praticato il calcio ad alti livelli, si dedic\u00f2 all'hockey su ghiaccio, militando nel Voenno-vozdu\u0161nye sily SSSR (VVS - la squadra dell'Aeronautica Militare, da non confondersi con i Krylia Sovetov). Quella formazione fu davvero leggendaria, ma molti dei suoi componenti morirono in un tragico incidente aereo nel gennaio del 1950; Bobrov, fortunatamente, non era presente in quella sciagura e continu\u00f2 la propria carriera ad altissimi livelli: nella stagione 1950-51, Bobrov stabil\u00ec un record ancora imbattuto, realizzando 10 reti in un'unica partita. Quando nel 1953 Stalin mor\u00ec, il VVS termin\u00f2 la propria esistenza, fondendosi con il CDKA: il Ministero della Difesa, infatti, cre\u00f2 il \"Central'nyj Sportivnyj Klub Ministerstva Oborony\" (CSK MO - Club Centrale Sportivo del Ministero della Difesa), che nel 1960 si trasform\u00f2 nel \"Central'nyj Sportivnyj Klub Armii\" (CSKA); oltre al CSKA, il Ministero della Difesa aveva istituito alcune compagini in altre citt\u00e0, come ad esempio l'SKA a Leningrado.\nL'affermazione internazionale.\nNel 1948, l'LTC Praga, una delle migliori formazioni europee, si rec\u00f2 a Mosca per sfidare una selezione dei principali giocatori russi in tre esibizioni, rimediando per\u00f2 una sola vittoria, a fronte di un pareggio e di una sconfitta; i risultati di quelle partite furono la dimostrazione evidente dell'alto livello dell'hockey sovietico.\nNegli anni '50, l'URSS era pronta per le competizioni internazionali: dopo il debutto ai Giochi Studenteschi di Vienna nel 1953, l'Unione Sovietica, un anno pi\u00f9 tardi, partecip\u00f2 per la prima volta ai Campionati del Mondo (organizzati a Stoccolma), vincendo la medaglia d'oro.\nEsiste un simpatico aneddoto riguardo alla partita tra Canada e URSS di quel torneo: qualche giorno prima su un quotidiano locale, comparve una vignetta in cui Bobrov, vestito da scolaretto, seguiva attentamente una lezione sull'hockey tenuta da un giocatore canadese; tutta la nazionale sovietica espresse il proprio disappunto per quel disegno, tanto che il giorno dopo la squadra nordamericana fu ridicolizzata 7-2.\nNel 1956, a Cortina d'Ampezzo, l'URSS fece il suo debutto olimpico, coronato dalla medaglia d'oro, grazie ad una vittoria per 2-0 sul Canada.\nI principali giocatori di quella nazionale furono:\nFederazione e metodi di lavoro.\nGi\u00e0 a partire dagli anni '50, erano state tracciate le caratteristiche del gioco sovietico, basato sui passaggi, sulla velocit\u00e0 dei pattinatori, sulla disciplina e sulla collettivit\u00e0, uno stile molto diverso da quello proposto dal Canada: le grandi menti erano Anatolij Tarasov, non a caso chiamato il \"Padre dell'Hockey Russo\", e Arkadij \u010cerni\u0161ev, il cui ruolo \u00e8 stato spesso sottovalutato soprattutto dagli osservatori nordamericani; \u010cerni\u0161ev, oltre ad essere il vero head coach della nazionale, era un perfetto complemento per il focoso Tarasov.\nGli allenamenti erano davvero massacranti, anche a causa della mancanza di impianti adeguati: molto spesso l'unica possibilit\u00e0 era allenarsi all'aperto durante i durissimi inverni russi e, per evitare lo scioglimento delle superfici ghiacciate, gran parte dell'attivit\u00e0 era svolta di notte.\nGli anni '60 e '70.\nNonostante un periodo di sconfitte in seguito al trionfo di Cortina, l'URSS era pronta a dominare l'hockey internazionale: dopo la vittoria mondiale del 1963, la nazionale sovietica si trasform\u00f2 in un'autentica corazzata che si aggiudic\u00f2 tutte le competizioni fino al 1971, compresi i IX Giochi olimpici invernali di Innsbruck (1964) e i X Giochi olimpici invernali di Grenoble (1968).\nI principali giocatori degli anni '60 furono:\nTuttavia, la vera stella degli anni '60 fu Anatolij Firsov, splendida ala sinistra dell'\"Armata Rossa\": grazie ad un tiro molto preciso, Firsov fu la punta di diamante della nazionale, che, grazie alle reti del proprio fuoriclasse, pot\u00e9 gioire per innumerevoli successi.\nSebbene l'URSS fosse una squadra completa in ogni reparto, la porta non fu mai difesa da un campione: dopo il ritiro di Pu\u010dkov, i suoi sostituti Viktor Konovalenko e Viktor Zinger non seppero mai dare sufficienti garanzie alla squadra, alternando ottime prestazioni a partite mediocri.\nTuttavia nel 1968, Anatolij Tarasov scov\u00f2, nelle formazioni giovanili del CSKA, Vladislav Tret'jak, un giovanotto di sedici anni che avrebbe cambiato completamente il ruolo del portiere: il leggendario \"goalkeeper\" entr\u00f2 giovanissimo nella prima squadra del CSKA, per poi debuttare in nazionale nel 1970, indossando la maglia rossa CCCP fino ai Giochi Olimpici di Sarajevo del 1984.\nL'altro grandissimo fuoriclasse, simbolo dell'URSS negli anni '70, fu Valerij Charlamov, leggendaria ala sinistra che, per molti critici, \u00e8 il miglior giocatore mai prodotto dalla scuola russa (e non solo): pochissimi altri hockeisti (compresi i campioni della NHL) hanno potuto disporre delle immense doti tecniche di Charlamov, che sapeva liberarsi delle marcature avversarie con degli spettacolari movimenti.\nIl 27 agosto 1981, per\u00f2, Charlamov, a soli 33 anni, fu coinvolto in un terribile incidente automobilistico, in cui anche sua moglie perse la vita; nonostante Valerij fosse nella fase di declino, la tragica notizia sconvolse tutto il mondo dell'hockey, che aveva perso uno dei propri massimi interpreti.\nNegli anni '70 l'URSS continu\u00f2 il proprio dominio nelle competizioni internazionali, vincendo medaglie d'oro a ripetizione, lasciando agli avversari solo le briciole: nei Mondiali del 1973, la squadra sovietica realizz\u00f2 addirittura 100 reti; l'unica compagine che riusc\u00ec ad arginare la CCCP fu la Cecoslovacchia (campione del mondo nel 1972, 1976 e 1977), sicuramente la pi\u00f9 grande rivale (anche per ragioni politiche) della corazzata sovietica.\nNel 1972, l'URSS ricevette finalmente il riconoscimento anche dai Canadesi, quando fu organizzata la \"Summit Series\": in quelle otto emozionanti partite, i giocatori sovietici impegnarono allo stremo la nazionale canadese formata dai pi\u00f9 celebri fuoriclasse della NHL, che prevalsero solo grazie alla rete di Paul Henderson a 34 secondi dalla fine di gara 8. Nonostante la sconfitta complessiva (4 vittorie canadesi, 3 sovietiche, 1 pareggio), anche i Nordamericani iniziarono ad apprezzare le enormi qualit\u00e0 tecniche dei giocatori sovietici.\nI fuoriclasse principali di quella nazionale che domin\u00f2 gli anni '70 furono:\nDopo le splendide partite disputate in Nord America, tutte le squadre della NHL misero gli occhi su questi fuoriclasse (Tret'jak ricevette delle offerte dai Montreal Canadiens), ma il passaggio al professionismo era un'utopia, a causa del regime comunista.\nNegli anni '80, i \"Maestri Canadesi\" riconobbero l'estremo valore di Tret'jak e Tarasov, premiandoli con l'ingresso nella Hockey Hall of Fame di Toronto (da non confondersi con la Hall of Fame della IIHF), il celebre museo in cui sono celebrati i massimi fuoriclasse dell'hockey mondiale: per comprendere appieno l'importanza di questo riconoscimento, \u00e8 necessario ricordare che la HHOF \u00e8 sostanzialmente dedicata ai fuoriclasse della NHL, lega in cui n\u00e9 Tret'jak n\u00e9 Tarasov furono protagonisti; questo grandissimo onore sarebbe stato concesso molto tempo dopo anche a Via\u010deslav Fetisov.\nUn'altra figura importante all'interno dell'hockey sovietico fu Nikolaj Ozerov, il celebre telecronista che per anni raccont\u00f2 agli appassionati sovietici le imprese della nazionale CCCP; Ozerov si era diplomato presso la principale scuola per attori di Mosca e aveva recitato nei pi\u00f9 prestigiosi teatri della nazione, oltre ad aver praticato il tennis ad altissimi livelli. Ad ogni modo, negli anni '50 inizi\u00f2 la propria collaborazione con l'emittente televisiva di Stato, per cui comment\u00f2 tutti i pi\u00f9 importanti eventi hockeistici; per oltre 30 anni, Ozerov accompagn\u00f2 i tifosi sovietici e per questo pu\u00f2 essere paragonato al suo \"collega\" canadese Foster Hewitt.\nGli anni '80; Tichonov e Lake Placid.\nL'era di Tarasov e \u010cerni\u0161\u00ebv si chiuse poco prima della \"Summit Series\" del 1972, quando a causa di contrasti con i massimi dirigenti federali, i due allenatori lasciarono la guida della nazionale a Vsevolod Bobrov e Boris Kulagin, e poi a Konstantin Loktev; tuttavia, nessuno dei tre avrebbe lasciato un segno importante alla guida dell'URSS, poich\u00e9 il vero successore di Tarasov e \u010cerni\u0161\u00ebv fu Viktor Tichonov, una delle figure pi\u00f9 controverse nella storia dell'hockey mondiale.\nTichonov, discreto difensore del VVS e della Dinamo Mosca, inizi\u00f2 la propria carriera di tecnico come assistente di \u010cerni\u0161\u00ebv proprio nella formazione della Polizia, prima di essere assunto dalla Dinamo Riga nel 1971: la squadra della Lettonia benefici\u00f2 enormemente del nuovo allenatore, riuscendo a guadagnare la promozione nella massima serie; Tichonov aveva creato una compagine davvero interessante, le cui soluzioni tecnico-tattiche creavano problemi anche alle grandi potenze del campionato.\nNel 1976, in occasione della prima Canada Cup, i dirigenti della Federazione Sovietica decisero di indebolire la nazionale, chiamando Tichonov alla guida di quella squadra sperimentale; l'anno successivo, dopo che l'URSS aveva conquistato solamente un argento ed un bronzo ai Mondiali del 1976 e 1977, subentr\u00f2 ufficialmente a Loktev e Kulagin sia nel CSKA sia nella nazionale.\nCon Tichonov, l'Unione Sovietica riprese il proprio cammino vincente, estendendo il proprio dominio anche negli anni '80, nonostante qualche battuta d'arresto (Olimpiadi di Lake Placid del 1980). La squadra perse la partita contro gli Stati Uniti per 4-3, i quali si aggiudicarono la medaglia d'oro; la vittoria statunitense viene chiamata, a causa del prestigio e della forza russa, \"Miracle on Ice\".\nI giocatori principali della nuova decade furono i magnifici componenti della \"Green Unit\", lo spettacolare quintetto proveniente dal CSKA:\nIl soprannome \"Green Unit\" fu ideato da qualche giornalista nordamericano che rimase colpito dalle magliette verdi indossate dai cinque fuoriclasse durante gli allenamenti; Pavel Bure, al tempo giovanissima promessa, raccont\u00f2 pi\u00f9 volte di rimanere \"estasiato\" nel vedere i cinque campioni allenarsi.\nOltre ai cinque fuoriclasse, l'URSS poteva disporre di altri ottimi giocatori, come ad esempio:\nDopo il ritiro di Tretiak, l'Unione Sovietica non riusc\u00ec mai a trovare un degno sostituto, ma d'altronde rimpiazzare una simile leggenda era praticamente impossibile: Vladimir My\u0161kin e Sergej Myl'nikov, pur essendo degli ottimi portieri, non erano dotati delle stesse abilit\u00e0 di Tretjak.\nSoltanto le stelle della NHL furono in grado di contrastare la Big Red Machine, in memorabili incontri nella Canada Cup: nel 1981 l'URSS vinse il trofeo, umiliando 8-1 i padroni di casa, i quali si rifecero con due vittorie nel 1984 e nel 1987; quest'ultima edizione segn\u00f2 l'apice delle sfide tra le due grandissime scuole, infatti, le tre partite di finale raggiunsero livelli di tecnica, spettacolarit\u00e0 ed emozione mai visti in precedenza.\nL'esodo verso la NHL.\nNonostante i grandi successi, la figura di Tichonov fu pi\u00f9 volte messa in discussione e contestata, soprattutto dagli osservatori occidentali: il tecnico, infatti, era un tiranno che non ammetteva critiche e osservazioni e che spesso umiliava i giocatori che non accettavano i suoi ordini.\nTuttavia, Tichonov sar\u00e0 per sempre ricordato come colui che cerc\u00f2 in tutti i modi di bloccare l'esodo verso la NHL: le franchigie nordamericane avevano da tempo messo gli occhi sui principali fuoriclasse russi, i quali avevano pi\u00f9 volte espresso il loro desiderio di lasciare l'URSS. Ben presto i giocatori, guidati da Fetisov e Larionov, si ribellarono al regime comunista, chiedendo apertamente di essere lasciati liberi; solo Kasatonov rimase fedele al vecchio tecnico, anche se questo cre\u00f2 dei grandi attriti tra lui e il resto della squadra. Il culmine della \"guerra\" tra le due fazioni avvenne nel 1989, quando Tichonov decise di mettere fuori squadra Fetisov, provocando una ribellione da parte dei compagni.\nDopo numerose lotte, scontri e battaglie, le barriere furono finalmente rotte: il 25 maggio 1989 l'Armata Rossa annunci\u00f2 il rilascio dei propri principali fuoriclasse e Sergej Prjakin, ingaggiato dai Calgary Flames, divent\u00f2 il primo giocatore sovietico a firmare un contratto con una franchigia NHL con il consenso del governo comunista; il 1\u00ba luglio Makarov, Fetisov e Larionov si accordarono rispettivamente con i Flames, i New Jersey Devils e Vancouver Canucks.\nSempre nel 1989 Aleksandr Mogil'nij, al termine dei Mondiali di Svezia, lasci\u00f2 improvvisamente il ritiro della nazionale per poi ricomparire due giorni dopo a Buffalo, dove aveva appena firmato un contratto con la dirigenza dei Sabres.\nTuttavia, l'ambientamento nel nuovo campionato fu molto complesso, a causa delle differenze tra la NHL e la Lega Sovietica, come ad esempio la superficie di dimensioni inferiori e lo stile di gioco basato principalmente sulla fisicit\u00e0 invece che sulla tecnica; Fetisov raccont\u00f2 che l'ultima rissa in cui era rimasto coinvolto era avvenuta durante i Mondiali Juniores del 1978, mentre nella NHL le \"scazzottate\" erano in pratica una costante.\nInoltre le difficolt\u00e0 linguistiche, unite ad un certo disprezzo da parte di compagni, avversari e tifosi non facilitarono la situazione; non dimentichiamoci infine che molti giocatori arrivarono in Nord America, quando la loro carriera era gi\u00e0 nella fase calante: Krutov, ad esempio, dopo aver deliziato per anni gli spettatori europei, si rivel\u00f2 una delusione per i Vancouver Canucks.\nNonostante Makarov avesse ricevuto il premio come Rookie dell'anno, molti critici si chiesero se i Russi fossero davvero in grado di giocare nella NHL; tuttavia, questi dubbi furono spazzati via in pochissimo tempo poich\u00e9, dopo i difficili esordi, il talento alla fine esplose.\nInoltre le varie franchigie avevano iniziato a posare le loro attenzioni non solo sui veterani, ma anche sulle giovanissime promesse: negli anni a seguire anche Sergej F\u00ebdorov (anche lui con una defezione dall'URSS) e Pavel Bure, compagni di linea di Mogilnij nel CSKA e nella nazionale, debuttarono nel campionato professionistico nordamericano; qualche anno pi\u00f9 tardi, il Presidente Boris Nikolaevi\u010d El'cin consegn\u00f2 personalmente a Mogilnij e F\u00ebdorov, il passaporto della Repubblica Russa.\nNel 1994 la Stanley Cup fu vinta dai New York Rangers, squadra in cui militavano Aleksej Koval\u00ebv, Sergji Nem\u010dinov, Sergej Zubov e Aleksandr Karpovcev, primi giocatori russi ad alzare il trofeo; nel 1997 i Detroit Red Wings trionfarono grazie al contributo dei \"Russian Five\", Vja\u010deslav Fetisov e Vladimir Konstantinov in difesa, Slava Kozlov, Igor' Larionov e Sergej F\u00ebdorov in attacco, la prima linea completamente russa nella storia della NHL. Ora, quasi tutte le franchigie della NHL hanno sotto contratto numerosi giocatori provenienti dall'ex Unione Sovietica.\nGli anni '90.\nGli anni '90 furono caratterizzati da numerosi cambiamenti politici, soprattutto nell'Europa Orientale, in cui la colossale Unione Sovietica si sfald\u00f2, dando origine a dodici repubbliche indipendenti (quindici se si considerano i tre stati baltici): il 1991 fu l'ultima stagione in cui si videro le celeberrime maglie rosse con la scritta CCCP. Durante i Mondiali Under 20 del 1992 (iniziati nel dicembre 1991) avvenne un episodio molto curioso: la compagine \"russa\" (termine improprio) cominci\u00f2 il torneo come Unione Sovietica, ma lo termin\u00f2 come Comunit\u00e0 degli Stati Indipendenti; il 1\u00ba gennaio 1992, infatti, l'URSS aveva chiuso la propria esistenza politica e fu sostituita, appunto, dalla CSI.\nQualche mese pi\u00f9 tardi, la CSI partecip\u00f2 ai Giochi olimpici di Albertville, tuttavia dal 1993 ogni Repubblica ex Sovietica avrebbe potuto presentare una propria nazionale: la CSI, guidata da Tichonov vinse la medaglia d'oro olimpica, mentre un anno dopo la Russia, con Boris Michajlov in panchina, si laure\u00f2 campione del mondo, continuando la grande tradizione dell'Unione Sovietica\nDurante i XVI Giochi olimpici invernali di Albertville e i Giochi della XXV Olimpiade di Barcellona, la CSI fu denominata Squadra Unificata (\u00c9quipe unifi\u00e9 - EUN) e rappresentata dalla bandiera dei 5 cerchi e dall'Inno Olimpico. A partire dai XVII Giochi olimpici invernali di Lillehammer nel 1994 non vi furono pi\u00f9 rappresentative sovranazionali riferibili alla disciolta Unione Sovietica.\nGli altri stati post-sovietici.\nBisogna ricordare che l'hockey su ghiaccio si \u00e8 espanso non solo in Russia, ma anche nelle altre Repubbliche dell'ex Unione Sovietica: a partire dal 1998, la Bielorussia, Kazakistan, Ucraina e Lettonia hanno sempre ottenuto dei buonissimi risultati nelle edizioni dei Campionati del Mondo e delle Olimpiadi, presentando giocatori di sicura qualit\u00e0; ai Giochi di Salt Lake City nel 2002, la Bielorussia ha addirittura raggiunto il quarto posto finale, dopo una sorprendente vittoria sulla Svezia (penalizzata da un clamoroso errore del portiere Tommie Salo) nei quarti di finale."}
{"id": "231932", "revid": "126257", "url": "https://it.wikipedia.org/wiki?curid=231932", "title": "Gambuto", "text": ""}
{"id": "231934", "revid": "465169", "url": "https://it.wikipedia.org/wiki?curid=231934", "title": "Aleph (cardinalit\u00e0)", "text": "Aleph (formula_1) \u00e8 il simbolo usato in matematica per indicare la cardinalit\u00e0 del numerabile. Esso \u00e8 derivato dalla lettera dell'alfabeto ebraico aleph\u00a0(formula_1).\nUn insieme infinito ha cardinalit\u00e0 aleph-zero se esiste una biiezione che lo mette in relazione biunivoca con l'insieme formula_3 dei numeri naturali. \nDi tale insieme si dice anche che \"ha la potenza del numerabile\".\nNumeri come formula_4, formula_5 e via dicendo sono chiamati, in matematica, numeri transfiniti.\nSi dimostra che aleph-zero \u00e8 il pi\u00f9 piccolo numero transfinito. In termini impropri, ci\u00f2 equivale a dire che un qualunque insieme infinito non pu\u00f2 contenere un numero di elementi inferiore ad aleph-zero: un altro modo di vedere la cosa \u00e8 affermare che un qualunque insieme infinito ha un sottoinsieme che pu\u00f2 essere numerato.\nEsempi.\nHanno cardinalit\u00e0 \"aleph-zero\": formula_6 ma non formula_7 che invece ha la potenza del continuo."}
{"id": "231938", "revid": "287204", "url": "https://it.wikipedia.org/wiki?curid=231938", "title": "Gemella (araldica)", "text": "Gemella \u00e8 un termine utilizzato in araldica per indicare due strisce, parallele, quasi sempre rettilinee e disposte in fascia; possono mettersi in palo, in banda, in sbarra, a croce, a decusse, a scaglione.\nDi norma la gemella occupa lo stesso spazio della figura originale che sostituisce, per cui, ad esempio, una gemella in croce occupa lo stesso spazio di una croce."}
{"id": "231939", "revid": "72396", "url": "https://it.wikipedia.org/wiki?curid=231939", "title": "Storia dell'hockey su ghiaccio", "text": "Le origini dell'hockey su ghiaccio.\nL'hockey su ghiaccio, in un certo senso, deriva dall'hockey su prato, le cui forme pi\u00f9 antiche risalgono addirittura a quattromila anni fa, quando veniva praticato sulle rive del Nilo; sicuramente nel V secolo a.C. i Greci si dilettavano con un gioco con mazze e pallina, il quale poi si espanse non solo in Europa, ma anche in Paesi Bassi era il \"kolf\" (\"kolven\"), praticato sui campi ghiacciati, e che nel XVII secolo acquis\u00ec enorme popolarit\u00e0 non solo nei Paesi Bassi, ma anche in altre nazioni dell'Europa Settentrionale; in verit\u00e0, le somiglianze tra Kolf e hockey sono praticamente nulle, quindi \u00e8 necessario spostare la nostra attenzione su altri paesi, in particolare il Regno Unito e l'Irlanda, in cui erano presenti il \"field hockey\" inglese (anche se diverso da quello moderno), lo \"shinty\" scozzese e lo \"hurling\" irlandese: nonostante fossero stati originariamente concepiti come giochi estivi su erba, durante l'inverno questi passatempi erano praticati con regolarit\u00e0 sulle superfici ghiacciate.\nNel XVIII secolo, in Inghilterra emerse il \"bandy\", una disciplina giocata da due squadre di 11 uomini su di un campo simile a quello del calcio completamente ghiacciato: il bandy, che per alcuni storici \u00e8 il vero progenitore dell'hockey moderno, si espanse gradualmente in tutta l'Europa Settentrionale fino alla Russia, diventando ben presto il principale gioco invernale del Vecchio Continente; tuttavia, nonostante la grande popolarit\u00e0, soltanto nel 1891 fu fondata la National Bandy Association, l'organismo che fiss\u00f2 le regole del gioco e che in seguito avrebbe istituito i principali tornei internazionali.\nTra il XVIII e il XIX secolo, il Nord America accolse numerosi soldati ed immigrati britannici che continuarono a praticare i loro tipici giochi anche nel paese straniero: sebbene tra i Mi'kmaq (popolazione di Nativi Americani presenti in Canada) fossero presenti alcuni passatempi sul ghiaccio, quei movimenti migratori dall'Europa si rivelarono la base dello sviluppo dell'hockey moderno.\nNel Continente Americano, l'hockey prese definitivamente le forme che conosciamo oggi, anche se il processo di trasformazione fu lungo, complesso tanto che spesso gli storici hanno presentato teorie e opinioni contrastanti tra loro: a contendersi la paternit\u00e0 dell'hockey ci sono addirittura quattro citt\u00e0 (Windsor ed Halifax in Nova Scotia, Kingston in Ontario e Montr\u00e9al in Qu\u00e9bec) ed ognuna di queste ha sicuramente delle valide ragioni dalla propria parte.\nLa Nuova Scozia fu, probabilmente, la provincia che risent\u00ec maggiormente dell'influsso britannico, infatti, le principali citt\u00e0 (Windsor, Halifax, Darthmouth) accolsero numerosi emigranti inglesi, oltre che parecchi battaglioni dell'esercito di Sua Maest\u00e0; la geografia della Nova Scotia presenta diversi fiumi e laghi, i quali, ghiacciandosi durante l'inverno, diventano automaticamente luoghi adatti al pattinaggio: non sorprende, quindi, che proprio in questa provincia i giochi con mazze e pallina si diffusero con molta facilit\u00e0 all'interno della popolazione locale.\nLa citt\u00e0 che ultimamente ha reclamato con pi\u00f9 insistenza la paternit\u00e0 dell'hockey \u00e8 Windsor, in cui qualche anno fa \u00e8 stata addirittura fondata la Windsor Hockey Heritage Society, il cui scopo \u00e8 promuovere la localit\u00e0 della Nova Scotia come luogo di nascita dell'hockey: il principale fautore di Windsor \u00e8 il Dr. Garth Vaughan, che in numerosi dossier e testi scritti ha cercato di spiegare ed argomentare le proprie ragioni.\nLe teorie del Dr. Vaughan si fondano su un racconto dello scrittore canadese Thomas Chandler Haliburton (1796-1865), \"The Attach\u00e9\", in cui compare una frase riferita ai ragazzi del King's College di Windsor: \"hurly on the long pond on the ice\". Haliburton aveva frequentato quell'Universit\u00e0 e nel racconto volle presentare un ricordo della propria giovent\u00f9: l'hurling era il gioco preferito dai ragazzi del King's College, i quali non potendolo praticare sull'erba durante i mesi invernali, lo trasferirono sul ghiaccio.\nPer il Dr. Vaughan quella citazione \u00e8 la prima testimonianza riguardo ad un gioco su ghiaccio in territorio canadese (e non solo) e pu\u00f2 essere fatta risalire all'inizio del XIX secolo: gli studenti del King's College, quindi, iniziarono la tradizione dell'hockey, per poi espanderlo nel resto della Nova Scotia e nelle altre province, insegnandolo ad amici e conoscenti.\nNonostante abbia ricevuto numerosi consensi \"(tra cui quelli degli autori di Total Hockey, the Official Encyclopedia of the National Hockey League)\", questa teoria non \u00e8 stata accettata dalla SIHR (Society for International Hockey Research), che ha considerato le documentazioni in possesso del Dr. Vaughan insufficienti per assegnare a Windsor l'assoluta paternit\u00e0 sull'hockey: quel passaggio di Haliburton \u00e8 troppo vago, poich\u00e9 manca qualunque riferimento a pattini, a squadre, a partite. Inoltre, il Dr. Vaughan non ha offerto delle motivazioni valide per escludere la contemporanea presenza di giochi simili in altre zone del Canada e del resto del mondo; la sua teoria che l'hockey sia uscito dai confini della Nova Scotia soltanto nel 1865 \u00e8 stata categoricamente smentita dalla SIHR.\nAd ogni modo, la Nova Scotia fu probabilmente la provincia canadese pi\u00f9 attiva nello sviluppo dell'hockey, grazie non solo a Windsor, ma anche ad Halifax e Darthmouth, che accolsero numerosi militari dell'esercito britannico; i soldati inglesi, che praticavano nella loro patria il bandy, trasferirono questa disciplina in Canada, riscotendo un incredibile successo.\nGradualmente, l'hockey raccolse sempre pi\u00f9 popolarit\u00e0 in Nova Scotia, e ben presto sui giornali (compresi quelli statunitensi) comparvero alcuni resoconti al riguardo: l'articolo pi\u00f9 interessante fu sicuramente quello pubblicato nel 1859 da un corrispondente della \"Boston Gazette\", che raccont\u00f2 l'abilit\u00e0 degli abitanti della Nova Scotia nel pattinaggio, ma soprattutto descrisse questo eccitante passatempo. Va inoltre ricordato che nei primi sessant'anni del XIX secolo, il gioco era indifferentemente chiamato hockey, hurley, ma anche ricket, termini (in particolare hockey e hurley) che indicavano non solo la disciplina, ma anche il bastone.\nKingston (Ontario), ha reclamato con forza (soprattutto in passato) la paternit\u00e0 sull'hockey: situata tra Montreal e Toronto, Kingston era un importante centro commerciale e culturale, in cui erano presenti due prestigiose istituzioni quali la Queen's University e il Royal Military College, che ricoprirono un ruolo fondamentale per lo sviluppo dell'hockey non solo in Ontario, ma anche in Canada e negli Stati Uniti.\nIl principale sostenitore di Kingston fu il Capitano James Thomas Sutherland, che, nel 1903, prepar\u00f2 un dettagliato dossier circa i rapporti tra la propria citt\u00e0 natale e l'hockey: la teoria di Sutherland si basava sugli archivi di Edwin Horsey (storico di Kingston), che riportavano alcuni estratti importanti; leggendo i diari del padre di Horsey risalenti al 1846-47, si pu\u00f2 trovare un passaggio molto indicativo riguardo allo shinty (shinny), il gioco scozzese: \"Most of the boys were quite at home on skates. They could cut the figure eight and other fancy figures, but \"shinny\" was their delight!\"\nPer il Capitano Sutherland, quelle partite di shinny si sarebbero rivelate la partenza dello sviluppo dell'hockey; inoltre, Sutherland, ignorando completamente i documentati eventi di Montreal (di cui parleremo pi\u00f9 avanti), afferm\u00f2 che il primo incontro di hockey ufficialmente riconosciuto si era disputato nel 1888 (in verit\u00e0 1886) tra la Queen's University e il Royal Military College.\nIn verit\u00e0, nonostante la scarna documentazione del Capitano Sutherland, esistono altri archivi che potrebbero assegnare la paternit\u00e0 dell'hockey a Kingston: nel gennaio 1843, l'ufficiale dell'esercito britannico Arthur H. Freeling scrisse sul proprio diario un appunto molto interessante: \"Began to skate this year, improved quickly and had great fun at hockey on the ice\".\nQuesta frase (tra l'altro ignorata da Sutherland) potrebbe essere una prova che l'hockey sia nato a Kingston, tuttavia \u00e8 troppo vaga e imprecisa: come affermato da numerosi storici, questo estratto non prova n\u00e9 l'utilizzo di pattini da parte dei giocatori (elemento fondamentale), n\u00e9 l'assenza di giochi simili in altre zone canadesi.\nUn'altra testimonianza interessante su Kingston \u00e8 quella che riguarda i Royal Canadian Rifles, che nel 1855, dopo aver spazzato il ghiaccio su lago Ontario intorno alle T\u00eate du Pont Barracks, organizzarono una partita, utilizzando mazze di hockey su prato e palline da lacrosse.\nNonostante la documentazione piuttosto incerta, Kingston acquist\u00f2 sempre pi\u00f9 popolarit\u00e0, tanto che nel 1943 la Canadian Amateur Hockey Association le confer\u00ec l'onore della Hockey Hall of Fame, il museo che avrebbe dovuto ricordare i grandi campioni e personaggi dell'hockey mondiale; in verit\u00e0 la Galleria sarebbe stata inaugurata diversi anni dopo a Toronto, tuttavia a Kingston fu aperto l'International Hockey Museum, in cui sono conservati numerose maglie, dischi e cimeli vari.\nUn'ulteriore menzione \u00e8 necessaria per la Queen's University e il Royal Military College, che ricoprirono un ruolo decisivo per lo sviluppo e la diffusione dell'hockey non solo nella Provincia dell'Ontario, ma anche in molte citt\u00e0 statunitensi; inoltre, la Queen's University invit\u00f2 nella propria sede diverse squadre di Ice Polo, il gioco su ghiaccio tipico degli Stati Uniti.\nCome afferma lo storico J. W. Fitsell, forse Kingston non fu il vero luogo di nascita dell'hockey, tuttavia pochissime altre citt\u00e0 sono cos\u00ec amate dagli appassionati: ancora oggi vengono organizzate manifestazioni il cui scopo \u00e8 quello di ricordare e presentare la grande eredit\u00e0 hockeistica di Kingston.\nLasciando da parte tutte queste ipotesi, \u00e8 sicuro che il primo regolamento ufficiale dell'hockey (almeno tra quelli conosciuti) \u00e8 stato scritto ad Halifax. In questa citt\u00e0, infatti, era presente una famosa associazione amatoriale prepar\u00f2 nel 1872 le celeberrime \"Halifax Rules\". Tra le regole pi\u00f9 interessanti:\n- La partita era suddivisa in due tempi da 30 minuti l'uno, con un breve intervallo di 10 minuti.\n- Ogni squadra era composta di nove giocatori.\n- Dopo ogni gol, era previsto il cambio di campo.\nIl membro pi\u00f9 famoso dell'Halifax Hockey Club fu James George Alwyn Creighton, un pattinatore e hockeista, che per alcuni storici \u00e8 addirittura l'autore di quelle regole: attorno al 1870, Creighton si trasfer\u00ec a Montreal, dove insegn\u00f2 il gioco ai nuovi appassionati, trasformando la citt\u00e0 del Qu\u00e9bec nel punto di riferimento dell'hockey; in verit\u00e0, i primi riferimenti riguardo discipline sul ghiaccio a Montreal risalgono addirittura al 1837, ma queste testimonianze sono molto imprecise (oltre che piene di incongruenze) e di conseguenza la SIHR ha espresso numerosi dubbi sulla loro veridicit\u00e0.\nIl 3 marzo 1875, invece, il Victoria Rink di Montreal ospit\u00f2 un evento che avrebbe acquisito un'importanza storica senza eguali: due formazioni locali si sfidarono in una partita di hockey, rispettando le Halifax Rules. L'evento fu reclamizzato dalla Montreal Gazette, che pubblic\u00f2 un articolo di presentazione e, il giorno seguente, il resoconto della sfida, in cui comparve un appunto molto interessante: \"\"Hockey is played usually with a ball, but last night, in order that no accident should happen, a flat block of wood was used, so that it should slide along the ice without rising\".\"\nIndubbiamente il gioco era molto diverso da quello che conosciamo oggi, tuttavia quell'incontro di Montreal \u00e8 il primo di cui abbiamo riferimenti precisi ed esatti riguardo al numero dei giocatori e sul punteggio; \"\u00e8 proprio sulla base di questa partita che Montreal reclama la paternit\u00e0 sull'hockey\", senza dimenticare che la citt\u00e0 del Qu\u00e9bec sarebbe stata l'indiscussa protagonista nel futuro sviluppo della disciplina.\nLa Gazette, nella cui redazione era presente anche Creighton, offr\u00ec tutto il proprio contributo per la diffusione del gioco: nel 1877 su questo giornale fu pubblicato il regolamento ufficiale, probabilmente utilizzato per lo storico incontro del 1875.\nNegli ultimi 25 anni del XIX secolo, l'hockey acquis\u00ec sempre pi\u00f9 popolarit\u00e0, come dimostrato dalla creazione di nuove squadre: la prima formazione ufficiale fu quasi sicuramente quella della McGill University di Montreal nel 1877, i cui giocatori furono immortalati in una storica foto; inoltre molti studenti di tale universit\u00e0 furono presenti nella memorabile partita del 1875.\nCon l'aumento della diffusione del gioco, fu sentita la necessit\u00e0 di cambiare e migliorare il regolamento e questo compito fu raccolto dagli studenti della McGill University, che presentarono gran parte delle modifiche: le nuove Montreal Rules erano sicuramente ispirate alle Halifax Rules, ma presentavano anche delle differenze, come ad esempio il passaggio in avanti, legale a Halifax, vietato a Montreal.\nDopo queste prime analisi, possiamo riprendere le domande iniziali, cercando di confrontare le risposte presentateci dagli storici: sebbene questi quesiti non sempre abbiano offerto pareri uniformi, nessuna ipotesi \u00e8 veramente sbagliata e ognuna di essa contiene una parte di verit\u00e0.\nA Montreal l'hockey acquis\u00ec molte delle proprie caratteristiche definitive, tuttavia ci sono parecchi detrattori che rilevano giustamente che la famosa partita del 3 marzo 1875 fu organizzata da Creighton e giocata rispettando le Halifax Rules: ci\u00f2 sarebbe una dimostrazione evidente che la citt\u00e0 del Qu\u00e9bec sub\u00ec l'influsso della Nova Scotia, in particolare di Halifax; infine, ci sarebbe anche Kingston, che pu\u00f2 offrire le proprie valide ragioni.\n\u00c8 molto interessante citare una provocazione presentata qualche anno fa da alcuni membri della McGill University: se la paternit\u00e0 dell'hockey su ghiaccio non fosse assegnata a Montreal, allora questa disciplina non potrebbe dichiararsi canadese, bens\u00ec europea, visto che i giochi praticati all'inizio del XIX secolo in Nova Scotia, da cui emerse l'hockey moderno, erano di chiara origine britannica.\nTeoricamente, questa provocazione (che va intesa come tale) ha un fondo di verit\u00e0, ciononostante i giochi praticati nel Vecchio Continente erano ancora troppo differenti perch\u00e9 possano essere paragonati all'hockey moderno; per questo motivo, si pu\u00f2 concludere che tutta la nazione Canadese \u00e8 la patria dell'hockey, visto che ogni sua Provincia ha dato il proprio contributo alla diffusione e allo sviluppo dello spettacolare gioco sul ghiaccio.\nDal primo torneo del 1883 alla fondazione dell'NHL.\nIl 1883 fu un anno fondamentale, poich\u00e9, in occasione del \"Winter Carnival di Montreal\", fu organizzato il primo torneo ufficiale di hockey: sul St. Lawrence River, l'Universit\u00e0 di McGill prevalse sui Montreal Victorias ed una compagine di Quebec City, aggiudicandosi la Birks Cup. Quella manifestazione fu importante anche per un altro aspetto, che sicuramente influenz\u00f2 lo sviluppo dell'hockey: poich\u00e9 la formazione di Quebec City non aveva a disposizione sufficienti atleti, gli organizzatori del torneo decisero di ridurre a sette il numero di giocatori per squadra.\nLa tradizione del Winter Carnival si prolung\u00f2 anche negli anni successivi, fino a quando l'8 dicembre 1886 fu fondata la \"Amateur Hockey Association of Canada\"; in verit\u00e0 la AHAC non fu la prima lega presente sul territorio canadese, infatti, tra il 1885 e il 1886, il Kingston Hockey Club, i Kingston Athletics, la Queen's University e il Royal Military College si erano accordati per disputare un campionato comune, vinto dalla Queen's University. Tuttavia questa lega di Kingston mancava di uno statuto, di un'organizzazione stabile, presente invece nella AHAC, cui si iscrissero i Montreal Victorias, la McGill University, la Montreal Amateur Athletic Association, i Montreal Crystals e una squadra di Ottawa e, a partire dal 1887, una formazione di Quebec City.\nLa prima partita fu disputata il 7 gennaio 1887 e present\u00f2 la sfida tra i Crystals e McGill, con i primi vincenti per 3-1; il titolo fu assegnato tramite un Challenge System, in cui la vincente continuava a giocare e aspettava una nuova sfidante: al termine di sette incontri, i Crystals si laurearono campioni, dopo aver battuto in trasferta i Victorias per 3-2.\nIl 1888 \u00e8 un anno molto importante nella storia dell'hockey, infatti, quell'anno Sir Frederick Arthur, Lord Stanley of Preston, dopo aver ricevuto la nomina a Governatore del Canada per conto del Regno Unito, lasci\u00f2 l'Europa per trasferirsi in Nord America: tutta la famiglia di Lord Stanley era appassionata di sport, in particolare i suoi figli, abilissimi pattinatori, che, poco dopo l'arrivo in Canada, fondarono gli \"Ottawa Rideau Rebels\"; in questa nuova formazione era presente anche James Creighton, che da qualche anno si era trasferito nella capitale canadese.\nNel 1890, gli Ottawa Rideau Rebels si recarono a Toronto per disputare alcune partite contro il Granite Club e il Victoria's Club, due importanti circoli della citt\u00e0 dell'Ontario; quegli incontri furono caratterizzati da un'estrema violenza, tanto che da pi\u00f9 parti si levarono critiche verso l'hockey, che avrebbe potuto rischiare l'abolizione.\nTuttavia, queste proteste spinsero i dirigenti delle principali squadre dell'Ontario a creare una forte lega che avrebbe dovuto controllare l'hockey nella Provincia: il 27 novembre 1890, durante una riunione al Queen's Hotel di Toronto, fu fondata la \"Ontario Hockey Association\" (OHA), che sarebbe stata controllata dalla famiglia di Lord Stanley e a cui s'iscrissero 13 formazioni.\nCon la nascita della OHA, il numero di giocatori per formazione fu stabilmente fissato a sette: un portiere, due difensori, tre attaccanti ed un rover, che non aveva una precisa posizione sul campo e spesso fungeva da punto intermedio tra difesa e attacco; inoltre, il rover era il giocatore maggiormente dotato dal punto di vista tecnico e spesso era il miglior marcatore della squadra.\nNel giro di pochissimi anni, l'hockey si espanse in tutto il Dominion, diventando il gioco invernale nazionale; analizzando la situazione, nel 1892 Lord Stanley decise di preparare un trofeo con cui premiare la migliore squadra del Canada.\nInizialmente, il trofeo era chiamato \"The Dominion Challenge Cup\", tuttavia ben presto s'identific\u00f2 con il nome del suo ideatore, diventando la Lord Stanley Hockey Cup o pi\u00f9 semplicemente \"Stanley Cup\"; nel 1893 la \"Montreal Amateur Athletic Association\", dopo aver conquistato il titolo della AHAC, battendo 1-0 Ottawa, ricevette in premio il trofeo del Governatore, senza dover giocare altri spareggi o partite: la leggenda della Stanley Cup era iniziata.\nIn realt\u00e0 la Coppa era una semplice scodella, ma la tradizione di incidere i nomi dei giocatori vincenti provoc\u00f2 diverse modifiche al trofeo originale: la Stanley Cup prese la forma attuale (pezzo unico con sedici lamine d'argento e la scodella in alto) nel 1958; quando lo spazio per scrivere i nomi si esaurisce, una lamina viene tolta (e portata nella Hall of Fame) e sostituita da una nuova. Nel 1969 la scodella originale, estremamente fragile, fu tolta (e spedita alla Hall of Fame) e sostituita da una copia perfetta.\nPoco dopo l'assegnazione del prestigioso trofeo alla Montreal AAA, Lord Stanley lasci\u00f2 definitivamente il Canada, rientrando in Europa: non pot\u00e9 mai assistere ad un incontro valevole per il proprio trofeo, poich\u00e9 soltanto dal 1894 la Stanley Cup sarebbe stata assegnata tramite una sfida tra due squadre. Prima della propria partenza, Lord Stanley confer\u00ec a Philip Dansken Ross e John Sweetland la carica di \"trustees\" della Stanley Cup, il cui compito era quello di organizzare e controllare gli incontri per la Coppa.\nLa Stanley Cup, tuttavia, non era riservata solamente alle squadre della AHAC, ma ad ogni formazione canadese: chiunque avesse vinto il titolo di una lega presente sul territorio del Dominion avrebbe potuto richiedere la possibilit\u00e0 di sfidare i detentori del trofeo ai trustees, che in seguito avrebbero valutato le varie candidature e scelto le contendenti.\nEsistevano, dunque, due sistemi per potersi assicurare la Stanley Cup:\nA cavallo tra il XIX e il XX secolo, l'hockey aveva ormai conquistato popolarit\u00e0 non solo in Canada, ma anche negli Stati Uniti, dove rispettivamente nel 1901 e nel 1904 furono fondate la \"Western Pennsylvania Hockey League\" e la \"International Pro Hockey League\", le prime leghe interamente professionistiche; queste organizzazioni attirarono diversi giocatori canadesi, che lasciarono il loro paese per gli USA, dove avrebbero potuto ottenere contratti pi\u00f9 vantaggiosi.\nIn Canada, invece, il dilettantismo rimase una prerogativa indiscutibile per pi\u00f9 tempo, infatti, le prime organizzazioni professionistiche, tra cui la Eastern Canada Hockey Association (ECHA), la Ontario Professional Hockey League e la New Ontario Hockey League, comparvero qualche anno dopo.\nAnalizzando la situazione, i trustees decisero, nel 1907, di aprire le sfide per la Stanley Cup anche alle formazioni professionistiche: Lord Stanley, infatti, aveva preparato quel trofeo per premiare la migliore squadra della nazione, senza distinzioni tra professionisti e dilettanti! Le compagini amatoriali si dovettero, quindi, accontentare della Allan Cup, premio donato da Sir Hugh Montagu Allan nel 1908.\nNegli anni successivi alla sua istituzione, gli incontri valevoli per la Stanley Cup erano molto frequenti: gli \"Ottawa Senators\" (che non vanno confusi con gli attuali nati nel 1992) vinsero il trofeo nel 1903 contro i Montreal Victorias, per poi difenderlo otto volte consecutive fino al 1906, meritandosi l'appellativo di \"The Silver Seven\". Anche i formati delle serie cambiavano spesso, sebbene quello pi\u00f9 utilizzato fosse una doppia sfida in cui erano sommati i gol realizzati nelle due partite.\nSul finire della prima decade del XX secolo, una squadra proveniente da Renfrew (Ontario) conquist\u00f2 le luci della ribalta: dopo alcune vittorie nella Ottawa Valley Hockey League, i dirigenti di questa formazione, Michael John O'Brien e il figlio Ambrose, ritenevano di meritare la sfida per la Stanley Cup, ma le loro richieste furono ignorate dai trustees.\nDopo alcuni rifiuti, Ambrose O'Brien cerc\u00f2 di iscrivere la squadra di Renfrew alla ECHA, sperando nell'ammissione in quella che era una delle leghe pi\u00f9 importanti del Dominion; in verit\u00e0, il 25 novembre 1909 la ECHA fu sciolta, ma dalle sue ceneri fu creata la Canadian Hockey Association (CHA), che comprendeva i Montreal Shamrocks, i Montreal Nationals (squadra francofona), gli Ottawa Senators, i Quebec Bulldogs e un'altra compagine di Montreal: nonostante le richieste e proposte di O'Brien, Renfrew fu esclusa.\nDelusi dagli eventi, O'Brien e Jimmy Gardner, dirigente dei Montreal Wanderers (anch'essi lasciati fuori dalla CHA), decisero di fondare una nuova lega, cos\u00ec il 2 dicembre 1909, i Wanderers Renfrew, i Cobalt (Ontario) e i Haileybury (Ontario) crearono la \"National Hockey Association\" (NHA); qualche giorno pi\u00f9 tardi, a queste quattro formazioni se ne aggiunse un'altra, rappresentante la comunit\u00e0 francese di Montreal: quelli furono i primi passi di le Canadiens, la pi\u00f9 celebre squadra di hockey di tutti i tempi.\nLo scontro tra le due leghe per assicurarsi i migliori giocatori fu molto aspro, ma quando il 28 dicembre 1909 Renfrew ingaggi\u00f2 il fuoriclasse Cyclone Taylor, la NHA prese il sopravvento: il 19 gennaio 1910, durante un meeting tra i dirigenti delle due organizzazioni, fu stabilito che la NHA avrebbe accolto gli Ottawa Senators e i Montreal Shamrocks, diventando una lega a sette squadre e provocando lo scioglimento della CHA; poich\u00e9 la formazione della capitale era la detentrice della Stanley Cup, chi avesse conquistato il titolo della NHA, si sarebbe automaticamente aggiudicato il prestigioso trofeo. Il successo finale arrise ai Montreal Wanderers, che al termine di un'eccellente stagione da 11 vittorie ed appena 1 sconfitta, si laurearono campioni della NHA, ricevendo la Stanley Cup.\nLa NHA era diventata la principale lega della Nazione, ma tuttavia i costi e le perdite finanziarie si rivelarono fatali per alcune formazioni, quali Cobalt, Haileybury, i Montreal Shamrocks, ma anche Renfrew, i cui diritti furono acquisiti dalla citt\u00e0 di Toronto. Con la fondazione della NHA, furono effettuate alcune importanti modifiche al regolamento, come ad esempio l'abbandono dei due tempi da 30 minuti in favore di tre periodi da 20 e l'eliminazione del rover, che ridusse il numero di giocatori presenti sul ghiaccio da sette a sei.\nSe la NHA era la principale organizzazione ad Est, l'altra parte del Dominion era controllata dalla \"Pacific Coast Hockey Association\" (PCHA), lega fondata nel 1911 da Joseph Patrick assieme ai figli Frank e Lester; i dirigenti della PHCA istituirono molte regole interessanti, tra cui possiamo ricordare:\n- I portieri potevano tuffarsi per compiere le parate\n- La creazione di due linee blu per dividere il campo in tre parti\n- La legalizzazione del passaggio in avanti nella zona neutrale\n- L'istituzione del tiro di rigore (anche se battuto in maniera diversa da come lo conosciamo noi)\n- L'usanza di accreditare un assist a chi eseguiva un passaggio vincente.\nLa PCHA, tuttavia, continu\u00f2 sempre ad utilizzare la regola dei sette uomini sul ghiaccio.\nDal momento che la NHA e la PCHA erano con certezza le migliori leghe del Nord America, nel 1914 i trustees stabilirono che la Stanley Cup sarebbe stata assegnata in una sfida tra i campioni di quelle due organizzazioni; per ovviare al problema del diverso numero di giocatori in campo, fu deciso che:\n- Nelle partite giocate in casa dalla NHA, ogni squadra avrebbe potuto utilizzare solamente sei giocatori.\n- Nelle partite giocate in casa dalla PCHA, ogni squadra avrebbe potuto utilizzare sette giocatori, quindi anche il rover.\nNel 1915, \"Eddie Livingstone\", proprietario dei Toronto Shamrocks, acquist\u00f2 anche i Toronto Blueshirts, assumendo il controllo di due squadre, evento che non fu apprezzato dagli altri proprietari e dirigenti: intimato a cedere almeno una formazione, Livingstone fece fallire gli Shamrocks.\nIl 10 febbraio 1917, i dirigenti della NHA estromisero i Blueshirts dal campionato, distribuendo i giocatori tra le altre quattro squadre; finita la stagione, la NHA chiuse la propria esistenza, ma i vari proprietari e dirigenti crearono la \"National Hockey League\" (NHL). Livingstone cerc\u00f2 di far valere le proprie ragioni, ma alla fine dovette rassegnarsi, tanto che la squadra di Toronto che avrebbe giocato nella NHL fu assegnata alla Mutual Street Arena.\nOltre alle diatribe e gli scontri tra i proprietari, nel 1916 e nel 1917 avvennero due eventi importanti: nel 1916, infatti, i Montreal Canadiens vinsero la loro prima Stanley Cup della storia, mentre dodici mesi dopo i Seattle Metropolitans della PCHA diventarono la prima squadra a portare il prestigioso trofeo al di fuori dei confini canadesi.\nSebbene la NHL fosse appena nata, i trustees non esitarono ad invitarla alle sfide contro la PCHA per la Stanley Cup; tuttavia, la prima serie tra NHL e PCHA, disputata tra Canadiens e Metropolitans nel 1919, fu interrotta dopo cinque partite (due vittorie a testa e un pareggio) a causa di un'epidemia influenzale, che colp\u00ec diversi giocatori di Montreal: la sfida non pot\u00e9 essere ripresa e per la prima e ultima volta dal 1893 la Stanley Cup non fu assegnata.\nNel 1921 fu fondata la \"Western Canada Hockey League\", organizzazione che cercava di contendere alla PCHA il controllo dell'hockey sulla costa occidentale, partecipando alle sfide per la Stanley Cup: tre anni dopo la PCHA fu sciolta, ma due delle tre squadre provenienti da quella lega furono inserite nella WCHL, che si trasform\u00f2 in \"Western Hockey League\"; la nuova WHL, per\u00f2, chiuse la propria esistenza al termine della stagione 1925-26.\nEssendo l'unica major league rimasta, la NHL pot\u00e9 premiare dal 1926-27 i suoi campioni con la Stanley Cup, senza successivi spareggi con formazioni provenienti da altre leghe: i \"Victoria Cougars\" rimarranno per sempre l'ultima squadra non appartenente alla NHL ad alzare il famoso trofeo (1924-1925) e a partecipare ad una sfida per aggiudicarselo (1925-26); inoltre con lo scioglimento della WHL, il numero di giocatori presenti in campo fu stabilmente fissato a sei.\nNel 1926-27 le squadre della NHL (alcune delle quali provenienti dalla WHL e trasferite in altre citt\u00e0) furono distribuite in Canadian Division e American Division, ma negli anni '30 molte franchigie si ritirarono, tanto che nel 1938 i due raggruppamenti furono cancellati. Tra le squadre estinte, una menzione \u00e8 necessaria per gli Ottawa Senators (vincitori tra l'altro di quattro Stanley Cup negli anni '20), che nel 1934 si trasferirono a St. Louis, dove diventarono gli Eagles; una stagione pi\u00f9 tardi, questa squadra si sciolse definitivamente.\nTuttavia, nel 1929 era stata presentata la regola che avrebbe cambiato completamente lo svolgimento delle partite: a causa dell'eccessivo aumento degli shutout, i massimi dirigenti della NHL si resero conto che il gioco stava diventando sempre pi\u00f9 noioso e decisero di agire, legalizzando completamente il forward pass; d'ora in poi, il passaggio in avanti sarebbe stato ammesso non solo nella zona neutrale (1918) e nel terzo difensivo (1927), ma anche nel terzo d'attacco. Qualche anno pi\u00f9 tardi furono fissate alcune regole sul fuorigioco (per evitare che un giocatore si piazzasse davanti alla porta avversaria), sul tiro di rigore e sulla liberazione vietata (icing).\nLe origini in Europa.\nIntanto, anche in Europa l'hockey canadese stava raccogliendo sempre pi\u00f9 successo: ritornato in Gran Bretagna nel 1893, Lord Stanley si impegn\u00f2 a diffondere la disciplina nordamericana nel Vecchio Continente, che gradualmente abbandon\u00f2 il bandy per dedicarsi all'hockey. Nel 1908 alcuni delegati provenienti da Gran Bretagna, Francia, Belgio e Svizzera fondarono a Parigi la Ligue International de Hockey sur Glace, che qualche anno pi\u00f9 tardi sarebbe diventata la International Ice Hockey Federation (IIHF). Nel 1910 fu organizzato il primo Campionato Europeo, ma la vera svolta avvenne nel 1920, quando l'hockey fu inserito (anche se come disciplina dimostrativa) all'interno dei Giochi Estivi di Anversa. Quattro anni pi\u00f9 tardi, Chamonix ospit\u00f2 i primi Giochi Invernali della storia, che nel proprio programma comprendevano anche l'hockey su ghiaccio; in verit\u00e0, le medaglie di Anversa non sono considerate ufficiali, tuttavia la IIHF ha assegnato a quel torneo olimpico lo status di Campionato del Mondo, manifestazione che dal 1930 avrebbe preso la classica cadenza annuale.\nLa prima potenza europea fu sicuramente la Gran Bretagna, che tra l'altro vinse la medaglia d'oro ai Giochi di Garmisch Partenkirchen nel 1936, interrompendo i successi canadesi: tuttavia, negli anni '20, comparvero le vere forze del Vecchio Continente, quali la Cecoslovacchia, la Svezia, la Finlandia, che imposero il loro marchio nelle competizioni internazionali, mentre i Britannici lasciarono gradualmente le posizioni di prestigio. Ad ogni modo, la vera dominatrice, l'unica compagine in grado di competere contro i maestri canadesi, l'Unione Sovietica, si sarebbe avvicinata all'hockey diversi anni pi\u00f9 tardi, debuttando ai Campionati del Mondo soltanto nel 1954.\nPer chiudere il discorso sui tornei internazionali, \u00e8 necessario ricordare che ai giocatori NHL era vietata la partecipazione, in quanto professionisti: di conseguenza, i colori canadesi erano difesi dalla vincitrice della Allan Cup, il trofeo per le compagini dilettanti; tra queste formazioni, quelli che avrebbero raccolto pi\u00f9 onori furono i Penticton Vees (Columbia Britannica), che nel 1955 a Krefeld (Germania) si laurearono Campioni del Mondo, battendo 5-0 l'URSS, detentrice del titolo.\nDalle Original Six alla fondazione della WHA.\nLa stagione 1942-43 \u00e8 fondamentale per la NHL, poich\u00e9 segna l'inizio dell'era delle \"Original Six\": dopo l'ennesima contrazione (i New York Americans scomparvero al termine del campionato precedente) soltanto sei team restarono in vita, i New York Rangers, i Boston Bruins, i Chicago Black Hawks \"(divenuti Blackhawks nel 1986)\", i Detroit Red Wings, i Toronto Maple Leafs e i Montreal Canadiens.\nIl periodo delle Original Six \u00e8 considerato \"The Golden Age of Professional Hockey\", un appellativo senza dubbio appropriato, poich\u00e9 la NHL avrebbe raggiunto dei livelli tecnici sicuramente molto elevati; tuttavia non va dimenticato che lo stile di gioco negli anni del dopoguerra fu contraddistinto da grandissima violenza, con numerose risse e tafferugli tra giocatori.\nIl 30 giugno 1947 fu sancito un importantissimo accordo tra la NHL, rappresentata dal presidente Clarence Campbell, e i trustees della Stanley Cup: come detto in precedenza, la NHL, essendo l'unica major league rimasta, consegnava dal 1926-27 la Coppa ai propri campioni, pur non avendone il completo controllo; se ipoteticamente una nuova lega avesse richiesto ai trustees la sfida per il trofeo, questi avrebbero dovuto accettarla e organizzare uno spareggio.\nCon l'accordo del 1947, i trustees assegnarono alla NHL il completo controllo e l'intera responsabilit\u00e0 sulla Stanley Cup: da quel momento nessun'altra lega avrebbe potuto rivendicare alcun diritto sulla Coppa. In quel contratto, inoltre, sono presenti due clausole importantissime:\nL'epoca delle Original Six fu davvero importante nella storia dell'hockey, poich\u00e9 testimoni\u00f2 le performance di grandissimi campioni e fuoriclasse, primo su tutti Gordie Howe, il leader dei Detroit Red Wings: dopo il debutto nel 1946, Mr. Hockey mise il proprio marchio sulla NHL per 25 anni, restando ai vertici delle classifiche dei marcatori fino al proprio primo ritiro, avvenuto nel 1971; oltre ad essere una spaventosa macchina realizzativa, Howe era anche un giocatore estremamente fisico, che amava caricare e colpire (molto spesso con il gomito) i suoi avversari.\nNel 1973, dopo due stagioni di \"pausa\", Howe fu ingaggiato dagli Houston Aeros della World Hockey Association, e nonostante l'et\u00e0 avanzata fu sempre tra i migliori realizzatori della nuova lega; a 51 anni Mr. Hockey rientr\u00f2 nella NHL con la maglia degli Hartford Whalers, con cui disput\u00f2 il suo ultimo campionato professionistico, giocando tra l'altro 80 partite. A fine carriera (1980), Howe aveva compilato delle statistiche incredibili, come ad esempio 801 gol e 1850 punti nella NHL, numeri che per moltissimo tempo sarebbero stati inavvicinati.\nDurante l'epoca delle Original Six, i grandi protagonisti furono i Montreal Canadiens, che dominarono la NHL, conquistando titoli su titoli, tra cui cinque consecutivi tra il 1956 e il 1960; fuoriclasse come Maurice Richard, Jean B\u00e9liveau, Jacques Plante lasciarono il loro segno sulla lega e crearono il mito degli Habs, una delle franchigie pi\u00f9 vincenti dell'intero sport nordamericano: con 24 Stanley Cup e 25 titoli NHL (l'ultimo nel 1993) i Canadiens sono secondi solo ai New York Yankees, che per 26 volte si sono aggiudicati le World Series di baseball.\nLe Original Six restarono le uniche partecipanti al campionato NHL per 25 anni, quando l'espansione del 1967 vide il debutto di altre sei formazioni: gli St. Louis Blues, i Pittsburgh Penguins, i Minnesota North Stars, i Los Angeles Kings, i California Seals e i Philadelphia Flyers; per permettere anche alle nuove \"arrivate\" la possibilit\u00e0 di lottare per la Stanley Cup fin dal primo anno, le Original Six furono inserite nella Eastern Division, mentre le Expansion Six nella Western Division.\nI California Seals furono una squadra con una \"vita\" molto travagliata, infatti, dopo soli tre mesi dal debutto nella NHL si trasformarono in Oakland Seals; nel 1970 cambiarono nuovamente nome diventando i California Golden Seals, per poi ritornare California Seals nel 1975. L'anno successivo, a causa di problemi economici, la franchigia fu trasferita in Ohio, diventando i Cleveland Barons; nel 1978, dopo la fusione con i Minnesota North Stars, i Cleveland Barons cessarono la loro esistenza. I Seals / Barons sono l'ultima squadra estinta nella storia della sport nordamericano a livello di major league.\nNelle stagioni successive all'Expansion del 1967, altre nuove squadre debuttarono nella NHL: Buffalo Sabres e Vancouver Canucks nel 1970, New York Islanders e Atlanta Flames nel 1972, Kansas City Scouts e Washington Capitals nel 1974. Nel 1976 gli Scouts si spostarono a Denver, diventando i Colorado Rockies, che nel 1981 furono trasferiti nel New Jersey, dove diventarono i Devils. Nel 1980 gli Atlanta Flames furono trasferiti a Calgary.\nL'ingresso di nuove franchigie obblig\u00f2 la dirigenza della NHL a sostituire, nel 1974, le vecchie Eastern e Western Division con la Prince of Wales Conference (Adams e Norris Division) e la Clarence Campbell Conference (Patrick e Smythe Division); il criterio di distribuzione delle squadre non fu geografico.\nIl giocatore simbolo degli anni '70 fu sicuramente Bobby Orr, il mitico campione dei Boston Bruins, che come nessun altro influenz\u00f2 il modo di giocare nella NHL: pur essendo un difensore formidabile (premiato 8 volte di fila con il Norris Trophy), Orr era un'arma offensiva devastante, in grado di segnare, fornire assist perfetti per i compagni, ma soprattutto dettare il ritmo dell'attacco; nel 1970 e nel 1975, Orr divent\u00f2 il primo (e ancora unico) difensore in grado di vincere l'Art Ross Trophy, il premio destinato al miglior marcatore. La carriera di Orr fu, per\u00f2, martoriata da continui infortuni al ginocchio, che prima convinsero i Bruins a cederlo ai Chicago Black Hawks e poi l'obbligarono al ritiro a soli 31 anni.\nNegli anni '60, la nazionale canadese (che come detto in precedenza era composta da amatori) incontr\u00f2 numerose difficolt\u00e0 contro le principali compagini europee, tanto che i dirigenti nordamericani chiesero alla capi della IIHF la possibilit\u00e0 di utilizzare i professionisti; nel 1970, dopo l'ennesimo rifiuto, il Canada si ritir\u00f2 dalla principali competizioni internazionali, rientrando soltanto nel 1978, quando la IIHF permise ai giocatori della NHL di partecipare ai Campionati del Mondo.\nTuttavia, il primo vero scontro tra i professionisti canadesi e i dilettanti europei era avvenuto nel settembre del 1972, un mese davvero memorabile nella storia dell'hockey su ghiaccio: dopo una lunga serie di meeting tra i dirigenti della NHL e della IIHF, fu organizzata una serie di otto partite in cui i fuoriclasse della Foglia d'Acero avrebbero sfidato la nazionale dell'Unione Sovietica, l'autentica dominatrice dei Campionati Mondiali e delle Olimpiadi; la Summit Series sarebbe iniziata in Canada (Montreal, Toronto, Winnipeg, Vancouver) e poi continuata a Mosca.\nAlla vigilia di Gara 1, tutti prevedevano una facile passeggiata per la selezione della Foglia d'Acero, ma quando fu spazzata via 7-3 al Montreal Forum, le opinioni cambiarono radicalmente: il leggendario attaccante russo Valery Kharlamov aveva segnato due reti favolose, superando i pi\u00f9 celebri difensori della NHL come fossero dei semplici birilli, mentre il fantastico portiere Vladislav Tretiak aveva abbassato la saracinesca della propria porta!\nLa serie si trasform\u00f2 in una vera e propria battaglia, ovviamente enfatizzata dalla Guerra Fredda: dopo cinque partite i Sovietici avevano gi\u00e0 collezionato 3 successi e 1 pareggio e parevano pronti a finire gli avversari; i Canadesi, incredibilmente, si risollevarono e con 3 vittorie consecutive alla Luzhniki Arena di Mosca si aggiudicarono lo scontro finale. Il gol decisivo di Paul Henderson nell'ultimo minuto di gara 8 \u00e8 forse il momento pi\u00f9 importante nella storia dell'hockey su ghiaccio.\nTuttavia i Sovietici avevano dimostrato che il livello dell'hockey europeo non era assolutamente inferiore a quello canadese; dopo la serie del 1972 ci sarebbero state molte altre sfide tra le due potenze (non solo tra nazionali) e nel 1976 fu istituita la Canada Cup, un torneo per squadre nazionali aperto anche ai professionisti: quella competizione (in particolare l'edizione del 1987) avrebbe regalato, forse, le partite pi\u00f9 spettacolari di sempre.\nOvviamente gli scout delle franchigie della NHL misero gli occhi sui talenti russi, ma solo nel 1989 (e dopo numerose battaglie) il campionato professionistico nordamericano pot\u00e9 accogliere i principali fuoriclasse sovietici: il primo fu Sergei Priakin (un mediocre giocatore), ma poi seguirono i celeberrimi Viacheslav Fetisov, Igor Larionov e Sergei Makarov.\nLe sfide tra NHL e URSS continuarono fino ai primi anni '90 e osservando il bilancio finale, notiamo che i Russi si sono aggiudicati un numero superiore di incontri; ciononostante dobbiamo ricordarci che spesso gli allenatori nordamericani utilizzavano le riserve, lasciando a riposo le loro stelle.\nUn altro evento importante della decade fu l'idea di Dennis A. Murphy e Gary L. Davidson, massimi dirigenti della American Basketball Association, di creare un'organizzazione alternativa alla NHL, con lo scopo di portare l'hockey anche nelle citt\u00e0 non considerate dalla lega principale: nell'aprile del 1971 fu cos\u00ec istituita la World Hockey Association, che avrebbe celebrato la propria prima partita l'11 ottobre 1972 con la sfida tra Alberta Oilers e Ottawa Nationals.\nInizialmente i dirigenti della NHL non sembravano molto interessati alle vicende della WHA, anche se la neonata lega era riuscita a soffiare qualche giocatore interessante; tuttavia quando nel giugno del 1972 i Winnipeg Jets, con un contratto milionario, strapparono ai Chicago Black Hawks il grande Bobby Hull, le cose cambiarono radicalmente; oltre a Hull, la star della WHA era il vecchio Gordie Howe, che rientr\u00f2 dal ritiro per giocare con i figli Matty e Mark.\nNonostante mancasse della stabilit\u00e0 della NHL (numerose squadre subirono dei trasferimenti oppure furono sciolte), la WHA offr\u00ec un buon hockey, sicuramente orientato verso l'attacco e lo spettacolo piuttosto che verso la difesa; il titolo inaugurale fu assegnato ai New England Whalers, che, battendo 4-1 i Winnipeg Jets, si aggiudicarono la prima AVCO Cup, trofeo donato dalla AVCO Financial Service Corporation.\nNel 1974 una selezione canadese, composta solamente dai migliori atleti della WHA, sfid\u00f2 in una serie di otto partite la nazionale sovietica: nonostante alcuni arbitraggi alquanto sospetti, l'URSS riusc\u00ec a prevalere vincendo 4 incontri, pareggiandone 3 e perdendone solo uno. Nel 1978 gli Indianapolis Racers proposero un giovanissimo talento, appena diciassettenne, per poi cederlo pochi mesi dopo agli Edmonton Oilers: il suo nome era Wayne Gretzky.\nIl 22 marzo 1979, al termine di diversi meeting tra le due leghe, fu stabilito che quattro franchigie della WHA, Winnipeg Jets, Quebec Nordiques, Hartford Whalers, Edmonton Oilers, si sarebbero unite alla NHL, sancendo la fine della lega ribelle. La WHA chiuse i battenti, tuttavia il suo contributo non va assolutamente dimenticato, soprattutto perch\u00e9 molte citt\u00e0 che mai sarebbero state considerate dalla NHL poterono assaporare il gusto dell'hockey professionistico; inoltre, gli osservatori della WHA furono i primi che analizzarono attentamente il gioco europeo, rendendosi conto che nel vecchio continente non esisteva solo l'Unione Sovietica, ma erano presenti anche altre nazioni molto sviluppate in campo hockeistico: nella WHA debuttarono, ad esempio, diversi giocatori svedesi e cecoslovacchi.\nIn quei sette campionati della WHA, la squadra che si distinse maggiormente furono i Winnipeg Jets, che vinsero tre AVCO Cup (1975, 1978 e 1979), partecipando complessivamente a cinque finali; gli altri titoli furono assegnati ai New England Whalers (1973), agli Houston Aeros (1974 e 1975) e ai Quebec Nordiques (1976).\nDurante gli anni '70 ci furono spesso degli incontri tra le formazioni NHL contro quelle della WHA e il bilancio conclusivo premia la lega pi\u00f9 giovane (33 vittorie a 27 con 7 pareggi): tuttavia, come nel caso delle sfide contro i Russi, va considerato che spesso i tecnici preferivano utilizzare i rincalzi e i giocatori meno esperti; quelle partite non erano altro che semplici esibizioni e quindi nessuno era realmente interessato al risultato finale.\nDai grandi New York Islanders al lockout 2004-05.\nNel 1981 i massimi dirigenti della NHL prepararono un nuovo realignment, spostando la Norris Division nella Campbell Conference e la Patrick nella Wales: in virt\u00f9 di questo cambiamento, la Wales Conference si trasform\u00f2 praticamente in una Eastern Conference, mentre la Campbell in una Western.\n\u00c8 molto interessante confrontare i formati della post-season utilizzati dal 1970-71 al 1980-81 con quello ideato per la stagione 1981-82: fino al 1981 la distinzione in conference e division era valida soltanto per la regular season e per la composizione della griglia dei playoff; disputato il primo turno, l'appartenenza ad un determinato raggruppamento perdeva la propria importanza, tanto che in quattro occasioni la serie finale fu giocata da squadre provenienti dalla stessa division o conference. Ovviamente si parlava di quarti di finale, semifinali e finali per la Stanley Cup.\nIl formato dei play-off preparato per la stagione 1981-82 (e seguenti) presentava, invece, delle caratteristiche molto ben definite:\nNel 1983-84 la NHL decise di introdurre i tempi supplementari anche durante le partite di regular season: fino all'anno precedente, infatti, gli incontri terminavano automaticamente allo scadere dell'ultimo minuto dei tempi regolamentari, anche in caso di pareggio.\nGli anni '80 videro l'ascesa di due squadre, i New York Islanders e gli Edmonton Oilers, che, pur non avendo assolutamente tradizione e storia dalla propria parte, dominarono la decade.\nI giocatori principali della formazione della Grande Mela erano John Tonelli, lo svedese Bobby Nystrom, Clark Gillies, Bryan Trottier, ma soprattutto il Capitano Denis Potvin, uno dei migliori difensori di sempre, e l'ala destra Mike Bossy, una delle pi\u00f9 spaventose macchine da gol mai viste sui ghiacci della NHL: nella stagione 80-81, Bossy, compagno di linea di Gillies e Trottier, eguagli\u00f2 la celeberrima performance di Maurice Richard con 50 gol in 50 partite!\nI New York Islanders riuscirono a vincere quattro Stanley Cup consecutive tra il 1980 e il 1983 (dopo la quaterna dei Canadiens del 1976-79), entrando ovviamente nella leggenda: gli Islanders sono l'ultima squadra nella storia dello sport nordamericano ad aver completato il poker.\nNella finale del 1983, gli Islanders sconfissero proprio gli Edmonton Oilers, i quali si rifecero nel 1984: in quelle sfide avvenne un significativo passaggio di testimone tra le due compagini, poich\u00e9 gli Oilers avrebbero dominato la NHL nel resto della decade. Edmonton vinse la Stanley Cup nel 1984, nel 1985, nel 1987 e nel 1988, presentando un gioco spettacolare che coinvolse tutti gli appassionati: protagonisti di quella squadra inimitabile erano Mark Messier, Paul Coffey, il finlandese Jari Kurri, ma soprattutto Sua Maest\u00e0 Wayne Gretzky.\nIl leggendario numero 99 inizi\u00f2 il suo dominio fin dalla primissima annata nella NHL, avvenuta nel 1979-80, stabilendo record su record; oltre ad avere delle straordinarie capacit\u00e0 realizzative, Gretzky era soprattutto un magico playmaker, in grado di capire con incredibile anticipo lo sviluppo delle azioni: pi\u00f9 che con le sue reti, Gretzky sapeva sorprendere le difese avversarie con i suoi perfetti assist, che venivano trasformati in gol dai compagni. Gretzky, inoltre, amava piazzarsi nella zona dietro la porta, che ben presto divent\u00f2 famosa come \"The Gretzky's Office\".\nTra il 1980 e il 1987 the Great One ricevette per otto volte consecutive (cui si deve aggiungere anche il 1989) l'Hart Trophy, il premio destinato all'MVP della stagione; in nessuna disciplina (neanche nella NBA ai tempi di Michael Jordan) \u00e8 mai esistito un giocatore cos\u00ec superiore rispetto agli altri.\nTuttavia, il 9 agosto 1988 Oilers e Kings si accordarono per una trade scioccante, che avrebbe completamente cambiato non solo la NHL, ma forse l'intero sport americano: Wayne Gretzky lasci\u00f2 Edmonton per firmare un contratto con la franchigia di Los Angeles! In California furono trasferiti anche Mike Krushelnyski e Marty McSorley, mentre gli Oilers ricevettero in cambio Jimmy Carson, Martin Gelinas, due prime scelte dei Kings e 15 milioni di dollari.\nAd Edmonton tutti i tifosi si sentirono affranti, disperati e in un certo senso traditi: l'accusata principale fu l'attrice Janet Jones, moglie di Gretzky, che avrebbe convinto il marito a lasciare il Canada per Los Angeles. In California, invece, l'entusiasmo sal\u00ec immediatamente: migliaia di appassionati (anche le star di Hollywood) iniziarono ad affollare il Great Western Forum per ammirare le giocate di The Great One; grazie al numero 99, gli Americani iniziarono ad appassionarsi all'hockey su ghiaccio, preparando la creazione di nuove franchigie in citt\u00e0 non propriamente invernali.\nNonostante la perdita del loro leader, gli Edmonton Oilers, guidati dal nuovo capitano Mark Messier, riuscirono nell'impresa di conquistare per la quinta volta il titolo NHL. Gretzky si ritir\u00f2 nel 1999, dopo aver vestito anche le maglie di St. Louis Blues e New York Rangers e collezionato praticamente tutti i record della NHL, tra cui: gol in una stagione (92 - 1982) e in carriera (894), assist in una stagione (163 - 1986) e in carriera (1963), punti (gol + assist) in una stagione (215 - 1986) e in carriera (2857); i 1963 passaggi vincenti sono superiori al numero di punti realizzati da Mark Messier, secondo marcatore di sempre.\nNel 1997 Hockey News, la celebre rivista che festeggiava il 50\u00ba anniversario, nomin\u00f2 un comitato, formato da giornalisti, tecnici, dirigenti, che avrebbe dovuto preparare una classifica ideale dei 50 migliori giocatori di tutti i tempi: la prima posizione, davanti a Bobby Orr e Gordie Howe, \u00e8 occupata proprio da The Great One, che tra l'altro fu eletto nella Hall of Fame pochi mesi il proprio ritiro (quindi senza aspettare i canonici tre anni d'attesa); inoltre, il suo numero 99 \u00e8 stato ritirato dall'intera NHL, di conseguenza nessun giocatore di alcuna franchigia potr\u00e0 indossarlo.\nAl quarto posto della speciale classifica di Hockey News \u00e8 inserito Mario Lemieux, il celeberrimo fuoriclasse dei Pittsburgh Penguins, che, tra l'altro, interruppe la striscia di otto titoli di MVP consecutivi da parte di Wayne Gretzky; Super Mario divent\u00f2 il simbolo della NHL negli anni '90, ma durante la stagione 1992-93 annunci\u00f2 di avere contratto il morbo di Hodgkin (una forma di tumore).\nNonostante la grave malattia, Lemieux continu\u00f2 a giocare, ma dovette restare inattivo nel campionato 1994-1995, anche a causa di fortissimi dolori alla schiena; tuttavia il Capitano di Pittsburgh rientr\u00f2 la stagione successiva per vincere sia l'Art Ross Trophy (miglior marcatore), sia l'Hart Trophy. Dopo un ulteriore titolo di cannoniere, Lemieux si ritir\u00f2 nel 1997, per poi rientrare tre anni pi\u00f9 tardi per l'ennesima volta: pur non potendo giocare una stagione completa, il comportamento di Super Mario \u00e8 sempre stato ottimo.\nNegli anni '90 si assistette al debutto di numerose formazioni: i San Jos\u00e9 Sharks nel 1991, i nuovi Ottawa Senators e i Tampa Bay Lightning nel 1992, i Mighty Ducks of Anaheim e i Florida Panthers nel 1993. Proprio nel 1993 furono istituite le nuove Eastern (Atlantic e North-East Division) e Western Conference (Central e Pacific Division); in quella stagione fu stabilito che i playoff si sarebbero basati sulle conference e non pi\u00f9 sulle division.\nSempre in quella stessa annata inizi\u00f2 una serie di trasferimenti che spostarono diverse franchigie dal loro luogo d'origine: nel 1993 i North Stars lasciarono il Minnesota (Dallas Stars), nel 1995 i Nordiques abbandonarono il Qu\u00e9bec (Colorado Avalanche), nel 1996 i Jets lasciarono Winnipeg (Phoenix Coyotes) e nel 1997 i Whalers abbandonarono Hartford (Carolina Hurricanes); tutti questi spostamenti (escluso quello dei North Stars) furono un'ovvia conseguenza del contratto collettivo firmato da giocatori e proprietari dopo il lockout del 1994-95, che posticip\u00f2 l'inizio della stagione a gennaio, forzando una drastica riduzione del calendario (48 partite per squadra); durante quei 103 giorni di riposo forzato, i giocatori furono momentaneamente ingaggiati dalle principali formazioni europee.\nI trasferimenti delle franchigie, sebbene dolorosi, furono inevitabili poich\u00e9 le squadre inserite in citt\u00e0 di piccolo mercato (specialmente canadesi) erano prive dei mezzi economici per competere contro le grandi potenze; a nulla servirono le proteste degli appassionati (ad esempio la campagna \"Save the Jets\" a Winnipeg), che persero i loro beniamini. Gli stessi Edmonton Oilers rischiarono il trasferimento negli USA; i Montreal Canadiens del 1993 sono l'ultima formazione della Foglia D'Acero ad aver alzato la Stanley Cup.\nIndubbiamente, gli Statunitensi iniziarono ad appassionarsi all'hockey su ghiaccio, che, pur non raggiungendo la popolarit\u00e0 delle altre tre discipline maggiori (baseball, football, basket), non viene pi\u00f9 considerato il fratellino minore. Tra gli eventi che contribuirono maggiormente alla diffusione dell'hockey, ne possiamo ricordare due: la vittoria della Stanley Cup nel 1994, dopo 54 anni di digiuno, dei New York Rangers di Capitan Mark Messier (al termine di due battaglie contro New Jersey Devils e Vancouver Canucks), e il successo della nazionale a Stelle e Strisce nella World Cup (la versione \"aggiornata\" della Canada Cup) nel 1996; tuttavia, il punto di partenza della popolarit\u00e0 della NHL negli USA resta sicuramente il trasferimento di Gretzky a Los Angeles.\nNel 1998, con l'avvento dei Nashville Predators, la NHL riorganizz\u00f2 lo schema delle Conference, preparando il sistema attualmente in vigore; nel 1999 debuttarono gli Atlanta Thrashers, mentre nel 2000 i Minnesota Wild e i Columbus Blue Jackets.\nGeneralmente l'espansione eccessiva significa scadimento della qualit\u00e0 e del livello di gioco, ma ci\u00f2 non si pu\u00f2 dire riguardo alla NHL: ormai tutte le franchigie hanno numerosi osservatori in Europa, che \u00e8 un bacino inesauribile di talenti, non solo russi, ma anche cechi, slovacchi, svedesi, finlandesi.\nNel 1988, il CIO permise ai professionisti della NHL la partecipazione alle Olimpiadi Invernali di Calgary, tuttavia soltanto l'edizione di Nagano 1998 vide sul ghiaccio le stelle del campionato nordamericano; sebbene tutti gli addetti ai lavori avessero previsto una sfida finale tra Canada e USA, il podio present\u00f2 tre squadre europee: la medaglia d'oro fu assegnata alla Repubblica Ceca di Jaromir Jagr e Dominik Hasek, vittoriosa in finale sulla Russia di Pavel Bure e Sergei Fedorov, mentre la Finlandia di Saku Koivu e Teemu Selanne conquist\u00f2 un prestigioso terzo posto. Quattro anni dopo a Salt Lake City, le potenze nordamericane si ripresero una rivincita, assicurandosi l'accesso alla finale: il Canada prevalse 5-2 sugli USA, conquistando il primo successo olimpico dopo cinquant'anni.\nNel 2004, i Tampa Bay Lightning conquistarono la Stanley Cup, portando il trofeo per la prima volta in Florida, stato rinomato per le spiagge scaldate dal sole, piuttosto che per gli inverni rigidi. Pochi mesi dopo la NHL sarebbe stato sconvolto da un evento incredibile: al termine della World Cup 2004, il contratto collettivo termin\u00f2 la propria validit\u00e0. Proprietari e giocatori non arrivarono ad un accordo, tanto che il commissioner Gary Bettman e gli owners furono costretti ad imporre un lock out. Nel mese di febbraio 2005, dopo l'ennesimo scontro tra le due parti, Bettman annunci\u00f2 la definitiva cancellazione del campionato 2004-05. Mai nella storia dello sport professionistico nordamericano, una stagione era stata completamente cancellata a causa di problemi contrattuali.\nNei mesi successivi, proprietari e giocatori arrivarono ad un accordo, che permise il regolare avvio del campionato 2005-06: gli effetti del lock out si faranno sentire per ancora molto tempo."}
{"id": "231940", "revid": "2048388", "url": "https://it.wikipedia.org/wiki?curid=231940", "title": "Storia dell'hockey su ghiaccio in Europa", "text": "In Europa sono sempre esistiti giochi e passatempi da disputare su superfici ghiacciate, molti dei quali erano per certi versi degli antesignani dell'hockey moderno.\nLe origini e le principali competizioni internazionali.\nIn tutta l'Europa Settentrionale sono sempre esistiti giochi da praticare su superfici ghiacciate, quindi stabilire con esattezza il punto di partenza dell'hockey \u00e8 praticamente impossibile: si pensa che i Vichinghi fossero dei provetti pattinatori e che avessero potuto ideare un passatempo con le mazze, ma forse le basi dell'hockey potrebbero essere ricercate nel \"Kolf\" (\"Kolven\") olandese del XVII secolo, sebbene le somiglianze di questa disciplina con l'hockey moderno siano piuttosto limitate.\nIl Kolf olandese si diffuse anche in Gran Bretagna, dove in ogni caso erano gi\u00e0 presenti alcuni giochi simili (molto spesso versioni \"invernali\" dell'hockey su prato): ci sono numerosi dipinti in cui sono ritratti discipline e passatempi praticati su fiumi e laghi ghiacciati; nel 1642, inoltre, ad Edimburgo fu fondato il primo circolo di pattinaggio d'Europa.\nVerso l'inizio del XIX secolo, emerse il bandy, un gioco praticato con una pallina (e non con un disco), che in poco tempo avrebbe acquisito popolarit\u00e0 in tutto, prima di espandersi nel resto dell'Europa: gli incontri di bandy si svolgevano su di un campo da calcio completamente ghiacciato, in cui si sfidavano due squadre composte di 11 elementi; le estese dimensioni del terreno di gioco richiedevano ai giocatori grande abilit\u00e0 nel pattinaggio e nei passaggi.\nBen presto il bandy cattur\u00f2 l'interesse come dimostrato da alcune testimonianze che affermano la presenza di sfide tra i membri della famiglia reale fin dagli anni cinquanta; qualche decennio pi\u00f9 tardi, a Londra comparvero le prime piste artificiali, tra cui il \"Glaciarum\", costruito a Chelsea nel 1876.\nIn quello stesso periodo, in Canada si stava sviluppando l'hockey moderno, che, tuttavia, potrebbe avere radici nel \"bandy\", sicuramente giocato dai soldati britannici anche in territorio nordamericano; inoltre, in Irlanda assieme al bandy era presente l'hurling, un gioco praticato anche in alcuni college canadesi, mentre in Scozia la disciplina con maggior seguito era lo shinty, che in Canada divent\u00f2 shinny.\nQuando i militari inglesi rientrarono in patria, importarono la nuova disciplina canadese che inizi\u00f2 il proprio sviluppo anche in Europa: alcuni storici ritengono che la prima partita di hockey nel Vecchio Continente si sia disputata a St. Moritz (Svizzera) gli studenti di Oxford sconfissero 6-0 gli acerrimi rivali di Cambridge.\nSebbene a livello dilettantistico, il bandy viene praticato ancora oggi e da diverso tempo \u00e8 presente la Federazione Internazionale, che organizza i campionati del mondo; le principali nazionali di bandy sono la Svezia, la Russia, la Norvegia, la Finlandia, gli USA, ma anche la Bielorussia, il Kazakistan e l'Estonia.\nDiffusione.\nNel 1893 la famiglia di Lord Stanley ritorn\u00f2 in Gran Bretagna e contribu\u00ec alla diffusione dell'hockey canadese, insegnando le regole del gioco all'intera nazione: nel 1895 sul lago ghiacciato di Buckingham Palace, fu disputata una partita di hockey tra gli \"Stanleys\" e alcuni membri della famiglia reale, tra cui il Principe di Galles, futuro Re Edoardo VII, e il Duca di York, futuro Re Giorgio V.\nSul finire del secolo nacquero le prime squadre, collegate ai principali circoli di pattinaggio della Nazione (tra cui il \"Princes Skating Club\"); nel 1903 fu creata la English Ice Hockey League, la prima lega nazionale presente in Europa, il cui titolo inaugurale fu assegnato ai \"London Canadians\".\nIn breve tempo, l'hockey si espanse nelle principali nazioni europee e nel 1908 alcuni delegati provenienti da Gran Bretagna, Francia, Belgio e Svizzera fondarono a Parigi la Ligue Internationale de Hockey sur Glace, la lega che avrebbe organizzato Mondiali e Olimpiadi e che, in seguito, si sarebbe trasformata nella International Ice Hockey Federation (IIHF).\nNel 1909 la IIHF organizz\u00f2 a Chamonix un torneo internazionale che fu vinto dalla Gran Bretagna; un anno pi\u00f9 tardi (1910), la Svizzera ospit\u00f2 il primo Campionato Europeo, cui parteciparono, oltre agli Elvetici padroni di casa, Germania, Belgio, Gran Bretagna e Oxford Canadians, squadra formata da studenti canadesi, fuori classifica: la manifestazione continentale dimostr\u00f2 la superiorit\u00e0 dei britannici, che si laurearono campioni d'Europa, superando nell'ordine tedeschi e belgi.\nGradualmente l'hockey si espanse in tutta l'Europa, tanto che negli anni successivi altre nazioni entrarono a far parte della Federazione Internazionale, ma la Prima guerra mondiale provoc\u00f2 la cancellazione del Campionato Europeo a partire dopo l'edizione del 1914; l'Italia si un\u00ec alla IIHF nel 1923.\nLe prime Olimpiadi.\nNel 1920 l'hockey su ghiaccio fu inserito all'interno dei Giochi della VII Olimpiade di Anversa, sebbene come disciplina dimostrativa; il gioco, tuttavia, era molto diverso da quello che noi conosciamo, infatti, ogni squadra era composta di 7 giocatori e le partite erano suddivise in due tempi da 20 minuti.\nLa medaglia d'oro fu assegnata al Canada di Frank Fredrickson, che batt\u00e9 gli Stati Uniti (le due nazioni nordamericane si erano aggregate alla IIHF in quello stesso anno), mentre la Cecoslovacchia si piazz\u00f2 al terzo posto; nonostante l'ufficiosit\u00e0 di quel titolo olimpico, i dirigenti della IIHF conferirono al torneo di Anversa lo status di Campionato Mondiale: di conseguenza, il Canada fu la prima squadra a laurearsi campione del mondo; questa coincidenza si ripet\u00e9 fino al 1968.\nNel 1924 a Chamonix fu organizzata l'edizione inaugurale dei Giochi Invernali, nel cui programma era ovviamente presente, insieme ad altri 5 sport, l'hockey su ghiaccio: il Canada, superando gli USA, si aggiudic\u00f2 la prima medaglia d'oro olimpica ufficialmente riconosciuta. Dal 1972 il Campionato del Mondo fu separato dal torneo olimpico.\nMondiali e Europei; criteri.\nTra il 1921 e il 1927, nel 1929 e 1932 furono organizzati i Campionati Europei indipendenti; dal 1930 (escluso il 1932) il Campionato Europeo fu inglobato all'interno del Mondiale. Il Campionato del Mondo del 1991 fu l'ultimo torneo in cui fu assegnato il titolo europeo. A causa della Seconda guerra mondiale, non fu organizzata alcuna manifestazione tra il 1940 e il 1946. Nel 1980, nel 1984, nel 1988 il Campionato del Mondo non fu organizzato.\nTra il 1930 e il 1981, per stabilire quale fosse la migliore squadra europea, al termine dei Campionati mondiali veniva premiata il team che aveva raggiunto la posizione pi\u00f9 elevata all'interno del torneo. Nel 1980 il titolo europeo non fu assegnato.\nDal 1982 fino al 1991 invece, la formazione con la migliore classifica al termine delle partite eliminatorie del Campionato Mondiale (escluse quelle contro Canada e USA) era premiata con il titolo europeo; nel 1984 e nel 1988 il titolo europeo non fu assegnato.\nAi Mondiali del 1991 (organizzati in Finlandia e vinti dalla Svezia), l'URSS si aggiudic\u00f2 l'ultimo titolo continentale; nel 1992 il titolo europeo venne soppresso.\nIn quasi tutte le edizioni di Mondiali e Olimpiadi tra il 1930 e il 1991, non era prevista alcuna finale per stabilire la squadra vincitrice: le medaglie, infatti, erano assegnate al termine di gironi all'italiana.\nNel 2001, le tradizionali Pool A, B, C, D sono state sostituite rispettivamente da World Championship, World Championship Division I - Gruppo A e Gruppo B, World Championship Division II - Gruppo A e Gruppo B; nel 2003 \u00e8 stata istituita la Division III.\nLe competizioni internazionali erano sempre riservate ai dilettanti, di conseguenza i professionisti della NHL non ne erano ammessi: fino agli anni sessanta, il Canada era rappresentato dalla vincitrice della Allan Cup (migliore squadra amatoriale della nazione), ma il continuo innalzamento del livello tecnico degli Europei releg\u00f2 la \"Foglia d'Acero\" lontano dalle prime posizioni; quando nel gennaio 1970 la IIHF conferm\u00f2 il divieto per i professionisti, la Federazione Canadese ritir\u00f2 le proprie formazioni dai maggiori tornei internazionali.\nNel 1976, sebbene il CIO (\"Comitato Olimpicato Internazionale\") mantenesse ancora il divieto per i Giochi Olimpici, la IIHF cancell\u00f2 finalmente la norma sul dilettantismo, permettendo a Canada e Stati Uniti il libero utilizzo dei loro giocatori ai Campionati del Mondo (il Canada rientr\u00f2 ufficialmente soltanto nel 1977).\nI Mondiali si disputano durante i mesi primaverili e sono sempre in concomitanza con i playoff della NHL; di conseguenza, le varie nazionali possono utilizzare solamente quei giocatori, le cui squadre sono gi\u00e0 state eliminate dalla corsa alla Stanley Cup.\nPer quanto riguarda le Olimpiadi, il CIO mantenne il divieto per i giocatori professionisti fino al 1988, anche se solamente nel 1998 i dirigenti della NHL decisero di interrompere la stagione per permettere ai vari giocatori di aggregarsi alle rispettive nazionali: il torneo olimpico di Nagano del 1998 e quello del 2002 di Salt Lake City furono delle vere parate di stelle.\nLe potenze europee.\nGran Bretagna.\nSebbene sia ora relegata nelle serie inferiori, la formazione di Sua Maest\u00e0, fino alla Seconda guerra mondiale, era l'unica squadra a poter sfidare il Canada. La Gran Bretagna interruppe il dominio della \"Foglia D'Acero\" ai IV Giochi olimpici invernali, vincendo un'insperata medaglia d'oro a Garmisch-Partenkirchen; tuttavia va ricordato che quella formazione annoverava diversi giocatori canadesi emigrati nel Regno Unito. L'hockey si diffuse anche in Scozia, tuttavia la nazionale rimase sempre quella della Gran Bretagna, altrimenti la partecipazione alle Olimpiadi non sarebbe stata possibile.\nNegli anni cinquanta la Gran Bretagna retrocesse nei gironi inferiori e non riusc\u00ec pi\u00f9 a rientrare nel raggruppamento principale (a parte una veloce apparizione nel 1994); ora, la nazionale britannica gioca in Division I - Gruppo A.\nAlbo d'Oro:\nCecoslovacchia.\nTra le potenze europee, quella con la storia pi\u00f9 antica \u00e8 sicuramente la Cecoslovacchia, in cui l'hockey si svilupp\u00f2 grazie al contributo di Josef Rossler-Orovsky e Josef Gruss: il primo era un atleta locale che, al termine di un soggiorno a Parigi, port\u00f2 in patria diverse mazze e diffuse un gioco francese; il secondo era un docente all'Universit\u00e0 di Karlov che tradusse in ceco le regole canadesi.\nNel 1908 Gruss istitu\u00ec alcune squadre nella citt\u00e0 di Praga e nel mese di novembre dello stesso anno contribu\u00ec alla fondazione della Czech Hockey Union; l'hockey riscosse immediatamente successo, infatti, la Boemia (la Cecoslovacchia nacque alla fine della Prima guerra mondiale) fu tra le primissime nazioni ad iscriversi alla IIHF, vincendo il titolo europeo nel 1911 e nel 1914. Dopo la Grande Guerra, la Cecoslovacchia continu\u00f2 a produrre hockey di eccellente livello, dimostrando il proprio valore con numerosi titoli europei e medaglie mondiali.\nUno dei primi fuoriclasse cechi fu l'attaccante Josef Malecek, membro dell'LTC Praga, una delle pi\u00f9 forti compagini europee tra le due guerre mondiali: Malecek fu notato da alcuni osservatori canadesi, i quali erano convinti che il campione ceco avrebbe potuto tranquillamente giocare nella NHL. Nella sua carriera, Malecek partecip\u00f2 a 16 edizioni dei Mondiali e 3 Giochi Olimpici, segnando 114 reti in 107 partite con la maglia della nazionale.\nMentre tra i Cechi l'hockey riscosse immediatamente i favori degli appassionati, gli Slovacchi continuarono a praticare il \"bandy\", resistendo alle tentazioni canadesi fino al 1921, quando fu disputata la prima dimostrazione di hockey; nonostante la nascita della Federazione Cecoslovacca di Hockey nel 1931, la Slovak Hockey Union (istituita nel 1930) continu\u00f2 ad organizzare le proprie competizioni e soltanto alla fine della Seconda guerra mondiale, le squadre slovacche parteciparono attivamente al campionato nazionale. Nel 1947 e nel 1949 la Cecoslovacchia (guidati dagli splendidi centri Vladimir Zabrodsky e Jaroslav Drobny) vinse il titolo mondiale e, nonostante l'ingresso del colosso sovietico, continu\u00f2 a produrre campioni e fuoriclasse.\nLe sfide tra Cecoslovacchia e Unione Sovietica furono davvero intense, cariche di emozioni, e raggiunsero il culmine nel 1968, quando l'Esercito Sovietico entr\u00f2 nel territorio cecoslovacco: l'Invasione dei carri armati russi influenz\u00f2 anche le vicende sportive, tanto che ogni partita tra URSS e Cecoslovacchia era contraddistinta da grandissima tensione.\nL'incontro pi\u00f9 sentito avvenne nel 1969 durante i Mondiali organizzati in Svezia: in quella sfida, i giocatori della Cecoslovacchia furono trascinati dall'orgoglio e dal cuore di tutta la loro nazione, ancora ferita dai tragici eventi. Grazie alle splendide parate del portiere Vladim\u00edr Dzurilla e le reti di Jan Such\u00fd e Josef \u010cern\u00fd, la Cecoslovacchia si guadagn\u00f2 un successo per 2-0 che fu salutato da dimostrazioni di gioia in tutto il paese, in particolare a Praga, ma i sogni mondiali furono rovinati dalla sconfitta nell'ultima giornata contro gli svedesi.\nLa Cecoslovacchia fu sempre protagonista nelle diverse competizioni internazionali, vincendo il titolo mondiale nel 1947, nel 1949, nel 1972 (poco prima della Summit Series), nel 1976, nel 1977 e nel 1985; nel 1976 la Cecoslovacchia si qualific\u00f2 per la finale della prima Canada Cup, dove fu sconfitta dai padroni di casa.\nTra gli anni '60 e '70, la Cecoslovacchia present\u00f2 dei grandissimi fuoriclasse, tra cui:\nNedomansky nel 1974 si aggreg\u00f2 ai Toronto Toros della WHA, dove gioc\u00f2 assieme a Frank Mahovlich: senza dubbio, gli osservatori della lega ribelle si resero conto immediatamente dell'estremo valore dei giocatori europei, in particolare di quelli cecoslovacchi, precedendo i colleghi della NHL.\nPeter \u0160\u0165astn\u00fd, invece, nel 1980 si trasfer\u00ec in Canada, dove gioc\u00f2 con i Quebec Nordiques della NHL, meravigliando tutti gli appassionati: per sei stagioni consecutive, \u0160\u0165astn\u00fd super\u00f2 il muro dei 100 punti, stabilendo dei record per i giocatori europei, battuti solo da Jari Kurri; nel 1984 \u0160\u0165astn\u00fd disput\u00f2 la Canada Cup con la maglia dei padroni di casa.\nNel 1993 la Cecoslovacchia cess\u00f2 la propria esistenza politica e fu suddivisa in Repubblica Ceca e Repubblica Slovacca; tuttavia, mentre la Repubblica Ceca fu inserita nella massima serie, la Slovacchia dovette ricominciare dalla Pool C, anche se ritorn\u00f2 nella prima divisione dopo soli due anni.\nNel 1996 la Repubblica Ceca, guidata in panchina da Ivan Hlinka, si laure\u00f2 campione del mondo, e due anni pi\u00f9 tardi si aggiudic\u00f2 una storica medaglia d'oro ai Giochi Olimpici di Nagano: le vittorie nei quarti contro gli Stati Uniti (4-1), in semifinale contro il Canada (2-1 ai rigori) e in finale contro la Russia (1-0 grazie alla rete di Petr Svoboda) furono salutate dall'intero popolo ceco, che si rivers\u00f2 nelle piazze delle principali citt\u00e0. I protagonisti di quel successo furono Dominik Ha\u0161ek, autore di parate incredibili, Jarom\u00edr J\u00e1gr e il capitano Vladim\u00edr R\u016f\u017ei\u010dka, leader carismatico della squadra.\nIl trionfo a Cinque Cerchi fu seguito da tre titoli mondiali consecutivi, che confermarono la superiorit\u00e0 internazionale dei Cechi; nella finale del 2000 a San Pietroburgo gli avversari furono proprio i \"cugini\" della Slovacchia, che per\u00f2 nel 2002 conquistarono un inaspettato titolo mondiale, battendo la Russia.\nUn altro momento memorabile nella storia dell'hockey ceco avvenne durante la World Cup 2004: la guida tecnica della nazionale era stata affidata a Hlinka, che sarebbe tornato in panchina dopo l'oro di Nagano; il 16 agosto, per\u00f2, il coach fu vittima di un terribile incidente stradale, morendo a soli 54 anni. Al posto dello sfortunato allenatore, fu chiamato Vladimir Ruzicka.\nLa fase iniziale della World Cup fu alquanto deludente, ma nei quarti di finale la Repubblica Ceca esplose con un perentorio 6-1 nei confronti della Svezia, qualificandosi per la semifinale di Toronto contro il Canada. Come sei anni prima a Nagano, le due rivali chiusero i tempi regolamentari in parit\u00e0, al termine di sessanta minuti entusiasmanti: nel prolungamento, la \"Foglia d'Acero\" trov\u00f2 la rete della vittoria, ma tutti gli osservatori notarono che i fuoriclasse nordamericani erano stati messi in grave difficolt\u00e0; se la Repubblica Ceca avesse ottenuto il successo, nessuno avrebbe potuto obiettare qualcosa.\nSenza dubbio, l'ex Cecoslovacchia continua a produrre campioni come Jaromir Jagr, Patrik Eli\u00e1\u0161, Robert Reichel, Pavol Demitra, Ziggy Palffy, Milan Hejduk, Mari\u00e1n Hossa, Mari\u00e1n G\u00e1bor\u00edk.\nAlbo d'Oro:\nCecoslovacchia\nRepubblica Ceca:\nSlovacchia:\nSvezia.\nUn'altra grande potenza europea \u00e8 sicuramente la Svezia, la celeberrima squadra delle Tre Corone: il Paese Scandinavo, tuttavia, fu una delle nazioni in cui il \"bandy\" ebbe maggior seguito, tanto che il passaggio all'hockey fu alquanto complesso. Fin dal XIX secolo, gli abitanti svedesi si dilettavano con questo, diventando ben presto (assieme ai Russi) i migliori interpreti di questa disciplina; il gioco canadese non sembrava attecchire, nonostante l'ingresso della Svezia nella IIHF nel 1912.\nTuttavia, nel 1919 inizi\u00f2 il cambiamento che avrebbe portato la Svezia ai vertici dell'hockey mondiale: convinto che gli abili giocatori svedesi di bandy sarebbero potuto diventare ottimi hockeisti, il distributore cinematografico statunitense Raoul Le Mat, residente a Stoccolma, decise di insegnare e spiegare con insistenza le regole della disciplina canadese; Le Mat, inoltre, propose alla federazione nazionale di calcio (che controllava anche il bandy) la partecipazione della Svezia alle Olimpiadi di Anversa nel 1920.\nTuttavia, questo progetto era di difficile applicazione, anche perch\u00e9 pochissimi svedesi erano in possesso del materiale adatto per l'hockey; inoltre soltanto tre giocatori, Hansi Georgii, Nils Molander e David Safwenberg, avevano esperienze in campo hockeistico, essendosi trasferiti in Germania e giocato in squadre di Berlino.\nNonostante le enormi difficolt\u00e0, la Svezia, guidata in panchina da Le Mat, si comport\u00f2 dignitosamente al torneo olimpico (3 vittorie e 3 sconfitte), guadagnando un discreto quarto posto, dietro Canada, USA e Cecoslovacchia; inoltre, gli Svedesi furono gli unici che riuscirono a segnare una rete alla formazione della Foglia d'Acero.\nIn poco tempo la Svezia raggiunse la vetta delle competizioni internazionali, conseguendo ottimi risultati: nel 1921 gli Svedesi si laurearono campioni europei (questo campionato europeo fu in verit\u00e0 disputato da sole due squadre: la Svezia e la Cecoslovacchia), per poi riconquistare il titolo anche nel 1923, nel 1928 e nel 1932; alle Olimpiadi Invernali del 1928 a St. Moritz, la Svezia fu premiata con un'eccezionale medaglia d'argento, superata solo dai Canadesi. Grazie a questi successi, il Paese della Scandinavia si appassion\u00f2 all'hockey, tanto che nel 1922 fu fondata la Federazione Nazionale.\nTuttavia per un breve periodo, la Svezia si ritir\u00f2 dalle competizioni internazionali per protestare contro la decisione del CIO che aveva escluso Austria e Germania, in seguito alla Prima guerra mondiale: nel 1924 la Svezia chiese la riammissione delle due nazioni ma, a causa del rifiuto, si ritir\u00f2 dalla Federazione Internazionale, rientrando nel 1926, quando i due paesi di lingua tedesca furono re-introdotti. Tuttavia a causa di problemi economici, le partecipazioni svedesi a Mondiali, europei ed olimpiadi furono alquanto limitate, almeno fino agli anni trenta.\nIl primissimo fuoriclasse nella storia dell'hockey svedese fu Nils Molander, che fin dal 1908 risiedeva in Germania, giocando per il Berliner Schlittschu Club; Molander partecip\u00f2 ai Giochi olimpici di Anversa del 1920, mantenendo livelli di eccellenza per tutti gli anni venti.\nL'altra grande superstar svedese fu Gustaf Johansson (\"Lulle\"), uno dei pi\u00f9 pericolosi attaccanti europei: Lulle inizi\u00f2 la propria carriera negli anni venti con la maglia dell'IK G\u00f6ta Stockholm, la principale squadra del campionato nazionale, prima di trasferirsi al Berliner SC, che anche negli anni trenta festeggi\u00f2 numerosi titoli di Germania.\nOltre a Molander e Lulle Johansson, i principali giocatori svedesi furono:\n- Curt Sucksdorff, portiere\n- Erik Burman\n- Mulle Peters\u00e9n\n- Carl Abrahamsson\n- Sigge \u00d6berg\n- Birger Holmqvist (\"Bigge\")\nLa Svezia \u00e8 nota come la Squadra delle Tre Corone (i tifosi, infatti, gridano \"Heja Tre Kronor\"), ma soltanto nel 1938 la maglia della nazionale fu decorata con quel simbolo, che ricalca le Tre Corone del Palazzo del Municipio di Stoccolma e rappresenta l'intero paese.\nNel periodo successivo alla Seconda guerra mondiale, la Svezia continu\u00f2 a produrre fuoriclasse, aggiudicandosi cinque titoli europei e tre Mondiali tra gli anni cinquanta e sessanta; il pi\u00f9 celebre campione di quel ventennio fu sicuramente Sven Johansson \"Tumba\", forse la pi\u00f9 grande superstar svedese di sempre. Per oltre due decenni, Tumba domin\u00f2 l'hockey europeo, vestendo la divisa giallo-blu per 245 volte e segnando 223 gol (record nazionali); Johansson era dotato di un tiro potentissimo che si trasformava in un'arma letale per i portieri avversari.\nNel 1957, Tumba fu invitato dai Boston Bruins, impressionando positivamente gli osservatori nordamericani, che gli offrirono un contratto per le minor leagues; tuttavia, dopo 5 partite con i Quebec Aces, Tumba rientr\u00f2 in Svezia, poich\u00e9 altrimenti avrebbe perso lo status di dilettante e sarebbe stato escluso dalla nazionale.\nAltri protagonisti di quel periodo furono i difensori Lars Bj\u00f6rn, Roland Stoltz e gli attaccanti Eilert M\u00e4tt\u00e4\u00e4 \"Garvis\", Ronald Pettersson \"Sura-Pelle\" e Lennart Svedberg; quest'ultimo a soli 17 anni, debutt\u00f2 contro la Cecoslovacchia nel 1961. All'inizio della propria carriera, il giovane fuoriclasse era utilizzato come attaccante, ma con il passare degli anni fu spostato in difesa, posizione in cui eccelse; anche Anatolij Tarasov si rese conto dell'estrema classe di Svedberg, tanto che lo invit\u00f2 a Mosca per disputare una serie di esibizioni con la maglia del CSKA. Ci\u00f2 non fu possibile, perch\u00e9 il 29 luglio 1972 a soli 29 anni, Svedberg perse la vita in un tragico incidente stradale, lasciando un vuoto incolmabile negli appassionati di hockey.\nNegli anni settanta gli Svedesi iniziarono la loro emigrazione verso il Nord-America, giocando sia nella NHL, sia nella WHA: dopo Ulf Sterner nel 1963-64, fu la volta di numerosi fuoriclasse che deliziarono gli appassionati canadesi e americani, nonostante le estreme difficolt\u00e0 di ambientamento. Il pi\u00f9 celebre, probabilmente, fu B\u00f6rje Salming, splendido difensore dei Toronto Maple Leafs, che assieme ai connazionali Andres Hedberg e Ulf Nilsson, partecip\u00f2 alla Challenge Cup 1979: i tre svedesi furono gli unici giocatori non canadesi presenti nel roster delle NHL All-Stars che sfidarono la nazionale sovietica.\nNegli anni ottanta la Svezia continu\u00f2 a giocare ad altissimo livello, raggiungendo la finale di Canada Cup nel 1984 e vincendo il titolo mondiale nel 1987; tra i massimi fuoriclasse possiamo ricordare H\u00e5kan Loob, Thomas Steen, Kent Nilsson, Anders Erdenbrink nella squadra del 1984, Bengt-\u00c5ke Gustafsson, Tomas Sandstr\u00f6m, Peter Lindmark \"Pekka\" e ancora H\u00e5kan Loob in quella del 1987.\nTuttavia il trionfo pi\u00f9 dolce nella storia dell'hockey svedese fu la medaglia d'oro ai XVII Giochi olimpici invernali di Lillehammer nel 1994, in cui brillarono le stelle di Tommie Salo e Peter Forsberg, protagonisti della finale contro il Canada: in quell'incontro, i Nordamericani presero un vantaggio per 2-1, ma Magnus Svensson pareggi\u00f2 il conto a pochi minuti dalla sirena, forzando la partita ai tempi supplementari; nel prolungamento, nessuna delle due squadre riusc\u00ec a prevalere sull'altra e cos\u00ec sarebbero stati i rigori ad assegnare la medaglia d'oro.\nDopo alcuni gol e alcuni errori, fu il turno di Peter Forsberg, che in caso di realizzazione avrebbe dato alla Svezia un importantissimo vantaggio: il futuro beniamino dei Colorado Avalanche non fall\u00ec, obbligando Paul Kariya a segnare, altrimenti il Canada sarebbe stato sconfitto; purtroppo per i Nordamericani, Tommie Salo respinse il tiro, regalando alle Tre Corone uno storico titolo olimpico.\nDopo il trionfo di Lillehammer, la Svezia dovette ingoiare dei bocconi amari nei seguenti Giochi Olimpici, venendo sempre eliminata ai quarti di finale: a Nagano, infatti, fu sconfitta dalla Finlandia, mentre a Salt Lake City (in cui aveva battuto il Canada nell'incontro d'apertura) fu incredibilmente superata dalla Bielorussia, che si avvantaggi\u00f2 di un terribile errore del portiere Tommie Salo.\nNonostante le delusioni olimpiche, la Svezia, ancora oggi, \u00e8 un serbatoio di fuoriclasse e non sorprende vedere moltissimi svedesi primeggiare nella NHL: oltre a Forsberg (che per molti critici, \u00e8 il miglior giocatore in attivit\u00e0 di tutta la lega nordamericana) e Salo, ricordiamo Markus N\u00e4slund dei Vancouver Canucks, il difensore Nicklas Lidstr\u00f6m, (il primo europeo premiato con il prestigioso Conn Smythe Trophy), Mats Sundin e Daniel Alfredsson, i quali si sono meritati i gradi di capitano di due importanti squadre come i Toronto Maple Leafs e gli Ottawa Senators.\nAlbo d'oro:\nFinlandia.\nEterna rivale della Svezia \u00e8 la Finlandia, la squadra del Leone Rampante, che \u00e8 l'ultima grande potenza europea: i primi tentativi di introdurre l'hockey nel paese nordico furono preparati dal professor Leonard Borgstr\u00f6m sul finire del XIX secolo, ma ebbero scarso successo, infatti, poco tempo dopo gli abitanti finlandesi persero ogni tipo di interesse per la disciplina canadese, preferendo ancora il bandy.\nSoltanto negli anni venti, la Finlandia si ri-avvicin\u00f2 all'hockey: i membri della squadra nazionale di pattinaggio erano rimasti colpiti dalla velocit\u00e0 di questo gioco, quindi nel 1927 decisero di introdurre la disciplina canadese all'interno del proprio programma sportivo nel 1927; l'anno successivo avvennero due eventi molto importanti, vale a dire l'istituzione del campionato nazionale (organizzato dalla Federazione Calcio) e l'ingresso all'interno della IIHF.\nGradualmente, l'hockey inizi\u00f2 ad espandersi in tutta la nazione, togliendo al bandy il ruolo da protagonista; nel 1929 fu ufficialmente fondata la Suomen J\u00e4\u00e4hockeyliitto (l'Associazione Nazionale di Hockey su Ghiaccio), anche se si sarebbe dovuto attendere il 1939 per assistere al debutto finlandese ai Campionati del Mondo. Tuttavia, gli inizi furono alquanto complessi per la nazionale bianco-blu, anche perch\u00e9 a differenza degli altri paesi, in Finlandia non erano presenti rink artificiali che permettessero gli allenamenti in qualsiasi condizione meteorologica: finalmente, il 22 novembre 1955 fu costruito a Tampere un nuovo palazzo del ghiaccio che avrebbe dato grande impulso all'hockey finlandese.\nNegli anni sessanta la Finlandia entr\u00f2 definitivamente nell'\u00e9lite dell'hockey internazionale, grazie a due eventi importanti, l'argento europeo nel 1962 e l'organizzazione a Tampere dei Mondiali nel 1965; tuttavia, nonostante ottimi campioni, la Finlandia dovette attendere gli anni ottanta prima di risalire sul podio continentale, grazie agli argenti del 1985 e del 1986.\nAnalizzando l'albo d'oro finlandese, si pu\u00f2 facilmente notare la differenza con le altre grandi nazionali: per quanto riguarda le Olimpiadi, la nazionale bianco-blu guadagn\u00f2 la prima medaglia durante i XV Giochi olimpici invernali di Calgary nel 1988, in cui conquist\u00f2 un eccellente argento dietro la grandissima Unione Sovietica; successivamente, la Finlandia si piazz\u00f2 per due volte al terzo posto, nel 1994 ad Albertville e nel 1998 a Nagano. La medaglia di bronzo dell'edizione giapponese dei Giochi Olimpici venne conquistata dopo due spettacolari vittorie sulla Svezia (nei quarti di finale) e sul Canada (nella finale per il terzo posto).\nNella propria storia, soltanto nel 1995 la Finlandia si \u00e8 piazzata sul gradino pi\u00f9 alto del podio: in quell'edizione dei Mondiali, la formazione del Leone Rampante, guidata dal difensore Timo Jutila (capitano) e da Saku Koivu, Jere Lehtinen e Ville Peltonen, sconfisse nella finalissima la Svezia padrona di casa, conquistando una storica medaglia d'oro; il coach della nazionale finlandese era lo svedese Curt Lindst\u00f6m, che gioc\u00f2 sicuramente un \"tiro mancino\" ai suoi connazionali, guidando gli eterni nemici alla medaglia d'oro. L'inaspettato trionfo fu salutato da tutto il popolo finlandese, che si rivers\u00f2 nelle principali piazze per celebrare la vittoria.\nNonostante questo unico successo, la Finlandia \u00e8 riuscita a produrre tantissimi giocatori di qualit\u00e0, tra cui spicca senza ombra di dubbio Jari Kurri: giocando con gli Edmonton Oilers, Kurri ebbe la \"fortuna\" di essere inserito nella stessa linea di Wayne Gretzky, con cui form\u00f2 un'accoppiata leggendaria; \u00e8 chiaro che se Kurri non fosse stato ingaggiato dagli Oilers, non avrebbe mai raggiunto quelle statistiche, ciononostante va ricordato che giocare insieme a The Great One era un compito difficilissimo che richiedeva classe, talento ed intelligenza, doti che Kurri disponeva in abbondanza.\nIn tutta la propria carriera nella NHL, Kurri (che disput\u00f2 una stagione anche in Italia) ottenne dei risultati eccezionali: 1251 partite, 601 gol, 797 assist, 1398 punti (soltanto 13 giocatori hanno collezionato almeno 1000 partite, 500 gol, 700 assist e 1000 punti) e soprattutto 5 Stanley Cup, numeri che gli hanno garantito il 50\u00ba posto nella lista dei 50 migliori giocatori NHL di sempre.\nNegli anni novanta nella NHL sono arrivati altri grandi campioni finlandesi, tra cui ricordiamo Teemu Sel\u00e4nne, Jere Lehtinen, Sami Kapanen e soprattutto Saku Koivu, il capitano dei Montreal Canadiens: quest'ultimo \u00e8 riuscito inoltre a sconfiggere un tumore, rientrando ai massimi livelli.\nAnche il nuovo millennio sta portando delle enormi soddisfazioni alla nazione del Leone Rampante: durante la World Cup 2004, la Finlandia ha disputato delle eccellenti partite, raggiungendo addirittura la finale contro il Canada; nonostante la sconfitta per 3-2, i Finlandesi sono usciti a testa altissima, consci di aver creato numerose difficolt\u00e0 ai fuoriclasse della \"Foglia d'Acero\". Il protagonista della cavalcata finlandese nella World Cup fu senza dubbio il portiere Miika Kiprusoff, che pochi mesi prima aveva guidato i Calgary Flames ad un passo dalla Stanley Cup.\nCome detto in precedenza, Svezia e Finlandia sono divise da un'acerrima rivalit\u00e0, che spesso ha creato delle vere e proprie battaglie sul ghiaccio: la prima sfida tra le due nazionali nordiche risale al lontano 1928, quando le Tre Corone (rappresentate completamente dall'IK Gota di Stoccolma) si imposero per 8-1; le due compagini si sarebbero incontrate molte altre volte, anche se solo nel 1959 i Finlandesi poterono esultare per la prima vittoria (4-1). Ovviamente a causa delle numerose partite tra Svezia e Finlandia, \u00e8 molto difficile affermare quali siano state le pi\u00f9 spettacolari.\nAlbo d'Oro:\nAltre Nazioni.\nL'hockey canadese, tuttavia, non si era sviluppato solo in paesi come la Gran Bretagna o la Svezia, ma anche in altre nazioni quali Belgio, Germania, Austria, Francia, Svizzera. Tuttavia, questi paesi lasciarono ben presto la supremazia continentale ad altre squadre, vale a dire Cecoslovacchia, Svezia, Finlandia e soprattutto Unione Sovietica: solamente Germania e Svizzera producono hockey di qualit\u00e0 (sebbene di livello inferiore rispetto a quello delle altre potenze europee), mentre Austria, Francia sono delle semplici comprimarie; Gran Bretagna e Belgio sono relegati da tantissimo tempo nelle serie inferiori.\nGermania.\nLa prima partita in territorio tedesco venne disputata sul lago Halensee di Berlino il 4 febbraio 1897; in breve tempo l'hockey si diffuse in tutta la Germania, anche se il primo campionato nazionale fu organizzato solo nel 1912. Nel 1934 a Milano, la Germania si laure\u00f2 campione d'Europa.\nFrancia.\nDopo la Gran Bretagna nel 1903, la Francia fu il primo paese che organizz\u00f2 un campionato nazionale (1904); nel 1924, i Transalpini si aggiudicarono il titolo europeo.\nBelgio.\nL'hockey riscosse grande successo in Belgio fin dall'inizio del XX secolo, tanto che la prima partita internazionale fu disputata nel 1906 contro i francesi; nel 1913 il Belgio si laure\u00f2 campione d'Europa, restando ai vertici dell'hockey continentale fino agli anni venti. Non \u00e8 un caso che l'hockey debutt\u00f2 alle Olimpiadi (sebbene come disciplina dimostrativa) nel 1920 ad Anversa.\nSvizzera.\nFin dal XIX secolo, il bandy veniva praticato con molto entusiasmo nei cantoni Elvetici, tuttavia, alcuni studenti e turisti britannici invitarono gli abitanti della Svizzera a provare la nuova disciplina canadese e nel 1902 fu organizzata la prima partita di hockey. Fino agli anni cinquanta, la Svizzera si dimostr\u00f2 una delle principali compagini europee, come dimostrato dai quattro titoli continentali (l'ultimo nel 1950).\nAustria.\nIn Austria, il bandy contese all'hockey la supremazia nazionale, ma dagli anni dieci la disciplina canadese si espanse in tutto il territorio; la nazionale austriaca si distinse sempre in tutte le competizioni internazionali, vincendo 2 titoli europei e conquistando diversi piazzamenti sul podio.\nUnione Sovietica e Russia.\nLa corazzata sovietica fu l'autentica dominatrice di Mondiali e Olimpiadi, anche se soltanto alla fine della Seconda guerra mondiale emerse il vero interesse per l'hockey canadese, da sempre oscurato dal bandy: il primo campionato nazionale fu organizzato soltanto nel 1946, mentre le prime partecipazioni a Mondiali ed Olimpiadi risalgono addirittura al 1954 (Stoccolma) e al 1956 (Cortina d'Ampezzo)."}
{"id": "231941", "revid": "1516566", "url": "https://it.wikipedia.org/wiki?curid=231941", "title": "Gheronato", "text": "Gheronato \u00e8 un termine utilizzato in araldica per indicare lo scudo diviso in gheroni.\nCaratteristiche.\nCaratteristica del gheronato \u00e8 di avere le aree triangolari (gheroni) tutte della stessa ampiezza. Taluni indicano questa partizione col termine \"grembiato\". Le varianti pi\u00f9 frequenti sono:"}
{"id": "231943", "revid": "1574975", "url": "https://it.wikipedia.org/wiki?curid=231943", "title": "Gherone", "text": "Gherone \u00e8 un termine utilizzato in araldica per indicare una pezza triangolare, prodotta da due linee di partizione intersecantisi nel cuore dello scudo.\nTaluni utilizzano per questa pezza il termine grembo (da cui deriva il \"grembiato\").\nIn generale si pu\u00f2 definire gherone qualunque pezza triangolare avente la base lunga la met\u00e0 del lato di uno scudo e il vertice nel centro dello scudo. Esistono quindi gheroni moventi dal capo, dal fianco destro, dalla punta o dal fianco sinistro. Per ognuno dei quattro casi, il gherone pu\u00f2 muovere dal centro del lato, o da una delle due estremit\u00e0. Tra i gheroni moventi dal capo si distinguono quelli moventi dal capo a destra, dal capo (sottinteso al centro) e dal capo a sinistra; lo stesso per quelli moventi dalla punta. Tra i gheroni moventi dai fianchi si distinguono allora quelli moventi dal fianco destro in alto (o gherone propriamente detto), dal fianco destro (sottinteso al centro) e dal fianco destro in basso; lo stesso per quelli moventi dal fianco sinistro."}
{"id": "231947", "revid": "126257", "url": "https://it.wikipedia.org/wiki?curid=231947", "title": "Ghiandifera", "text": ""}
{"id": "231953", "revid": "110157", "url": "https://it.wikipedia.org/wiki?curid=231953", "title": "Hoek van Holland", "text": "Hoek van Holland \u00e8 una localit\u00e0 olandese situata nel comune di Rotterdam, di cui costituisce un distretto (\"wijk\"), nella provincia dell'Olanda meridionale.\nTradotto sarebbe Cuneo/punta dell'Olanda (vista la sua posizione geografica).\nLa spiaggia presenta dune sabbiose ed un molo.\nLa citt\u00e0 \u00e8 collegata ad Harwich in Inghilterra tramite un servizio traghetto."}
{"id": "231954", "revid": "1305772", "url": "https://it.wikipedia.org/wiki?curid=231954", "title": "Galaxian", "text": " \u00e8 uno dei videogiochi arcade pi\u00f9 famosi dell'anno 1979. Prodotto dalla Namco, fu il primo di una lunga serie di sparatutto a schermata fissa a tema spaziale. \u00c8 il primo videogioco ad utilizzare la scheda madre Namco Galaxian e il primo ad avere una grafica basata sullo schema di colori RGB.\nVenne pubblicato in conversioni ufficiali per numerose console e computer, oltre a ispirare molte varianti non ufficiali ed essere incluso in raccolte di classici come \"Namco Museum\" per piattaforme pi\u00f9 moderne.\nModalit\u00e0 di gioco.\nIl gioco riprende l'idea di fondo di \"Space Invaders\". Il giocatore guida una astronave che si sposta solo a destra e a sinistra alla base dello schermo, e deve fronteggiare flotte di navicelle aliene che hanno la forma di insetti. La differenza principale rispetto a \"Space Invaders\" sono le traiettorie delle navi nemiche, pi\u00f9 complesse ed imprevedibili.\nMentre il grosso della flotta ondeggia in cima allo schermo, sempre alla stessa altezza, periodicamente una o pi\u00f9 navicelle in formazione se ne distaccano e piombano verso il basso, cercando di eliminare il protagonista sparandogli o speronandolo. Se non vengono distrutte, escono dal basso e ricompaiono in alto, riprendendo il loro posto nel gruppo principale. Gli alieni-insetto sparano anche in modo pi\u00f9 preciso rispetto a \"Space Invaders\", e il giocatore non pu\u00f2 proteggersi in alcun modo dai proiettili nemici.\nPer il giocatore non \u00e8 possibile sparare a raffica, e bisogna aspettare che un colpo scompaia dallo schermo, centrando un bersaglio o uscendo in alto, prima di poterne sparare un altro.\nStoria.\n\"Galaxian\" nasce durante l'et\u00e0 dell'oro dei videogiochi arcade e, seppure con i suoi limiti, introduce qualche novit\u00e0 nel panorama videoludico, in particolare l'uso intenso dei colori e il movimento complesso dei nemici. \nIn futuro la Namco raffiner\u00e0 la formula con \"Galaga\" e continuer\u00e0 con i successivi \"Gaplus\", \"Galaga '88\", \"Galaxian 3\".\nLa nave ammiraglia nemica, che appare sempre in numero limitato in cima alla flotta e attacca con una scorta di navicelle minori, divenne un'icona che fece molte apparizioni in altri videogiochi Namco, come \"Pac-Man\" e \"Dig Dug\", nei quali rappresenta un bonus da raccogliere.\nPorting.\nUna versione del gioco \u00e8 presente anche in \"Ridge Racer\" per PSX."}
{"id": "231955", "revid": "287204", "url": "https://it.wikipedia.org/wiki?curid=231955", "title": "Riolite", "text": "La riolite \u00e8 una roccia vulcanica, di composizione felsica, con tessitura afanitica (ipocristallina o vitrofirica). I fenocristalli sono di quarzo, feldspati (sanidino e plagioclasio in un rapporto solitamente di circa 1:2) e biotite. A volte si possono trovare anche fenocristalli di clinopirosseno (augite). Molto pi\u00f9 rari l'ortopirosseno (iperstene), l'anfibolo (orneblenda) e la cordierite. Esistono variet\u00e0 totalmente o quasi vetrose (ossidiane). Il colore \u00e8 variabile, ma generalmente chiaro (eccetto che nelle ossidiane).&lt;br&gt;\nDal punto di vista petrografico \u00e8 l'equivalente effusivo del granito, anche se spesso risulta difficile inquadrare la riolite nel diagramma QAPF, a causa della grana finissima e della quantit\u00e0 di vetro presente.\nEtimologia.\nIl termine riolite \u00e8 stato coniato nel 1860 da Ferdinand von Richthofen. Deriva dal greco antico per indicare la sua struttura fluidale, ma l'etimologia \u00e8 incerta: potrebbe derivare da \"rheo\", che significa flusso o da \" rh\u00faaks\", che significa torrente o da \"rhein\", che significa scorrere + \"lithos\" ( \u03bb\u03af\u03b8\u03bf\u03c2), pietra.&lt;br&gt;\nUn altro nome ampiamente usato nel passato e che pu\u00f2 essere considerato un sinonimo di riolite \u00e8 Liparite (Roth, 1861, dall'isola di Lipari, Eolie).\nClassificazione chimica e strutturale delle rioliti.\nLe rioliti sono le rocce vulcaniche pi\u00f9 ricche in silice. A causa della pi\u00f9 o meno abbondante presenza di vetro nella pasta di fondo, \u00e8 quasi sempre necessario ricorrere all'analisi chimica e utilizzare la classificazione TAS per collocare una roccia tra le rioliti. Per\u00f2 il campo delle rioliti in questo diagramma \u00e8 assai vasto, per cui occorre fare ulteriori distinzioni, sia dal punto di vista petrografico (quando la roccia non \u00e8 completamente vetrosa) che geochimico. &lt;br&gt;\nPer una classificazione esauriente di queste rocce si prendono in considerazione i seguenti 4 parametri:\nLa formazione delle rioliti peralcaline viene spiegata con \"l'effetto plagioclasio\": il plagioclasio anortitico contiene due volte alluminio rispetto ai feldspati alcalini, quindi la cristallizzazione di anortite porter\u00e0 ad un arricchimento nel liquido di K e Na e un contemporaneo impoverimento in alluminio. La scarsit\u00e0 di allumina (o l'eccesso di alcali) viene risolto con la formazione di pirosseno (egirina) e/o anfibolo alcalino (riebeckite e richterite) e di enigmatite, nella quale gli ossidi di Fe e Ti sostituiscono l'allumina.&lt;br&gt;\nLa classificazione chimica va poi collegata agli eteromorfi strutturali della riolite, che dipendono dalle modalit\u00e0 dell'eruzione. Cos\u00ec si possono avere, oltre che la riolite massiccia, il tufo riolitico, la breccia riolitica, l'ossidiana riolitica (vetro compatto), la pomice riolitica (vetro vescicolare) e l'ignimbrite riolitica.\nCaratteristiche dei magmi riolitici e strutture eruttive.\nI magmi pi\u00f9 ricchi in silice (SiO2) sono anche i magmi pi\u00f9 viscosi. Un magma \u00e8 una soluzione ionica complessa, nel quale sono presenti ioni tetraedrici SiO44- che, quando presenti in grande quantit\u00e0, tendono a polimerizzare in lunghe catene. Queste molecole lineari ostacolano il flusso della lava, tanto che la viscosit\u00e0 di un magma riolitico (~107 poise) \u00e8 di tre ordini di grandezza superiore a quella di un magma basaltico. Ci\u00f2 influenza le modalit\u00e0 con cui il magma riolitico erutta: in prevalenza le eruzioni sono esplosive, generando depositi piroclastici come tufi, brecce vulcaniche, pomici, ignimbriti. Molto pi\u00f9 rare sono le colate laviche, sempre di modesta estensione, perch\u00e9 la lava tende a accumularsi nel condotto vulcanico o all'interno del cratere, formando delle strutture rigonfie dalla forma subcircolare o ellittica dette \"duomi\" o \"cupole di ristagno\". Questi si formano generalmente nel corso di una singola effusione lavica, ma possono continuare a crescere per la spinta di nuovo magma dal basso. L'alta viscosit\u00e0 e il forte attrito interno generano un regime di flusso laminare che si esprime nella struttura interna della lava (struttura fluidale, simile alla foliazione). Il risultato \u00e8 un aspetto \"a cipolla\", in cui le lave si accavallano una sull'altra formando strutture dette \"rampe\".&lt;br&gt;\nEsistono diversi tipi di duomi, che si differenziano per il meccanismo genetico:\nPetrogenesi dei magmi riolitici.\nLe rioliti si trovano praticamente in ogni ambiente geodinamico e, semplificando, possono avere due differenti origini:\nDistribuzione.\nLe rioliti sono rocce molto diffuse in Italia e nel mondo anche se a livello generale, dal punto di vista volumetrico, hanno una consistenza decisamente inferiore a quella dei basalti e delle andesiti. Sono rocce tipiche della crosta continentale, anche se, in rari casi, affiorano in isole oceaniche.&lt;br&gt;\n\"In Italia\":&lt;br&gt;\nIn \"Europa\":&lt;br&gt;\nNelle \"Americhe\":&lt;br&gt;\nIn \"Oceania\":&lt;br&gt;\nIn \"Asia\":&lt;br&gt;\nIn \"Africa\":&lt;br&gt;"}
{"id": "231956", "revid": "809148", "url": "https://it.wikipedia.org/wiki?curid=231956", "title": "Fluido attivo (industria)", "text": "Un fluido attivo \u00e8 un materiale gassoso, vaporoso, liquido o solido amorfo che, nell'ambito della produzione industriale, viene impiegato al pari di un utensile per la lavorazione di un pezzo grezzo. Esempi di fluidi attivi sono l'acqua nel taglio ad acqua, la sabbia nella sabbiatura o il ghiaccio secco per il calettamento."}
{"id": "231957", "revid": "466539", "url": "https://it.wikipedia.org/wiki?curid=231957", "title": "Icona (arte)", "text": "Unicona \u00e8 una raffigurazione sacra dipinta su tavola, prodotta nell'ambito della cultura cristiana bizantina e slava. Il termine deriva dal russo \"\u0438\u043a\u043e\u043d\u0430\" (\"ikona\"), a sua volta derivante greco bizantino \"\" (\"eik\u00f3na\") e dal greco classico derivanti dall'infinito perfetto \"eik\u00e9nai\", traducibile in \"essere simile\", \"apparire\", mentre il termine \"eik\u00f3na\" pu\u00f2 essere tradotto con \"immagine\".\nNella lunga genesi dell'iconografia cristiana, l'icona assume la propria fisionomia intorno al V secolo. Vi erano probabilmente icone anche in precedenza, a partire dal periodo di Costantino I, ma furono per la maggior parte distrutte durante la controversia con la corrente cristiana favorevole all'iconoclastia, che contestava la possibilit\u00e0 per il credente di raffigurare l'immagine di Dio per il rischio che si adorasse l'immagine e non chi vi era raffigurato. Alla fine si ritenne corretto raffigurare Cristo, dal momento che si era incarnato storicamente in forma umana. Del resto vi era presenza nella tradizione cristiana di prototipi, i ritratti di Ges\u00f9 e Maria. Si trattava del cd.Mandylion, della figura della Sindone e dei ritratti della Vergine attribuiti a San Luca. Quando nel 1453 l'Impero Romano d'Oriente croll\u00f2, i greci e i popoli balcanici continuarono la produzione sia la diffusione di queste raffigurazioni sacre, come parte della loro cultura e tradizione.\nNella tradizione della Chiesa bizantina, l'icona assume un significato particolare. L'icona non \u00e8 un ritratto realistico, ma un'immagine ideale, atemporale. Il simbolismo e la tradizione non coinvolgevano solo l'aspetto pittorico, ma anche quello relativo alla preparazione e al materiale utilizzato, oltre alla disposizione e al luogo entro il quale l'opera andava collocata. L'icona trasmette un particolare messaggio teologico per mezzo del linguaggio iconico che \u00e8 espresso dai colori utilizzati dall'artista, di solito un monaco.\nDalla tradizione ortodossa russa, sono stati affinati alcuni schemi principali: Il Cristo Pantocratore in trono; la Vergine Maria Orante da sola o con il Bambino Ges\u00f9 concepito, raffigurato racchiuso in un cerchio; la Vergine con Ges\u00f9 bambino in braccio, le cosiddette \"Icone dell'Incarnazione\": Madre di Dio Hodighitria (\"colei che indica la retta via\", cio\u00e8 il Figlio) e Madre di Dio Eleusa (\"immagine della tenerezza\", perch\u00e9 il figlio la abbraccia). Alle immagini principali si aggiungono poi gli apostoli, gli angeli, i santi e i martiri. \nL'icona pu\u00f2 raffigurare anche scene dell'Antico o del Nuovo Testamento, il martirio dei santi, il giudizio finale o concetti mistici (es. Madre di Dio del roveto ardente) molto complessi. Un particolare tipo di icona raffigura assieme tutti i santi e le festivit\u00e0 dell'anno, con funzione di calendario liturgico. I donatori delle icone erano raffigurati raramente; di solito li si faceva di ridotte dimensioni e in ginocchio di fronte ai soggetti dell'icona. L'artista (iconografo) non si raffigura mai, n\u00e9 sottoscrive le sue opere.\nQueste immagini e canoni tradizionali sono riscontrabili anche nell'arte occidentale medievale, che rimase di stampo bizantino fino all'epoca di Cimabue, per poi cambiare decisamente maniera con Giotto, che si impose con la ricerca del naturalismo e lo studio della prospettiva.\nCaratteristiche generali.\nLe icone erano dipinte su tavole di legno, generalmente di tiglio, larice o abete. Sul lato interno della tavoletta in genere era effettuato uno scavo che veniva chiamato \u201cscrigno\u201d o \"arca\", in modo da lasciare una cornice in rilievo sui bordi. La cornice, oltre a proteggere la pittura, rappresenta lo stacco tra il piano terrestre e quello divino in cui viene posta la raffigurazione. Sulla superficie veniva incollata una tela con colla di coniglio, che serviva ad ammortizzare i movimenti del legno rispetto agli strati superiori. La tela veniva infatti ricoperta con diversi strati di colla di coniglio e gesso, che opportunamente levigati, con pelle di pesce essiccata o carte vetrate, consentivano di ottenere una superficie perfettamente liscia e levigata, adatta ad accogliere la doratura e la pittura, detta levkas. A questo punto si iniziava a tratteggiare il disegno.\nSi partiva con uno schizzo della rappresentazione, il successivo processo era quello della pittura. S'iniziava con la doratura di tutti i particolari (bordi dell'icona, pieghe dei vestiti, sfondo, aureola o nimbo). Quindi si cominciava col dipingere i vestiti, gli edifici e il paesaggio. Le ultime pennellate venivano effettuate con la pura biacca. L'effetto tridimensionale veniva reso da tratti pi\u00f9 scuri distribuiti in modo uniforme. Particolare cura assume la lavorazione dei volti. In genere si parte da una base di colore scuro cui vengono sovrapposti strati di schiarimento con colori pi\u00f9 chiari. Successivamente balenii di luce chiari, ottenuti coll'ocra mescolata alla biacca, erano posti sulle parti in rilievo del volto: zigomi, naso, fronte e capelli. La vernice rossa era disposta in uno strato sottile attorno alle labbra, sulle guance e sulla punta del naso. Infine con una vernice marrone chiara si ripassa il disegno (graph\u00eca): i bordi, gli occhi, le ciglia ed eventualmente i baffi o la barba.\nI colori sono ottenuti da sostanze naturali, vegetali o minerali, oppure ottenute da piccoli processi chimici come fare ossidare i metalli. Pestati a mortaio, macinati finemente, essi sono uniti alla cera (tecnica dell'encausto) o al tuorlo dell'uovo in emulsione, che agisce da legante (tempera all'uovo).\nA volte, per proteggere la superficie dell'icona, le si sovrapponevano delle preziose cornici d'argento sbalzato (riza) che riproducevano quasi tutto il dipinto, lasciando scoperti solo i volti.\nLa teologia ortodossa riteneva le icone opere di Dio stesso, realizzate attraverso le mani dell'iconografo: risultava dunque inopportuno porre sull'icona il nome della persona di cui Dio si sarebbe servito.\nI volti dei santi rappresentati nelle icone sono chiamati \"liki\": ovvero volti che si trovano fuori dal tempo, trasfigurati, ormai lontani dalle passioni terrene. Esempio se ne trova nelle immagini di Andrej Rubl\u00ebv (1360/1430).\nL'icona, epifania del divino ed essenza di sacralit\u00e0 e divinit\u00e0, presenta quindi le seguenti caratteristiche: astrazione, atemporalit\u00e0 (la dimensione del divino \u00e8 fuori del tempo cronologico), spiritualizzazione del volto, armonia e simmetria ottenute con proporzioni geometriche, frontalismo della figura, bidimensionalit\u00e0 ed incorporeit\u00e0 della figura rappresentata, colore come gioia dello Spirito, costruzione piramidale.\nL'arte dell'icona in Russia.\nL'arte dell'icona con i relativi artisti giunge in Russia da Costantinopoli, tanto che tra X e XI secolo a Kiev sono gi\u00e0 attivi atelier misti greco-russi. L'icona diventa molto importante in Russia, indispensabile alla preghiera dei fedeli. L'arte iconica russa diventa indipendente dal mondo bizantino a causa dell'isolamento del paese, segu\u00ecto alle invasioni dei Mongoli e alla caduta di Costantinopoli, occupata dai Crociati nel 1204. L'arte russa mostra presto la sua originalit\u00e0 espressa in diverse maniere pittoriche elaborate nei centri politici quali Kiev, Vladimir (Oblast' di Vladimir){Vladimir, Novgorod e Pskov. La produzione di Novgorod mostra una struttura compositiva pi\u00f9 astratta e dai colori pi\u00f9 squillanti, mentre si osserva maggiore dolcezza lirica nell'area di Vladimir, Rostov e Jaroslavl'.\nLe formule compositive bizantine vengono filtrate attraverso schemi geometrici che ne accentuano la solennit\u00e0: affermazioni di fede e di certezza della vittoria sul male. Superata l'invasione dei Tatari, alla fine del XIV secolo assume crescente importanza la scuola di Mosca. Nuova forza spirituale muove i pittori russi e la presenza di un celebre artista bizantino, Teofane il Greco, introduce la maniera evoluta dell'arte metropolitana dei Paleologhi a Novgorod prima e a Mosca poi.\nIl Quattrocento sar\u00e0 il secolo d'oro della pittura russa: al Cremlino di Mosca, accanto a Teofane, lavora il celeberrimo Andrej Rubl\u00ebv, portavoce della nuova religiosit\u00e0 di Sergio di Radone\u017e, che con accenti patriottici pone Mosca al centro dell'unificazione delle genti russe. Nei secoli successivi si osserva come i pittori della Russia tendano ad arricchire i temi iconografici bizantini di dettagli o scene secondarie, riflessi di culti locali, per avvicinarli alla devozione popolare.\nL'icona nell'epoca moderna.\nNel 1904, il restauro della Trinit\u00e0 di Rublev segn\u00f2 la riscoperta dell'icona da parte dell'estetica moderna e nei primi dieci anni del \u2018900 le icone diventarono \u201cl'ossessione dell'intellighenzia russa\u201d. Nel 1911, Henri Matisse nel corso del suo viaggio a Mosca, le defin\u00ec il \u00abmiglior patrimonio \u00bb dell'arte medievale invitando gli artisti europei a \u00abcercare i propri modelli nei pittori di icone piuttosto che nei maestri italiani\u00bb. \nVladimir Tatlin e Natalia Goncarova cominciarono la loro carriera dipingendo icone. Nella collezione privata di Ostruchov, iniziata nel 1902, le opere della tradizione bizantina erano accostate a opere contemporanee. . Andy Warhol ha dichiarato di ispirarsi all'icona russa riprendendone il metodo della ripetizione e l'adozione del multiplo."}
{"id": "231958", "revid": "1652635", "url": "https://it.wikipedia.org/wiki?curid=231958", "title": "Locarno", "text": "Locarno (in dialetto ticinese \"Luc\u00e4rn\") \u00e8 un comune svizzero di abitanti, capoluogo del distretto omonimo e polo regionale, sulla sponda settentrionale del Lago Maggiore, a cavallo tra le Prealpi Luganesi e le Alpi Lepontine.\nLa citt\u00e0 \u00e8, per popolazione, in terza posizione nel Cantone Ticino dopo Lugano e Bellinzona. Considerando tutta la zona urbana la popolazione supera le unit\u00e0. La stazione ferroviaria si trova all'esterno dei confini comunali, a Muralto, e uno dei suoi simboli, la Madonna del Sasso si trova sul territorio comunale di Orselina.\n\u00c8 una rinomata meta turistica, grazie in particolare al favorevole microclima, che consente alla vegetazione mediterranea e subtropicale di prosperare, e alla presenza del lago. La sua notoriet\u00e0 \u00e8 dovuta anche al Locarno Festival, secondo festival cinematografico in termini di longevit\u00e0 (prima edizione nel 1946) dopo quello di Venezia.\nGeografia fisica.\nTerritorio.\nLa citt\u00e0, adagiata in una conca protetta da una corona di montagne, si sviluppa sul lato sinistro della foce della Maggia (uno dei maggiori estuari lacuali d'Europa), mentre sulla sponda destra troviamo i borghi di Ascona e Losone.\nCon i suoi poco pi\u00f9 di 190\u00a0m s.l.m., misurati alla foce della Maggia, Locarno \u00e8 la quota pi\u00f9 bassa della Svizzera, ma il territorio comunale arriva sino ai metri e oltre di Cardada-Colmanicchio.\nIl comune di Locarno \u00e8 formato dal territorio principale, compreso all'incirca tra il Lago Maggiore, il fiume Maggia, la Cimetta (\u00a0m) e il torrente Ramogna e alcune frazioni, tra le quali rientra pure l'exclave situata sul Piano di Magadino.\nIl Piano di Magadino \u00e8 compreso all'incirca tra il Lago Maggiore, la foce del Verzasca, il fiume Ticino, il torrente Riarena e la Strada principale 13, al suo interno si trovano l'Aeroporto cantonale di Locarno e il polo di sviluppo economico di Riazzino, e dista 6,5\u00a0km dal centro della citt\u00e0 in direzione Bellinzona.\nClima.\nLa regione gode d'un buon soleggiamento con abbondanti precipitazioni annue.\nStoria.\nDalla preistoria al Medioevo.\nI primi insediamenti organizzati risalgono all'et\u00e0 del bronzo (attorno al 1000 a.C.) e sono testimoniati, tra gli altri, dai sepolcreti di San Jorio e Sant'Antonio. Altre necropoli, e fra esse quelle della frazione di Solduno, segnalano una presenza continuata anche nella successiva et\u00e0 del ferro.\nForse gi\u00e0 nel VII secolo a.C. i Leponzi si sovrapposero e si amalgamarono alla popolazione autoctona, probabilmente ligure, dando vita a una comunit\u00e0 liguro-celtica. La conquista romana risale al II secolo a.C., come provano tombe sia nel \"pagus\" sia nelle vallate circostanti; Muralto, stando alle indagini otto e novecentesche, era un fiorente centro residenziale romano, quasi certamente il maggiore dell'area. Scriver\u00e0 ai primi del secolo scorso il prelato, prefetto della Biblioteca Ambrosiana e archeologo Giovanni Baserga: \u00ab \"All'inizio dell'impero romano, il Locarnese doveva gi\u00e0 possedere una popolazione numerosa, ricca e industriale, non era punto scomparsa la popolazione gallica, che aveva preceduto la conquista e la penetrazione di Roma, anzi essa convisse e presto si fuse con gli elementi latini [...]\" \u00bb. Nel museo del Castello Visconteo sono conservate le colombe vitree romane legate ai riti funebri.\nScomparsi nel III secolo d.C. i Romani, scarse, per non dire nulle, sono le tracce altomedievali. Esistono purtuttavia documenti che si riferiscono alla zona datati 712, 807, 822, 842 e, nell'866, si parla della cessione della \"corte regia\" di Locarno e delle sue pertinenze all'imperatrice Engelberga (anche Angelberga o Angilberta).\nAttorno al 1000, il contado fin\u00ec nelle mani dei Milanesi: feudatari i Da Besozzo, valvassori maggiori dell'arcivescovo. Dal loro ceppo nasceranno le famiglie nobiliari locarnesi: i Duni, i Magoria, i Muralto, gli Orelli. Questa corporazione godette di grande autonomia e guadagn\u00f2 autorit\u00e0 e forza nel tempo potendo imporre dazi e pedaggi. Benefici\u00f2 della protezione di Federico I il Barbarossa che, dopo averle concesso l'esercizio di un mercato mensile nel 1164, la pose, il 27 aprile 1186, da Biasca, sotto la diretta dipendenza imperiale; i \"fideles homines\" della pieve ottennero anche l'esenzione dal servizio militare e dalle imposte. Privilegi confermati dagli imperatori Ottone IV di Brunswick il 19 aprile 1210 e Federico II di Svevia nel 1219.\nTra il 1239 e il 1249 Locarno fu governata dal condottiero Simone Orelli, fedelissimo dei Visconti. Nel periodo immediatamente successivo, il dominio pass\u00f2 perci\u00f2 a Como, che lo manterr\u00e0 sino al 1342, sebbene non ininterrottamente a causa delle continue guerre tra guelfi e ghibellini (il borgo verr\u00e0 dato alle fiamme dai vendicativi comaschi (ghibellini) nel 1259 oppure, come riportano altre fonti nel 1260 o 1262). Il 1\u00ba maggio 1340 Luchino e Giovanni Visconti, risaliti dal lago al comando di una munita flotta, assediarono ed espugnarono il castello e tutta la regione torn\u00f2 sotto sovranit\u00e0 milanese. Il 1439 viene ricordato per l'infeudamento da parte di Filippo Maria Visconti dei conti Rusca, che grande blasone daranno alla comunit\u00e0, a partire dal capostipite Franchino Rusca. Saranno lui e i figli, ad esempio, a trasformare la primigenia fortezza in residenza signorile. Ingentilito, ma non indebolito, il maniero resiste all'assedio dei 15'000 Svizzeri calati dal nord nel 1502-1503. Alla testa dei difensori, a dar man forte ai Rusca, si trova il governatore francese; le terre lombarde erano infatti passate nel frattempo sotto il controllo del giglio.\nL'evo moderno.\nLa capitolazione \u00e8 solo rinviata di qualche anno, poich\u00e9, con la Pace di Friburgo, nel 1516 la zona a capo del Verbano viene ceduta ai Confederati. Inizia l'epoca balivale, che durer\u00e0 fino al 1798 e che, se assicurer\u00e0 stabilit\u00e0 in un momento che oltre confine sar\u00e0 molto turbolento, isoler\u00e0 il Locarnese dal positivo fervore dell'illuminismo austriaco. Simbolicamente, si vorrebbe far coincidere il lungo periodo di decadenza che segue con la quasi completa distruzione del castello, ossia l'emblema stesso della potenza cittadina, decisa dai nuovi occupanti nel 1531. Tuttavia, a dare inizio allo stillicidio di sciagure che si abbatteranno sulla regione \u00e8, nel 1515, il crollo, dovuto a una piena, del ponte della Torretta di Bellinzona, da dove transitavano genti e merci con destinazione non solo una Locarno fiorente di traffici] e commerci, ma l'intera Lombardia, a cui si accedeva dalla comoda via lacuale.\nNei decenni seguenti, portata da profughi sfuggiti all'inquisizione milanese, s'infiltra, si diffonde e attecchisce la dottrina protestante. Per sedare le lotte che oppongono cattolici e riformati, i padroni elvetici impongono a questi ultimi di rinunciare alla nuova religione o di lasciare la loro terra. Alcune centinaia di loro scelgono l'esilio e il 3 marzo 1555 abbandonano Locarno, tra gli altri, molti esponenti dei casati pi\u00f9 influenti: Appiani, Duni, Marcacci, Muralti, Orelli, Trevani... . Il borgo perde cos\u00ec buona parte della sua classe dirigente, composta in prevalenza da intellettuali e mercanti]..\nA cavallo tra il 1576 e il 1577 infier\u00ec la peste e la popolazione cal\u00f2 ulteriormente e drasticamente. La testimonianza \u00e8 quella di San Carlo Borromeo che nel 1584, poco prima della morte, scrive: \u00ab\"Con questa occasione\" (la fondazione del Collegio Papio d'Ascona, n.d.r.) \"ho consolato ancora, in quel poco che io ho possuto, quei poveri uomini di Locarno, la quale terra \u00e8 restata tanto desolata dalla peste, che di 4.800 anime che v'erano, ve ne sono restate 700; e ancora non \u00e8 finita...\"\u00bb.\nL'evo contemporaneo.\nUna sequela di disgrazie determiner\u00e0 l'epoca successiva. Sintetizza nel 1797 il commissario bernese Karl Viktor von Bonstetten: \u00ab\"In tutt'Italia non c'\u00e8 forse terra cos\u00ec generosa abitata da gente misera come quella dei villaggi lungo il Ticino\"\u00bb; e dolendosi per l'isolamento del capoluogo, dove \u00ab\"s'ingrassano frati e si costruiscono chiese\"\u00bb senza curarsi della mefitica aria del delta, lo descrive \u00ab\"affondato in superstizioni e paludi\"\u00bb. Il 22 giugno 1754 a Biegno in val Veddasca venne firmato il regolamento per i confini del baliaggio di Locarno con lo Stato di Milano.\nUn'aria che, finalmente, si muover\u00e0 non poco sulla scia dei fermenti rivoluzionari e reazionari successivi all'ingresso trionfale in Milano, il 15 maggio del 1796, di Napoleone Bonaparte. Due anni dopo, le autorit\u00e0 locarnesi dichiarano l'indipendenza e l'appartenenza alla Svizzera. Il generale Guillaume Brune (1763-1815), comandante delle truppe francesi in Svizzera, propone la creazione di un Cantone con Locarno capitale. Con l'Atto di Mediazione napoleonico del 1803 nasce in effetti la Repubblica del Cantone Ticino e il borgo si proclama citt\u00e0.\nE capitale cantonale, seppur transitoria, Locarno lo sar\u00e0 dal 1821 al 1827; il governo ebbe sede nel convento di San Francesco, mentre gli uffici amministrativi si trovavano al castello. Governo e parlamento torneranno in citt\u00e0 tra il 1839 e il 1845, tra il 1857 e il 1863 e, infine, tra il 1875 e il 1881, secondo uno schema di rotazione a turni di sei anni fissato dalla Costituzione cantonale del 1814. Allo scopo, tra il 1837 e il 1838, venne edificato su progetto dell'architetto Giuseppe Pioda (1810-1856) il palazzo, attualmente della Societ\u00e0 Elettrica Sopracenerina, che domina con la sua mole il lato sud di Piazza Grande.\nSar\u00e0 questa una fase burrascosa e, contemporaneamente, di un dimenticato dinamismo, contrassegnata com'\u00e8 dalle faide politiche, anche cruente, tra conservatori e progressisti, ma pure dall'agognata e provvidenziale ricostruzione del ponte della Torretta (1813-1815) e, soprattutto, dalla realizzazione della linea ferroviaria, inaugurata il 20 dicembre 1874; due vie di comunicazione, unitamente a quella del lago (le cui acque sono solcate da un piroscafo a vapore, il Verbano, sin dal 1826), che romperanno un torpore e un isolamento durato tre secoli e che consegneranno \"le village o\u00f9 l'on s'endort\" (definizione del romanziere francese Henri Lavedan, 1859-1940) e la sua plaga alla nascente \"industria dei forestieri\".\nLa prima pietra di questa nuova e redditizia attivit\u00e0 era stata posata gi\u00e0 nel 1870 con la fondazione della \"Societ\u00e0 Operai ed Esercenti\", che per missione aveva anche la tutela degli interessi degli albergatori.\nLa fine del XIX secolo e l'ingresso in quello seguente vede un fiorire senza precedenti di iniziative. Il gas viene erogato a partire dal 1875. Nel 1891 si mette mano alla costruzione degli argini del fiume Maggia, da Solduno alla foce, che permetter\u00e0 l'espansione sul delta secondo l'esemplare piano regolatore a scacchiera elaborato dall'ingegnere Giovanni Rusca tra il 1893 e il 1894, poi ulteriormente adattato. Nel 1892 nasce la \"Pro Locarno\", altro tassello sulla via del moderno concetto di turismo. L'anno dopo in qualche casa e nei migliori hotel di Muralto si accendono le prime, fioche lampadine. Nel 1902 viene aperto il teatro, edificato su progetto di Ferdinando Bernasconi Senior (1867-1919) e decorato da Filippo Franzoni; sul palco, ma siamo gi\u00e0 nel 1904, anche \"Pagliacci\", opera diretta dal compositore, Ruggero Leoncavallo in persona.\nIl 1905 coincise con l'avvio della realizzazione della linea funicolare per la Madonna del Sasso e della linea ferroviaria a scartamento ridotto per Bignasco, in Vallemaggia. Due anni pi\u00f9 tardi fu la volta della tramvia urbana tra il quartiere di Sant'Antonio e Minusio. Nel 1912 partirono i lavori, poi interrotti dalla guerra, per il collegamento ferroviario con Domodossola.\nAllo stesso euforico momento storico risale la creazione delle pi\u00f9 importanti associazioni sportive: \"Societ\u00e0 federale di ginnastica\" (1866), \"Velo Club\" (1895), \"Anglo-Swiss Tennis Club\" (1903), \"Football Club\" (1906), \"Virtus\" (ginnastica, poi atletica, 1909), \"Rowing Club\" (canottaggio, 1910) e \"Skating Club\" (pattinaggio, 1910).\nQuasi a coronamento di tanta effervescenza, nel 1925 il palazzo del Pretorio, anch'esso concepito dall'architetto Bernasconi e inaugurato nel 1910 nell'allora Via delle Palme (oggi, ovviamente, Via della Pace) accolse una conferenza conclusasi con la stipula di effimeri trattati, denominati \"Patto di Locarno\" e siglati, nelle loro diverse componenti, dai rappresentanti di Belgio, Cecoslovacchia, Francia, Germania, Gran Bretagna, Italia e Polonia. Per la prima volta sotto i riflettori internazionali, la citt\u00e0 entr\u00f2 a pieno titolo nella storia del nostro tempo.\nLa Magnifica Comunit\u00e0 di Locarno.\nLa \"Magnifica Comunit\u00e0 di Locarno\" corrispondeva in pratica alla pieve, una delle nove che attorno al Mille componevano il contado di Stazzona. Abbracciava il territorio compreso tra Ronco sopra Ascona e Cugnasco, valli e Riviera del Gambarogno incluse. Un funzionamento macchinoso, la rissosit\u00e0 degli abitanti e le rivalit\u00e0 tra ogni singolo nucleo alimentano, agevolati dalle esose pretese degli amministratori - dapprima i Capitanei, ovverosia la nobilt\u00e0 locale, e quindi i conti Rusca, cui i duchi di Milano consegnano il feudo -, le continue spinte secessioniste. Il distacco della Vallemaggia \"et Pertinentiarum\", successivo ad una sommossa, avviene gi\u00e0 nel 1403 ed \u00e8 confermato di volta in volta (con e senza Valle Verzasca, con e senza Valle Lavizzara) sino alla creazione della Repubblica Elvetica. La frantumazione politica di quello che nel frattempo, ormai sotto controllo svizzero, \u00e8 diventato un baliaggio, e che in epoca moderna diverr\u00e0 distretto, si completa a cavallo tra il Sette e l'Ottocento con la nascita di una miriade di autonomie.\nLe tre corporazioni.\nNel Medioevo, il \"Comune Grande\" \u00e8 guidato dalle \"universit\u00e0\" dei nobili (universitas nobilium dominorum et capitaneorum) e dei borghesi (universitas burgensium). I membri, che si spartiscono innumerevoli privilegi, oltre che entro i confini del borgo possono risiedere nei dintorni (Muralto, ai tempi appendice di Orselina, \u00e8 d'altronde il quartier generale dell'omonima famiglia). I rappresentanti di queste gilde siedono in forze negli organi dirigenti dove i delegati delle altre \"vicinie\" che aderiscono alla comunit\u00e0 fanno la figura dei comprimari. Nel Cinquecento le suddette associazioni vengono affiancate da quella dei terrieri che raggruppa i casati presenti da generazioni, ma non originari di Locarno.\nLa loro influenza politica, pi\u00f9 o meno marcata a seconda del momento storico, dura sino all'alba dell'Ottocento. Sciolta nel 1859 la corporazione dei terrieri (il cui archivio viene ceduto al comune, mentre quello dei nobili, assai pi\u00f9 prezioso, era stato smembrato e parzialmente disperso quattro anni prima), praticamente estinte le famiglie di pi\u00f9 alto lignaggio, oggi solo quella dei borghesi ha ancora voce in capitolo, soprattutto in quanto proprietaria di fondi e di stabili; in un'ottica ticinese, corrisponde al patriziato. Il suo stemma \u00e8 \"rosso e verde al bue passante\". Secondo il Gilardoni, non \u00e8 invece provato che le armi delle altre due corporazioni siano l'aquila e l'agnello: un errore generato dai bassorilievi provenienti da demolizioni e incorporati nella facciata cinquecentesca della chiesa di San Francesco.\nIl patriziato di Solduno.\nOgni famiglia originaria di Solduno fa parte del cosiddetto comune patriziale ed ha la responsabilit\u00e0 della manutenzione di ogni bene ricadente all'interno dei confini della frazione del comune.\nDal 1928 il comune di Solduno \u00e8 incluso nella \"nuova\" Locarno. Il patriziato \u00e8 proprietario e curatore dell'archivio patriziale: preziosa fonte per la storiografia dell'antico comune e del Locarnese.\nIl patriziato di Solduno e la corporazione borghese di Locarno costituiscono assieme un ulteriore patriziato per la gestione congiunta di beni promiscui (patriziato promiscuo di Locarno e Solduno).\nStemma.\nBlasonatura: \"d'azzurro, al leone d'argento\".\nDel soggetto araldico s'\u00e8 ormai persa l'interpretazione ufficiale. La pi\u00f9 antica raffigurazione nota \u00e8 quella a bassorilievo incastonata nella base del campanile dell'ex collegiata di San Vittore, a Muralto, datata 1524 e accompagnata dalla scritta CO(MUN) ITAS LOC(ARNI). Di appena pi\u00f9 tarda fattura \u00e8 l'arma affrescata nell'androne della Casa del Negromante, in Via Borghese. Precedente ad entrambe \u00e8 il leone in campo rosso disegnato in uno stemmario quattrocentesco conservato nella Biblioteca Trivulziana di Milano, appartenente per\u00f2 alla \"famiglia\" da Locarno.\nAd inizio Ottocento viene adottata una variante a due leoni contrapposti; un esempio \u00e8 quello scolpito nel 1856 da Alessandro Rossi (1820-1891) sullo zoccolo della fontana di Piazza sant'Antonio abate, dominata dalla marziale figura dell'emerito barone Giovan Antonio Marcacci (1769-1854). Non \u00e8 frutto di fantasia, ma volont\u00e0 di ricalcare un'antica iconografia di cui esistono modelli sia nella vecchia che nella nuova collegiata, sia in un documento del 1560 rinvenuto 350 anni pi\u00f9 tardi a Torino dallo storico Emilio Motta (1855-1920). In ogni caso, nel 1899 si ritorna alla presunta versione primigenia, salvo poi, dopo lievi ritocchi ulteriori, preferire, nel 1986, un pardo stilizzato di color argenteo su fondo azzurro.\nGi\u00e0! pardo o leone? La diatriba - citiamo - \"nacque ufficialmente nel 1952. Il regolamento organico comunale di allora descriveva lo stemma cittadino \"rappresentato da un pardo rampante\"; idem nelle successive disposizioni del 1972. Ma nel 1990, dopo discussioni delle quali sarebbe interessante riferire pi\u00f9 diffusamente, si arriv\u00f2 a un compromesso: \"Lo stemma e la bandiera comunali - recita l'articolo 1 al paragrafo 2 - raffigurano il leone (pardo) rampante in argento su sfondo azzurro\"\". Si tratta di questione puramente semantica perch\u00e9 le sembianze sono restate sempre quelle del leone.\nOltre alle fonti classiche, si vedano a questo proposito gli articoli pubblicati dalla \"Rivista di Locarno\", un mensile illustrato locale, nell'aprile del 1995 e nel dicembre del 1998 a firma Gianni Mondini e Luca Tomamichel (cui appartiene la precedente citazione).\nIl \"pardo\" \u00e8, dal 1968, anche l'onorificenza che premia le opere pi\u00f9 meritorie presentate al Festival internazionale del film di Locarno. La statuetta, ideata dallo scultore Remo Rossi (1909-1982), ha sostituito la tradizionale \"vela\". Un festival che nel 1982, cavalcando l'equivoco di cui sopra, ha fatto ancora pi\u00f9 suo questo simbolo tingendosi per la prima volta di giallo e di nero. La linea grafica \"leopardata\" \u00e8 tuttora uno dei segni forti, dal punto di vista dell'immagine, del pi\u00f9 importante evento culturale nazionale.\nMonumenti e luoghi d'interesse.\nAltre opere d'arte.\nNei musei e nei conventi sono inoltre conservate le seguenti opere d'arte:\nCultura.\nCucina.\nDue ricette tradizionali di Locarno sono il capiler e il piccione alla locarnese.\nGeografia antropica.\nImpianto urbanistico.\nL'abitato ha preso corpo lungo la dorsale che corre alle falde della montagna, corrispondente alle odierne Vie San Gottardo, Sempione, Cappuccini, Borghese e Vallemaggia, e almeno quattro sono i punti focali riconoscibili, ovvero quelli -da est a ovest- delle attuali zone di Ceresol, San Vittore, Sant'Antonio e Passetto, in posizione prudentemente sopraelevata rispetto a lago e fiume, ma da essi non troppo discosti. L'acqua, probabilmente la ragione prima dell'esistenza di Locarno (\"al centro di un vasto confluire di acque\", la definisce Piero Bianconi), ne ha infatti sempre condizionato destino e fisionomia, nel bene e nel male. Una poco verosimile ma significativa etimologia vuole d'altronde che il nome derivi dal celtico Loc-ar-on, luogo situato vicino a un fiume e sulla riva di un lago (in ambito toponomastico; Virgilio Gilardoni azzarda anche l'altrettanto celtico Leukara, la bianca).\nIn epoca medievale il fulcro delle attivit\u00e0, in era preromana e romana concentrate nell'area di San Vittore a Muralto (dove rester\u00e0 tuttavia, e sino al 1816, ancorato il potere religioso, ovvero il collegio dei canonici), si sposta gradualmente verso quella della collegiata di Sant'Antonio abate. Sull'asse di transito principale (Via Borghese) se ne innestano altri due di primaria importanza, che s'intersecano (Via Sant'Antonio e Via Cittadella con i rispettivi prolungamenti costituiti dalle Vie alla Motta e San Francesco). Attorno a queste strade si organizza l'insediamento, i cui limiti a sud/sud-ovest, al piede della \"motta\", sono fissati dal castello e dalla parata di edifici che si affacciano sulla riva del Verbano e che diventeranno il futuro fronte settentrionale di Piazza Grande.\nFino al XIX secolo e con rade eccezioni, l'ammodernamento e l'addensamento edilizio si limitano a questo circoscritto perimetro, vuoi per la progressiva perdita d'importanza del borgo, vuoi per l'impossibilit\u00e0 di espandersi su uno spazio soggetto come pochi alle sfuriate della natura.\nLa costruzione di ripari nel tentativo di ammansire la Maggia, e tra essi il cosiddetto muraccio (grosso modo dove oggi si trova Via Bernardino Luini, tra il lago e quello che fu il porticciolo fortificato del castello), consente una timida colonizzazione del delta. Nel 1828 viene scavato il naviglio che, penetrando in quello che diventer\u00e0 poi Largo Franco Zorzi, stimola l'installazione di nuovi commerci e un rinnovamento delle case immediatamente a monte, di tipologia ancora medievale. Piazza Grande, slargo sino ad allora non delimitato a meridione se non da qualche piantagione, si avvia ad assumere l'odierna forma con l'erezione, nel biennio 1837-1838, del palazzo governativo, diventando contemporaneamente il baricentro della vita locale, a detrimento di Piazza Sant'Antonio. Una successiva valorizzazione del comparto seguir\u00e0 nel 1869 con la realizzazione, al posto del naviglio, irrimediabilmente danneggiato dalla catastrofica alluvione del 1868, di un porto a sacco, voluto per incrementare commercio e industria e circondato da alberature secondo un preciso schema.\nA determinare per\u00f2 la volont\u00e0 di procedere ad un ambizioso cambiamento di scala \u00e8 l'arrivo dei primi sbuffanti treni da nord, con a bordo il loro carico di turisti, e, soprattutto, l'arginatura del fiume, che tra il 1891 e il 1907 ridisegna l'intero assetto del comprensorio. Al biennio 1893-1894 risale il piano del consulente comunale Giovanni Rusca, che non solo permetter\u00e0 l'espansione verso sud-est e sud-ovest dei limiti edificabili, ma che, con la sua adozione, seppure nella versione edulcorata del 1898, modificher\u00e0 equilibri e gerarchie urbane. Sullo spazio appena conquistato, a fronteggiare la Citt\u00e0 Vecchia, sorgono infatti stabili di contenuto pubblico, come il nuovo palazzo postale (1900, oggi sede della banca UBS), il teatro (1902), il pretorio (1908), ma anche, in posizione pi\u00f9 periferica, perch\u00e9 destinati a meno nobili attivit\u00e0, la palestra (1904) e il nuovo macello (1910). La fitta rete di strade e piazze (queste poi ridotte all'unica Piazza Fontana Pedrazzini) progettata dall'ingegner Rusca, bench\u00e9 secondo un concetto per certi versi gi\u00e0 allora superato, fa dell'area in questione una sorta di laboratorio, esempio quasi esclusivo nel panorama urbanistico elvetico. A est la sua severa ortogonalit\u00e0, bella dov'\u00e8 rigorosa, si scontra con la sinuosit\u00e0 del lungolago in un rapporto mai risolto (manca il generoso \"cuscinetto\" di giardini pubblici previsto dalla versione originaria), mentre a sud e ad ovest si stempera in un disegno che si fa sempre pi\u00f9 incerto e confuso.\nParallelamente al formarsi del Quartier Nuovo, gli altri cambiano morfologia. E anche in questo contesto non si pu\u00f2 non parlare dell'evoluzione che subiscono Muralto e Orselina, volenti o nolenti sempre pi\u00f9 intimamente allacciati alla citt\u00e0, da un lato perch\u00e9 ne accolgono una parte dei servizi (in primis il capolinea della \"Gotthardbahn\", attorno al quale si ridistribuiscono determinate funzioni sovracomunali) e dall'altro perch\u00e9 i pi\u00f9 rinomati alberghi (a partire dal gigantesco, per la realt\u00e0 locale, Grand Hotel Locarno) vi trovano privilegiata sede. Se la collina, dai Monti della Trinit\u00e0 a Brione Verzasca, si \"specializza\", sacrificando i suoi vigneti al turismo, a lago si edificano anche le abitazioni di una nascente e agiata borghesia legata all'ulteriore sviluppo di industria e commercio. Zone meno pregiate subiscono di riflesso queste dinamiche, espandendosi per\u00f2 in modo caotico. Ad esempio, la Campagna, a ovest, cresce, andandosi a congiungere con Solduno, sulle tracce di una parcellizzazione di stampo agricolo, solo vagamente disciplinata dagli assi costituiti da Via Vallemaggia (la direttrice storica) e dalle novecentesche Via Bartolomeo Varenna e Via Alberto Franzoni, quest'ultima fiancheggiante la linea ferroviaria per la Vallemaggia e le Centovalli e quindi anche l'oggi scomparsa stazione di Sant'Antonio, nelle cui vicinanze sorgono come logica reazione stabili destinati ad attivit\u00e0 artigianali e piccole fabbriche. Indirizzi che non cambiano in tempi pi\u00f9 recenti, ma che, semmai, vengono esasperati con la speculazione degli anni sessanta e settanta del secolo scorso.\nNel 1976 il Gran Consiglio ticinese vota i crediti per procedere alla prima tappa del piano viario del Locarnese (di cui si discuteva da un decennio), comprendente il tronco Piazza Castello-San Materno, collegamento a carattere autostradale che, scavalcando la Maggia, va ad affiancare il solo fino ad allora esistente tra la citt\u00e0 e Ascona, Ronco sopra Ascona, Brissago e la sponda piemontese del Verbano. \u00c8 la premessa per la realizzazione, concretizzatasi nel 2001, della grande rotonda, un vuoto di 100 metri di diametro escogitato dall'architetto Aurelio Galfetti. Quest'arena, assurta a principale porta d'ingresso, \u00e8 destinata a divenire il perno della riorganizzazione urbanistica del comparto, fungendo da cerniera tra contrade i cui limiti non si erano mai armoniosamente amalgamati.\nUn accenno lo merita anche Solduno, gi\u00e0 appartenente, come altre \"vicinanze\", alla \"Magnifica Comunit\u00e0 di Locarno\" e tornato nella pi\u00f9 stretta orbita del capoluogo, dapprima come frazione e poi come quartiere, dopo essere stato comune indipendente (nell'accezione moderna del termine) dal 1803 al 1928. L'interesse risiede nel carattere rurale del nucleo, tuttora perfettamente leggibile, con il suo piacevolmente disordinato dedalo di vicoli e viuzze, mentre a est il resto del territorio si \u00e8 da tempo saldato con quello gi\u00e0 fittamente costruito dei rioni di Sant'Antonio/In Selva e Campagna.\nInfrastrutture e trasporti.\nFerrovie.\nLa Stazione centrale di Locarno si trova ufficialmente sul territorio del Comune di Muralto, ma la citt\u00e0 ospita cinque altre stazioni ferroviarie. Nel polo di sviluppo economico del quartiere di Riazzino si trova l'omonima stazione delle Ferrovie federali, che nel 2009 ha sostituito, nell'ambito del servizio viaggiatori, la stazione di Riazzino-Cugnasco, la quale sino ad allora aveva anche detenuto il primato di stazione svizzera posta alla quota altimetrica pi\u00f9 bassa. La giurisdizione comunale si estende infatti sino al Piano di Magadino in mezzo a cui scorre il fiume Ticino. Questa porzione di territorio, strappata alle acque grazie alle bonifiche ottocentesche, \u00e8 anche pi\u00f9 vasta del settore urbano. Vi trovano spazio biotopi palustri protetti, agricoltura, vie di comunicazione, l'aeroporto e industrie.\nSul territorio di Locarno si trovano inoltre quattro stazioni ferroviarie della linea Domodossola-Locarno, il celebre treno panoramico, meglio noto come \"Centovallina\", che collega Locarno con la citt\u00e0 di Domodossola e la Svizzera romanda.\nAeroporti.\nLa citt\u00e0 \u00e8 servita dall'Aeroporto cantonale di Locarno, situato nel Parco del Piano di Magadino nei pressi del Lago Maggiore. \u00c8 il pi\u00f9 importante aeroporto per movimenti aerei totali tra i 44 aerodromi della Confederazione non aperti al regolare traffico di linea. La sua rilevanza \u00e8 data anche dalla sua funzione di \"aeroporto-scuola\" sia civile sia militare. A Locarno si possono seguire le formazioni per: volo a vela, aeromobili plurimotore, paracadutismo, elicotteri e aeromobili monomotore. Inoltre, \u00e8 l\u2019unico aeroporto dedicato all'istruzione base per i piloti e i paracadutisti militari.\nTrasporti pubblici.\nDalla piattaforma d'interscambio costituita dalla stazione FFS partono o passano 11 linee urbane e suburbane. Otto, inclusa anche quella ferroviaria per le Centovalli e Domodossola, sono gestite dalle FART, le Ferrovie e Autolinee Regionali Ticinesi, (315 Stazione FFS-Cavergno Posta, 316 Stazione FFS-Brissago Brenscino, 314 Stazione FFS-Ronco s/A Posta, 312 Via della Pace-Mergoscia Posta, 1 Ascona Posta-Tenero Brere, 2 Lido-Stazione FFS -via Brione s/M, Orselina e Monti della Trinit\u00e0, o inversamente, seguendo un percorso circolare-, 7 Stazione FFS-Losone Zandone e ** Stazione FFS-Camedo\u2192Domodossola). Una linea (311 FEVI-Bellinzona Stazione FFS) \u00e8 servita sia dalle FART sia da AutoPostale Ticino. Infine, due linee sono affidate ad AutoPostale Ticino (Stazione FFS-Russo e Via della Pace-Sonogno).\nLa fascia collinare (Madonna del Sasso, Orselina, Monti della Trinit\u00e0) \u00e8 raggiungibile anche tramite la Funicolare Locarno-Madonna del Sasso con partenza da Viale Francesco Balli.\nLa montagna (Br\u00e8, San Bernardo e Cardada) \u00e8 accessibile tramite la funivia che sale da Via Santuario.\nTenero, la riviera di Gambarogno, Ascona, Porto Ronco, Brissago e le sue isole possono essere raggiunti per mezzo dei battelli della NLM, la Navigazione Lago Maggiore, che hanno il loro approdo in Viale Giuseppe Motta.\nAmministrazione.\nDi seguito l'elenco dei primi cittadini della citt\u00e0 di Locarno dal 1803\nGemellaggi.\nLocarno \u00e8 gemellata con 10 citt\u00e0 del mondo:\nAltre informazioni amministrative.\nComuni aggregati a Locarno.\nIl 31 agosto 2004 \u00e8 stato abbandonato il progetto di aggregazione per il nuovo comune di Cugnasco-Gerre al fine di unire a \"Cugnasco\" e \"Gerra Verzasca\" anche le locarnesi \"Gerre di Sotto\". L'idea \u00e8 stata accantonata a causa del voto contrario della popolazione della citt\u00e0, che non ha voluto perdere la sua frazione.\nNel corso del 2005, sono state raccolte le firme necessarie per l'iniziativa popolare volta a promuovere uno studio inerente alla fusione con alcuni dei comuni limitrofi: Muralto, Minusio, Orselina, Brione sopra Minusio ed eventualmente Tenero-Contra e Mergoscia. Lo scopo primario di questo matrimonio sarebbe di creare un polo di circa 30\u00a0000 abitanti, pi\u00f9 forte economicamente e con pi\u00f9 voce in capitolo a livello cantonale e federale.\nChiamati alle urne il 30 settembre 2007, i ticinesi hanno rifiutato di concedere all'agglomerato, il solo delle sue dimensioni a non essere allacciato alla rete viaria nazionale, il completamento del collegamento (A13) con l'autostrada A2.\nIl 25 settembre 2011 la popolazione ha bocciato in votazione consultiva il progetto di aggregazione della Sponda sinistra della Maggia. Solo in due (Locarno e Mergoscia) dei sette Comuni (gli altri 5 sono Minusio, Muralto, Orselina, Brione s/Minusio e Tenero-Contra) i voti favorevoli sono stati la maggioranza. Il progetto \u00e8 stato dunque abbandonato dal Consiglio di Stato.\nSport.\nCalcio.\nLa squadra di calcio della citt\u00e0 di Locarno \u00e8 il FC Locarno che milita attualmente, e dopo il fallimento del 2018, nella Quarta Lega regionale."}
{"id": "231961", "revid": "242434", "url": "https://it.wikipedia.org/wiki?curid=231961", "title": "Alla ghibellina", "text": ""}
{"id": "231962", "revid": "1305772", "url": "https://it.wikipedia.org/wiki?curid=231962", "title": "Icona", "text": ""}
{"id": "231963", "revid": "126257", "url": "https://it.wikipedia.org/wiki?curid=231963", "title": "Gigliato (araldica)", "text": ""}
{"id": "231964", "revid": "2225", "url": "https://it.wikipedia.org/wiki?curid=231964", "title": "Richard Milhous Nixon", "text": ""}
{"id": "231968", "revid": "2175", "url": "https://it.wikipedia.org/wiki?curid=231968", "title": "Eliantina", "text": ""}
{"id": "231970", "revid": "287204", "url": "https://it.wikipedia.org/wiki?curid=231970", "title": "Giglio dal pi\u00e8 nodrito", "text": "Giglio dal pi\u00e8 nodrito \u00e8 un termine utilizzato in araldica per indicare un giglio che muove da una pezza o figura senza che vi appaia il piede, quasi fosse reciso."}
{"id": "231974", "revid": "2225", "url": "https://it.wikipedia.org/wiki?curid=231974", "title": "John Calvin Coolidge", "text": ""}
{"id": "231975", "revid": "2225", "url": "https://it.wikipedia.org/wiki?curid=231975", "title": "Herbert Clark Hoover", "text": ""}
{"id": "231978", "revid": "2225", "url": "https://it.wikipedia.org/wiki?curid=231978", "title": "Lyndon Baines Johnson", "text": ""}
{"id": "231980", "revid": "110157", "url": "https://it.wikipedia.org/wiki?curid=231980", "title": "B\u00f6singen (Svizzera)", "text": "B\u00f6singen (toponimo tedesco, dal 1953 al 1962 ufficialmente Grossb\u00f6singen; in francese \"B\u00e9singue\", desueto) \u00e8 un comune svizzero di 3\u00a0178 abitanti del Canton Friburgo, nel distretto della Sense.\nStoria.\nNel 1977 il comune di B\u00f6singen, istituito nel 1831, ha ceduto Oberb\u00f6singen, la porzione orientale del suo territorio , al comune di W\u00fcnnewil-Flamatt.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1970 con Oberb\u00f6singen):\nGeografia antropica.\nFrazioni.\nLe frazioni di B\u00f6singen sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "231982", "revid": "339392", "url": "https://it.wikipedia.org/wiki?curid=231982", "title": "William Almon Wheeler", "text": ""}
{"id": "231985", "revid": "394", "url": "https://it.wikipedia.org/wiki?curid=231985", "title": "Sophora japonica", "text": ""}
{"id": "231986", "revid": "110157", "url": "https://it.wikipedia.org/wiki?curid=231986", "title": "W\u00fcnnewil-Flamatt", "text": "W\u00fcnnewil-Flamatt (toponimo tedesco; fino al 1973 \"W\u00fcnnewil\") \u00e8 un comune svizzero di 5\u00a0558 abitanti del Canton Friburgo, nel distretto della Sense.\nStoria.\nNel 1977 ha inglobato Oberb\u00f6singen, la porzione orientale del territorio del comune limitrofo di B\u00f6singen, .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni e quartieri.\nLe frazioni e i quartieri di W\u00fcnnewil-Flamatt sono:\nInfrastrutture e trasporti.\nW\u00fcnnewil-Flamatt \u00e8 servito dalle stazioni di Flamatt, di Flamatt Dorf e di W\u00fcnnewil sulle ferrovie Losanna-Berna e Sensetalbahn.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "231988", "revid": "4106", "url": "https://it.wikipedia.org/wiki?curid=231988", "title": "W\u00fcnnewil", "text": ""}
{"id": "231990", "revid": "104458", "url": "https://it.wikipedia.org/wiki?curid=231990", "title": "\u00d6tzi", "text": ""}
{"id": "231991", "revid": "4106", "url": "https://it.wikipedia.org/wiki?curid=231991", "title": "Flamatt", "text": ""}
{"id": "231993", "revid": "120575843", "url": "https://it.wikipedia.org/wiki?curid=231993", "title": "Nunatak", "text": "Nunatak (in lingua inuit: \"picco isolato\") \n\u00e8 un termine usato in geologia e in glaciologia per definire la sommit\u00e0 di una montagna non coperta da neve o ghiaccio che si erge all'interno oppure ai margini di un campo di ghiaccio o di un ghiacciaio o di una delle due calotte glaciali, quella antartica o quella groenlandese. Spesso vengono chiamati anche isole glaciali, quando invece sono circondati da un'azione glaciale, questi piccoli promontori rocciosi vengono indicati anche come rognons.\nCaratteristiche.\nI \"nunatak\" costituiscono punti di riferimento facilmente identificabili nei ghiacciai e nei campi di ghiaccio tanto che spesso si attribuisce loro un nome. Hanno una forma spigolosa e frastagliata a causa dei cicli di scongelamento a cui sono sottoposti, in forte contrasto con i contorni pi\u00f9 arrotondati del terreno sottostante, eroso progressivamente dal ghiaccio, visibili quando quest'ultimo si ritira lasciandolo esposto.\nRappresentando una sorta di \"isola\" nel ghiaccio, e poich\u00e9 di solito si trovano ai margini della calotta glaciale, i \"nunatak\" possono avere una flora diversa da quella dell'ambiente circostante, e furono inizialmente ritenuti essere una sorta di refugium glaciale per la vegetazione, potendo fungere da centro di ridiffusione delle specie. Studi pi\u00f9 recenti tendono invece a indicare che l'opera di ridiffusione parta da altri centri.\nEtimologia.\nIl termine deriva dalla lingua inuit con il significato di \"picco isolato\" ed \u00e8 entrato in uso nella lingua inglese nel 1877."}
{"id": "231996", "revid": "1428881", "url": "https://it.wikipedia.org/wiki?curid=231996", "title": "Un posto al sole (soap opera)", "text": "Un posto al sole \u00e8 una soap opera italiana, in onda su Rai 3 da luned\u00ec 21 ottobre 1996.\nAmbientata a Napoli, \u00e8 la prima soap opera interamente prodotta in Italia, nonch\u00e9 la pi\u00f9 longeva.\nProduzione.\n\"Un posto al sole (Upas)\" \u00e8 un format originale ideato da Wayne Doyle con la collaborazione di Adam Bowen, Gino Ventriglia e Michele Zatta. Il metodo di produzione \"industriale\" \u00e8 basato sul format \"Neighbours\": una serie australiana che racconta le vicende di alcune famiglie che vivono nell'immaginaria \"Ramsay Street\". La serie italiana \u00e8 prodotta da Rai Fiction, Fremantle e Centro di produzione Rai di Napoli. L'idea iniziale di produrre e collocare nel palinsesto RAI la fiction che poi sarebbe diventata Upas \u00e8 stata di Giovanni Minoli, dirigente RAI, il quale si \u00e8 poi molto impegnato e battuto per concretizzare il progetto.\nA differenza delle classiche soap opera incentrate su intrighi amorosi decontestualizzati e atemporali, la narrazione di \"Un posto al sole\" \u00e8 fortemente radicata nella realt\u00e0 contemporanea, mutabile, ricca di sfumature e contrasti; in particolare, nella realt\u00e0 della citt\u00e0 di Napoli. In tal senso, il racconto di Upas \u00e8 sincronizzato con il calendario del mondo reale; quindi segue stagioni, festivit\u00e0, eventi significativi, mode nel momento in cui lo spettatore le vive. Inoltre Upas intreccia storie d'amore, di coppia e familiari con vicende ispirate all'attualit\u00e0 e cronaca nera; nonch\u00e9 con vicende comiche, tragicomiche e macchiettistiche, che spesso ricalcano la commedia Napoletana. Per questa sua vocazione, \"Un posto al sole\" \u00e8, pi\u00f9 precisamente, un real drama piuttosto che una soap opera. La variet\u00e0 di situazioni trattate consente agli attori di cimentarsi in registri recitativi diversi pur interpretando sempre lo stesso personaggio.\nFra le tematiche sviluppate ci sono: i problemi sociali come, ad esempio, la disoccupazione, la violenza, la delinquenza, la discriminazione, la tossicodipendenza, la malattia, l'emarginazione, l'integrazione; le investigazioni di stampo poliziesco volte ad individuare uno o pi\u00f9 colpevoli di reati di qualsiasi genere e gravit\u00e0 (inclusi quelli di Camorra) con il coinvolgimento di tutti i soggetti operanti in ambito legale (forze dell'ordine, commissari, magistrati, avvocati, investigatori privati); i procedimenti giudiziari.\nInvece fra i siparietti comici di Upas meritano una menzione particolare quelli di Patrizio Rispo e Marzio Honorato, i cui sketch dei relativi personaggi, Raffaele Giordano e Renato Poggi, ricordano quelli tra Tot\u00f2 e Peppino De Filippo, e quelli di Germano Bellavia e Lucio Allocca, le cui vicende dei relativi personaggi, Guido Del Bue e Otello Testa, sono spesso raccontate con buona dose di ironia.\nTrama.\nLa storia racconta la vita degli abitanti di un condominio, Palazzo Palladini, situato sulla collina partenopea di Posillipo, di fronte al mare e al Vesuvio. Nei primi anni \u00e8 prevalentemente incentrata sulle vicende della prestigiosa famiglia Palladini, proprietaria dello stabile e dei cantieri che portano il loro nome. Alla morte del conte Giacomo Palladini, noto aristocratico napoletano, tutta la sua fortuna \u00e8 ereditata dalla famiglia del nipote Tancredi Palladini che \u00e8 sposato con Federica Casale Palladini e ha tre figli: il primogenito Alberto Palladini, avvocato, Alessandro Palladini, ingegnere navale, e la minore, Eleonora Palladini, spirito libero e giramondo che vive spesso a Londra. Il conte lascia invece l'appartamento pi\u00f9 amb\u00ecto, chiamato \"terrazza\" (per la terrazza che domina il golfo di Napoli), alla figlia naturale, Anna Boschi, avuta con la governante, Maria Boschi. Anna si trasferisce a Palazzo insieme all'amica del cuore Silvia Graziani e al cugino di quest'ultima Guido Del Bue, a cui si aggiungono quasi subito gli inquilini: Michele Saviani, giornalista impegnato contro la criminalit\u00e0 organizzata, e Claudia Costa, modella. La contessa Federica, stizzita per lo smacco ricevuto dal conte Giacomo, cerca in tutti i modi di rendere difficile la vita di Anna, ritenendola inferiore per nascita. Inoltre la donna si accanisce su di lei quando Anna scatena involontariamente una faida fratricida tra i fratelli Palladini che si contendono il suo amore.\nNel corso delle puntate, le varie vicende si dipanano facendo uscire di scena alcuni protagonisti e introducendone altri. Anna s'innamora del mite e generoso Alessandro ma sposa lo spocchioso e snob Alberto. Quando Alessandro, da tutti creduto morto in mare, riappare, lo scontro tra i fratelli riprende con toni cos\u00ec accesi da costringere Anna a lasciare Napoli. Ritorna qualche anno dopo riuscendo a coronare il suo sogno d'amore con Alessandro, che nel frattempo aveva sposato Cristina Morraca, uccisa poi dalla camorra. In seguito i due partono per la Nuova Zelanda dove si stabiliscono definitivamente. Alberto ha un'avventura con Sonia Campo, da cui nasce il figlio, Gianluca Palladini. Inizialmente Alberto lo rifiuta ma poi lo accetta quando diagnosticano la sua sterilit\u00e0 a seguito di un incidente; condizione che si rivela poi temporanea. Sonia abbandona il bambino e i coniugi Poggi lo adottano illegalmente per poi restituirlo ad Alberto. Alberto \u00e8 costretto sotto ricatto ad accogliere anche Sonia, che realizza il suo desiderio di elevazione sociale. Asfissiato da Sonia e intenzionato a unirsi a Claudia Costa, di cui \u00e8 innamorato, Alberto cerca di disfarsi di Sonia, ma non trova il coraggio di ucciderla. Scoperto il disegno per eliminarla, Sonia impone a Claudia di lasciare Alberto con una lettera d'addio carica d'odio e di abbandonare Napoli. Come conseguenza di una brutta caduta, Alberto resta paralizzato e Sonia ne approfitta per drogarlo con la morfina, costringendolo a sposarla. Il matrimonio per\u00f2 si rivela una farsa e Alberto l'allontana. Sonia sparisce e Alberto \u00e8 accusato della sua morte: condannato, trascorre un periodo in carcere dove viene stuprato. Ritorna libero quando si scopre che Sonia \u00e8 viva e ha solo simulato la sua morte per incastrarlo e vendicarsi di lui. Alla fine Alberto si riunisce a Claudia e i due partono, stabilendosi in Argentina dalla madre Federica. Nel frattempo il padre Tancredi \u00e8 deceduto in modo naturale. Sonia si redime tra le braccia di Luca De Santis, medico inquilino del palazzo dal passato travagliato, con due matrimoni finiti a causa dalla morte delle mogli. Ottenuta la custodia del figlio, Sonia ai trasferisce a Siena con Luca e Gianluca. Gianluca ricompare diciassettenne per un breve periodo durante il quale ha una storia adolescenziale con Rossella Graziani, figlia di Silvia e Michele, per poi ritornare nuovamente a Siena e troncare i rapporti col padre. I Palladini tornano a varie riprese per cercare di riprendere il controllo dei cantieri senza per\u00f2 riuscirci mai: Alessandro rientra in scena per pochi mesi nel 2007 per poi ritornare in Nuova Zelanda, mentre Alberto rientra pi\u00f9 volte fino a stabilirsi nuovamente a Napoli dove vive alterne fortune e rovinose cadute nel tentativo disperato di ritornare al potere e agli antichi fasti. Viene sospeso dall'albo degli avvocati; non disdegna di fare affari con la camorra e utilizzare mezzucci poco etici per ottenere i suoi scopi; incorre in problemi con la giustizia, in alcuni casi da innocente, in altri da colpevole. Alberto ha un secondo figlio, Federico Palladini, con una cameriera, Clara Curcio, figlia del boss di camorra Mariano Tregara.\nL'uscita di scena dei fratelli Palladini coincide con l'ascesa del personaggio di Roberto Ferri: un abile e scaltro uomo d'affari, di umili origini, che sposa Sofia Corsani, figlia di un ricco capitano d'industria, Attilio Corsani. Sofia e Roberto divorziano e la donna si trasferisce in Francia, uscendo di scena. Dopo aver rovinato i Palladini e ottenuta la maggioranza di controllo dei cantieri, il finanziere senza scrupoli inizia una storia d'amore tormentata con Eleonora Palladini, allora manager e proprietaria della casa discografica StarBox. In un momento di attrito nel loro rapporto Roberto abusa di Eleonora e cos\u00ec la coppia concepisce un figlio, Sandro Ferri. Ferita e traumatizzata dall'esperienza, Eleonora trova sostegno in Filippo Sartori, giovane manager della Starbox e figlio illegittimo di Roberto che ne ha riconosciuto la paternit\u00e0. Filippo e Eleonora iniziano una breve relazione e Filippo si trova a contendere al padre la stessa donna. Accecato da gelosia e rabbia, Roberto spinge sull'orlo della follia Eleonora e tenta d'internarla con la collaborazione di Marina Addezio Giordano, molto attratta dal carisma e dalla ricchezza di Roberto. Eleonora si salva e Roberto vive una svolta esistenziale. Il malavitoso Tony Santoro rapisce Sandro; durante le concitate fasi della liberazione del bambino il fratello-complice di Santoro muore e un proiettile colpisce Roberto. Entrato in coma, Roberto si risveglia senza memoria ma con l'opportunit\u00e0 di ricominciare diventando un uomo migliore con l'aiuto di Carmen Catalano, ragazza del popolo, cameriera al Vulcano e cantante promessa della StarBox. Carmen, innamorata di Filippo, riesce a conquistarlo e sposarlo. Eleonora e Roberto si ritrovano e ricostruiscono la loro storia d'amore ma la vendetta di Santoro si abbatte su loro: il malvivente li bracca, uccidendo Eleonora che muore fra le braccia di Roberto. L'uomo impazzisce dal dolore ma Marina, da sempre innamorata di lui, lo salva. Fra i due inizia una relazione d'amore e odio costellata da distruttivi colpi bassi reciproci e grandi ritorni di fiamma. Si sposano due volte ma la loro unione naufraga in entrambi i casi. Roberto sposa anche Greta Fournier, con cui ha una figlia, Cristina Ferri. Anche il matrimonio con Greta finisce e la donna lascia Napoli con la figlia Cristina e il nuovo compagno, l'insegnante Eduardo Nappi; Cristina continua per\u00f2 a frequentare periodicamente il padre. Roberto scopre di avere anche un altro figlio, Tommaso Sartori, ragazzo controverso dalla dubbia moralit\u00e0 che muore per mano dei narcotrafficanti in Messico. Tommaso \u00e8 il frutto di una relazione extraconiugale fra Ferri e la moglie di Giorgio Sartori, proprietario dei cantieri Flegrei e zio di Filippo per parte di madre, Irene Sartori: Giorgio lo adotta e lo cresce come se fosse suo. Ferri continua con successo ad operare nel mondo degli affari con l'aiuto del figlio Filippo; in taluni casi, anche in modo spregiudicato. Concluso tragicamente il matrimonio con Carmen dopo la morte del loro figlioletto Valerio Sartori, Filippo ritrova l'amore e sposa Serena Cirillo, da cui ha due figlie: Irene Sartori e Elisabetta Sartori. Serena gestisce un B&amp;B, il \"Blue\"; ha cresciuto le due sorellastre gemelle, Micaela e Manuela Cirillo, sopperendo alla mancanza di due padri e di una madre, Monica Cirillo, artista inaffidabile e assente. Serena conosce il padre, Gigi Del Colle, un attore di chiara fama che muore poco dopo lasciandole le sue sostanze in eredit\u00e0. Ormai adulto Sandro \u00e8 protagonista di numerose vicende: in particolare si avvicina al teatro, scopre la sua omosessualit\u00e0 e si trasferisce a Roma con il suo compagno, l'attore Claudio Parenti. Marina diventa la ricca azionista di maggioranza dei cantieri dopo aver sposato l'imprenditore Riccardo Ranieri: responsabile della morte del marito, ne diventa unica erede, impedendo che la figlia legittima dell'uomo, Paola Nuzzi, fosse riconosciuta legalmente. Marina ha due figli: Lorenzo Sabelli, sottratto alla nascita e ritrovato da adulto e Elena Giordano, figlia del primo marito Rocco Giordano, cugino del portiere di Palazzo Palladini, Raffaele Giordano. Lorenzo \u00e8 un avvocato di successo che vive a Londra. In seguito anche Elena si stabilisce a Londra con la figlia, Alice Pergolesi, avuta dal fotografo Andrea Pergolesi con cui \u00e8 stata brevemente sposata e lavora nel ristorante di propriet\u00e0 del fratello Lorenzo. Alice e Elena ritornano di tanto in tanto a Napoli per vivere nuove avventure.\nCol passare degli anni i ragazzi della Terrazza diventano adulti, vivono molte vicissitudini e continuano ad abitare negli appartamenti di Palazzo Palladini con le loro famiglie. Silvia Graziani scopre di essere stata adottata: i suoi veri genitori sono un prete e una governante, Teresa Diacono. Teresa ricostruisce il rapporto con la figlia Silvia e sposa il vigile Otello Testa, collega di Guido, anch'esso vigile urbano. Dopo svariati anni Teresa e Otello, ormai pensionati, si trasferiscono nel piccolo paese immaginario di Indica. Silvia \u00e8 proprietaria e gestisce un bar a Posillipo, Caff\u00e8 Vulcano (detto anche semplicemente \"Vulcano\"), divenuto poi anche tavola calda. Nel locale si svolgono molte vicende della storia ed \u00e8 il luogo preferenziale di ritrovo di tutti i personaggi. Fin da subito Silvia s'innamora del giornalista Michele Saviani; i due iniziano una relazione che sfocia in un matrimonio e che perdura nel tempo fra mille separazioni e ritorni. Michele riconosce e cresce come sua figlia Rossella Graziani, concepita da un rapporto fra Silvia e l'amico gay Luciano Simioli. Rossella \u00e8 laureata in medicina e studia per la specializzazione. Guido Del Bue sposa Assunta Salvetti, proprietaria di una macelleria, da cui Guido ha un figlio, Vittorio Del Bue; il matrimonio finisce dopo qualche anno e Assunta si trasferisce con Vittorio in un'altra citt\u00e0. Guido subentra a Otello come capo del comando dei vigili urbani di zona e si risposa con la vigilessa Mariella Altieri, da cui ha un altro figlio, Lorenzo Del Bue, detto \"Lollo\". Vittorio torna a Napoli ormai maggiorenne e lavora come influencer e DJ a radio Golfo 99 con il nome artistico di \"Vicky Beef\".\nAltri inquilini del Palazzo sono la famiglia Poggi-Boschi. Renato Poggi lavora ai cantieri come contabile e braccio destro della famiglia Palladini, in seguito di Roberto Ferri. Sua moglie, Giulia Cozzolino Poggi, \u00e8 un'assistente sociale. La coppia ha due figli: Angela Poggi e Nikolin \"Niko\" (Reka) Poggi. I coniugi divorziano e Renato si ritira in pensione a fare il nonno. Angela \u00e8 assistente sociale e lavora con la madre Giulia nel centro d'ascolto che le due donne gestiscono. Anche lei \u00e8 contesa dai fratelli Alessandro e Alberto Palladini ma s'innamora invece di Franco Boschi, fratellastro di Anna Boschi. Inizialmente Franco, cresciuto in quartieri popolari con un padre violento, \u00e8 una testa calda dedita al crimine; col tempo diventa un onesto meccanico e sposa Angela, con cui ha una figlia, Bianca Boschi. Franco finisce spesso in guai seri, perlopi\u00f9 per aiutare gli altri, coinvolgendo anche la sua famiglia. Adotta il piccolo scugnizzo Nunzio Cammarota, figlio di Katia Cammarota e nipote del boss della camorra Nunzio Vintariello. Franco \u00e8 proprietario e gestore di una palestra di box no profit nel centro storico, con funzione ludico-educativa per sottrarre ragazzi alla malavita. Niko \u00e8 un avvocato; ha vissuto la prima infanzia in Albania in un orfanotrofio ed \u00e8 stato adottato dai Poggi quando era molto piccolo. Appena maggiorenne diventa ragazzo padre di Jimmy Poggi. Niko cresce il bambino da solo poich\u00e9 la madre, Micaela Cirillo, si disinteressa completamente del figlio, trasferendosi in pianta stabile con la sorella e la madre a Berlino. Alla terrazza convivono con Angela e Franco anche l'ex fotografo, Andrea Pergolesi, donnaiolo incallito e la seconda moglie Arianna Landi, ex pattinatrice, che proviene da una famiglia di imprenditori abbienti di Siena. Andrea e Arianna lavorano e gestiscono il Vulcano con Silvia. La coppia non pu\u00f2 avere figli a causa della sterilit\u00e0 di Arianna, conseguente alla chemioterapia a cui la donna si \u00e8 sottoposta per curare il morbo di Hodgkin; i due adottano un bambino in Africa e si trasferiscono a Londra da Elena e Alice, dove lavorano con Elena nel ristorante di propriet\u00e0 del fratello di quest'ultima.\nA palazzo Palladini vive anche la famiglia Giordano-Bruni. Raffaele Giordano \u00e8 lo storico portiere tuttofare dello stabile: rappresenta sia l'anima del condominio sia il personaggio simbolo della fiction. All'inizio Raffaele \u00e8 sposato con Rita Cozzolino, casalinga e sorella di Giulia Poggi, con cui ha un figlio, Diego Giordano. Presto Raffaele scopre anche di avere un'altra figlia, Elisa Secoli Giordano, avuta da una relazione giovanile con Manuela Secoli; Elisa vive a Sperlonga. Rita assiste ad un omicidio di camorra e lo denuncia come testimone oculare; la camorra la uccide per ritorsione. Raffaele supera con difficolt\u00e0 il lutto ma, dopo alcuni anni, si risposa con Ornella Prati Bruni. Ornella \u00e8 una dottoressa che lavora all'ospedale San Filippo di Napoli. Si trasferisce da Milano con il marito Giorgio Bruni, rappresentante di gioielli e la figlia adolescente Viola Bruni nell'appartamento precedentemente occupato dal dottor Luca De Santis. Giorgio e Ornella si separano quando la donna scopre che il marito mantiene contemporaneamente due famiglie; in questo modo Viola conosce la sorellastra Sarah Ferreira, figlia di Giorgio e Paula Ferreira. Afflitto dal fatto di non poter pi\u00f9 recuperare il rapporto con la figlia Viola, Giorgio si suicida per un problema finanziario. Raffaele si sostituisce in tutto e per tutto come figura paterna di Viola che lo ama e considera come suo padre. Raffaele e Ornella hanno anche un altro figlio, Patrizio Giordano. Dopo la laurea in economia Diego parte per gli Stati Uniti dove rimane per tanti anni; tornato a Napoli, sostituisce Andrea e Arianna come gestore del Vulcano insieme a Silvia. Viola, laureata in lettere, \u00e8 una guida turistica, sposata con il celebre magistrato anticamorra Eugenio Nicotera (affettuosamente chiamato \"Geg\u00e8\" dal suocero Raffaele) con cui ha un figlio, Antonio Nicotera. La sua migliore amica \u00e8 Angela Poggi, che Viola considera come sua sorella; le due sono amiche intime di Elena Giordano. Patrizio studia per diventare cuoco e poi lavora come chef responsabile della cucina del Vulcano. \u00c8 amico fraterno di Vittorio Del Bue e Rossella Graziani; con quest'ultima il rapporto si \u00e8 evoluto in una relazione d'amore importante.\nPuntate.\n\"Un posto al sole\" \u00e8 uno dei programmi pi\u00f9 importanti del palinsesto di Rai 3 fin dal 21 ottobre 1996, giorno in cui venne trasmessa la prima puntata. Generalmente una stagione di \"Un posto al sole\" inizia a fine agosto/inizi settembre e termina a met\u00e0 luglio/inizio agosto dell'anno successivo. Nelle estati 1997 e 1998 and\u00f2 in onda anche la domenica, dalle ore 20:45, con un puntatone riassuntivo delle puntate trasmesse giornalmente nella settimana precedente.\nIl 3 aprile 2020 (puntata 5475) le puntate sono state sospese per via dell'emergenza di Covid-19 che ha causato uno stop delle riprese. Il 16 giugno 2020 sono riprese le registrazioni e la messa in onda \u00e8 iniziata il 13 luglio 2020 con la puntata 5476.\nLa soap \u00e8 stata girata e trasmessa in dalla prima alla tredicesima stagione. A partire dalla quattordicesima stagione, in vista del progressivo switch-off, viene girata in ; \u00e8 stata trasmessa in 4:3 letterbox nell'autunno 2009, e poi in 16:9 anamorfico a partire dall'inverno 2009-2010.\nNel 2011 la visione della soap \u00e8 stata consigliata per la prima volta con la presenza di un adulto, ponendo una linea gialla sotto il logo di Rai 3, visti gli argomenti trattati sulla camorra.\nIl 6 e il 7 agosto 2019, nelle puntate 5312 e 5313, per la seconda volta la visione della soap viene consigliata con la presenza di un adulto, usando lo stesso metodo usato sul logo di Rai 3 nel 2011, visti gli argomenti trattati sulla sessualit\u00e0 del padre di Alessandra \"Alex\" e Mia Parisi.\nPersonaggi e interpreti.\nI personaggi principali sono menzionati nella sigla d'apertura con volto, nome del personaggio e con nome e cognome dell'attore che lo interpreta. Accanto ad essi, vi sono gli attori del cast secondario, che sono cos\u00ec suddivisi:\nPersonaggi principali attuali.\nIn ordine di sigla:\nGuest star attuali.\nIn ordine di entrata in scena:\nGuest attuali.\nIn ordine di entrata in scena:\nPersonaggi principali usciti di scena.\nIn ordine di uscita di scena:\nAmbientazione.\nPalazzo Palladini.\nIl Palazzo Palladini, teatro di tutte le vicende, \u00e8 uno splendido palazzo che affaccia sul mare di Posillipo che si compone di diverse unit\u00e0 abitative:\nAl piano terra vi \u00e8 l'atrio condominiale.\nIl Palazzo ha anche un grande giardino, un belvedere e una spiaggia privata.\nAltre ambientazioni.\nAmbientazioni fisse e ricorrenti collocate al di fuori del perimetro di Palazzo Palladini:\nNel corso degli anni si sono avvicendate nella fiction altre e numerose ambientazioni, oggi dismesse perch\u00e9 superate dalla narrazione o non pi\u00f9 mostrate in video anche se citate. La maggior parte sono servite solo per una linea narrativa; alcune, invece, per un arco temporale pi\u00f9 ampio comprendente diverse stagioni passate. Fra queste ultime meritano menzione: gli uffici dell'etichetta discografica \"StarBox\" di propriet\u00e0 di Eleonora Palladini, amministrati da Eleonora e Filippo Sartori, dove ha lavorato anche Carmen Catalano come cantante; l'officina di Franco Boschi, in cui hanno lavorato Franco Boschi e la meccanica Gioconda \"Gi\u00f2\" Palumbo; la palestra no profit di box, creata e gestita da Franco Boschi e, per un periodo, dalla commissaria Giovanna Landolfi; l'agenzia investigativa aperta e gestita da Franco Boschi e Andrea Pergolesi, dove ha lavorato brevemente anche la moglie di quest'ultimo, Arianna Landi; l'abitazione a Napoli dei coniugi Eugenio Nicotera e Viola Bruni; la grande autorimessa/garage di propriet\u00e0 dell'anziano Peppino Canfora, che \u00e8 attualmente gestita da Franco Boschi in qualit\u00e0 di responsabile.\nLuoghi delle riprese.\nLe riprese di \"Un posto al sole\" avvengono nel Centro di produzione Rai di Napoli in via Guglielmo Marconi 9, dove sono ricostruiti gli interni degli appartamenti di Palazzo Palladini e delle altre ambientazioni: Caff\u00e8 Vulcano, Comando dei Vigili Urbani, Cantieri Navali, Villa di Marina, ecc.\nPer gli esterni di Palazzo Palladini, dal 2004 per le riprese viene usata Villa Volpicelli, mentre nelle prime stagioni era usata Villa Rocca Matilde (conosciuta anche come Villa Lauro o Villa Pierce). Mancando a Villa Volpicelli la spiaggia privata, dal 2004 quest'ultima \u00e8 stata eliminata dalle ambientazioni della soap.\nDiverse le scene girate nelle vie, piazze, palazzi e musei di Napoli.\nL'ubicazione del paese nativo di Teresa Diacono \u00e8 inesistente, essendo il paese stesso frutto dell'immaginazione degli autori. Inizialmente chiamato Pieri, viene successivamente mutato in Indica, attualmente collocato in Basilicata, al confine con la Campania. Le riprese vengono per\u00f2 svolte a Sant'Agata de' Goti, nel Sannio.\nColonna sonora.\nIl brano della sigla, intitolato proprio \"Un posto al sole\", \u00e8 stato scritto da Antonio Annona e Bruno Lanza ed \u00e8 interpretato da Monica Sarnelli e Carlo Famularo.\nViene inserito nel 2002 nell'album di Monica Sarnelli \"Un posto al sole (Collection 1992/2002)\".\nLa prima volta \u201cUn Posto al sole \u201cviene inserito nell\u2019album Spiritonero dell\u2019artista Carlo Famularo nel 1997 .\nDistribuzione.\nIn Italia la soap \u00e8 trasmessa su Rai 3 dal luned\u00ec al venerd\u00ec, nella fascia di access prime time dalle 20:45 alle 21:15. Per le prime tre stagioni ha esordito alle 18:30 sempre su Rai 3.\nNegli Stati Uniti la soap \u00e8 trasmessa sul canale Rai World Premium.\nTemi sociali trattati.\n\"Un posto al sole\" si occupata di temi sociali, a volte in maniera approfondita, altre pi\u00f9 sporadica. Alcuni fra quelli trattati sono:\nSpin-off.\nDal 2006 al 2009 fu sperimentata una soap parallela dal titolo \"Un posto al sole d'estate\", la cui trama si ricollegava parzialmente all'opera originale.\nNell'agosto 2015 and\u00f2 in onda per due settimane \"Un posto al sole Show\", dove il personaggio di Raffaele Giordano faceva rivivere momenti della soap accompagnandoli con piccoli sketch comici. Con Patrizio Rispo e con la partecipazione di Marzio Honorato, Marina Giulia Cavalli, Francesco Paolantoni, Paola Casella, Alessandra Scognamillo e Lorenzo Sarcinelli.\nNell'ottobre 2016 and\u00f2 in onda per quattro sabati \"Un posto al sole Memories\", in cui gli attori ricordavano i momenti pi\u00f9 significativi della soap, in occasione dei suoi 20 anni.\nTra maggio e giugno 2020, durante lo stop delle riprese delle nuove puntate a causa dell'emergenza sanitaria COVID-19, venne realizzato \"Un po' sto a casa\", pillole giornaliere di 5 minuti circa in cui, attraverso le videochiamate, i personaggi della soap si raccontavano le loro vicende nel periodo delle misure di confinamento. Ogni giorno veniva pubblicata una puntata sul sito dell'applicazione RaiPlay.\nLibri, CD e DVD, riviste.\nLa ERI-Edizioni Rai ha pubblicato due romanzi contenenti le vicende della prima serie. Il primo volume del 1998, curato da Monica Mariani, s'intitola \"Un posto al sole - Libro Primo: il Palazzo Palladini\". Il secondo volume del 1999 \u00e8 stato invece curato da Stefano Masi e si intitola \"Un posto al sole - Libro secondo: Anatomia del tradimento\".\nNel 2001 Adele Pandolfi, che nella fiction interpretava Rita Cozzolino, moglie del portiere Raffaele Giordano, ha pubblicato il libro \"Morta di soap\", nel quale afferma di non aver mai condiviso la scelta degli autori di far uscire dii scena il suo personaggio in modo permanente, facendolo morire.\nNel 2002 Paola Rinaldi, che nella fiction interpretava Sonia Campo, compagna di Alberto Palladini, ha pubblicato il libro \"Memorie di una soap-operaia\", in cui racconta la sua esperienza di attrice di \"Un posto al sole\".\nNel 2006 Patrizio Rispo, che nella fiction interpreta il portiere Raffaele Giordano fin dagli inizi, ha pubblicato unna raccolta di ricette culinarie con il titolo evocativo \"Un pasto al sole\". Nello stesso anno anche Marina Tagliaferri ha pubblicato un libro dello stesso genere intitolato \"Un posto... a tavola - Non solo Giulia Poggi\".\nSempre nel 2006 \u00e8 uscito il primo album musicale della cantante e attrice Serena Rossi, dal titolo \"Amore che\". Il CD contiene le 5 canzoni della soap cantate dal personaggio Carmen Catalano, da lei interpretato; il logo della soap \u00e8 presente nella retro-copertina del disco. Durante la terza stagione di \"Un posto al sole d'estate\" alcune canzoni di questo album sono state interpretate da Silvia Giordano.\nNel 2010, in occasione della puntata 3000, \u00e8 uscito nelle librerie \"\"Un posto al sole - Il libro\", opera scritta dal giornalista Marco Mele\" con interviste al cast dell'epoca, ad alcuni attori storici, ad alcuni sceneggiatori, produttori, addetti al casting e fan. La prefazione \u00e8 scritta da Pippo Baudo. Il libro contiene un DVD con il primo episodio della soap.\nIl 10 settembre 2020 l'editrice Quadratum con Rai Fiction e FremantleMedia, su licenza esclusiva RaiCom, ha avviato la pubblicazione della prima rivista bimestrale dedicata alla soap opera italiana; tale iniziativa si \u00e8 per\u00f2 interrotta dopo tre numeri. La rivista trattava esclusivamente di argomenti legati alla soap.\nDal 26 ottobre 2021 \u00e8 disponibile in versione cartacea ed ebook il libro \"Un posto al sole. Il libro ufficiale. Le storie, i personaggi, i luoghi: tutti i segreti della serie pi\u00f9 amata\". Il libro, dedicato interamente alla soap, \u00e8 aggiornato e attualizzato nei personaggi e nelle vicende; si compone di 208 pagine illustrate a colori, edite da Mondadori Electa, in collaborazione con RaiCom, Rai Fiction, Rai 3 e FremantleMedia.\nAccoglienza.\n\"Un posto al sole\" ha partecipato insieme ad altre soap italiane all'European Soap Fan Day del 24 novembre 2011.\nAuditel.\nPartita il 21 ottobre 1996 alle 18:30 con poco pi\u00f9 di un milione di telespettatori, il successo \u00e8 andato man mano crescendo, portando la soap, una volta spostata alle 20:30 (dal 31 maggio 1999), e successivamente alle 20:45, a toccare punte del 15% con pi\u00f9 di tre milioni di telespettatori.\nRiconoscimenti.\n2017 - Premio Eccellenze dell'Associazione Napoli Cultural Classic\n2017 - Premio Giornalistico OMaR per la Comunicazione sulle Malattie e i Tumori Rari\n2019 - Patrimonio Italiano Award - USA\n2019 - Omovies - 12\u00ba Festival internazionale di Cinema omosessuale, trangender e questioning\n2021 - Patrimonio Italiano Award"}
{"id": "231997", "revid": "287204", "url": "https://it.wikipedia.org/wiki?curid=231997", "title": "Metilarancio", "text": "Il metilarancio (o eliantina) \u00e8 il nome comune di un composto chimico aromatico di sintesi, dalle propriet\u00e0 coloranti.\nA temperatura ambiente si presenta come un solido arancione dall'odore tenue caratteristico. \u00c8 un composto tossico.\nSintesi.\n\u00c8 ottenuto da una reazione di copulazione tra il sale di diazonio dell'acido solfanilico con dimetilanilina disciolta in acido acetico a temperature comprese tra 0\u00a0\u00b0C e 5\u00a0\u00b0C, reazione da cui precipita in forma di solido rosso. Per successivo trattamento con idrossido di sodio (a temperatura ambiente), il gruppo acido solfonico -SO3H viene salificato.\nUsi.\nIl metilarancio \u00e8 un comune indicatore acido-base. Quando la soluzione in cui \u00e8 presente il metilarancio \u00e8 rossa, significa che la soluzione ha un pH inferiore a 3. Quando la soluzione \u00e8 arancione significa che il pH \u00e8 compreso tra 3.2 e 4,4. Quando la soluzione \u00e8 gialla significa che il pH \u00e8 superiore a 4,4.\nCol nome di eliantina trova impiego anche come colorante per la tintura di lana, seta e pelo."}
{"id": "231998", "revid": "785863", "url": "https://it.wikipedia.org/wiki?curid=231998", "title": "Zaalbar", "text": ""}
{"id": "232002", "revid": "1566286", "url": "https://it.wikipedia.org/wiki?curid=232002", "title": "Romanzo picaresco", "text": "Con romanzo picaresco (dallo spagnolo \"p\u00edcaro\", briccone, furfante, che compare per la prima volta nella \"Farsa salamantina\" di Bartolom\u00e9 Palau come \"picaro matriculado\"), si identifica generalmente una narrazione apparentemente autobiografica, fatta in prima persona e in cui il fittizio protagonista descrive le proprie avventure dalla nascita alla maturit\u00e0. L'eroe \u00e8 una persona di bassa estrazione sociale, generalmente un orfano nato da genitori ignoti e abbandonato a se stesso in un mondo ostile.\nL'iniziazione alla societ\u00e0 \u00e8 caratterizzata da un fatto sfortunato, che d\u00e0 l'avvio a una serie di peripezie e di viaggi durante i quali il protagonista si imbatte in persone di varia estrazione sociale. Per sopravvivere \u00e8 costretto a compiere azioni riprovevoli, come rubare, prostituirsi, uccidere. Ma venire a compromessi con un mondo che \u00e8 esso stesso spietato e crudele non pregiudica l'intrinseca bont\u00e0 del personaggio, che alla fine \u00e8 spesso premiata col successo.\nNel romanzo picaresco si \u00e8 voluto prediligere il punto di vista della nascente borghesia, da un lato per la ricerca del successo da parte di un personaggio di umili origini, dall'altro per il declino dell'ideale cavalleresco-aristocratico per il quale Dio \u00e8 garante di una immutabile armonia sociale, contro l'individualismo del capitalismo in ascesa.\nOrigini.\nPer quanto sia possibile individuare alcune caratteristiche comuni, stabilire un modello a tutto tondo di romanzo picaresco (il termine stesso \u00e8 definizione recente) \u00e8 tutt'altro che facile a causa delle differenze storico-geografiche tra i differenti paesi in cui esso fior\u00ec (si pensi al divario tra Spagna e Inghilterra) e il lungo periodo di oltre due secoli (XVI- XVIII) che intercorre tra le prime opere e quelle pi\u00f9 mature.\nLe origini del romanzo picaresco sono spagnole. La prima \"novela\" ascrivibile al genere in questione, apparve in forma anonima nella prime edizioni conosciute ad Alcal\u00e1, Burgos, Medina del Campo e Anversa sotto il titolo di \"Lazarillo de Tormes\" (1554), seguito dal \"Guzm\u00e1n de Alfarache\" di Alem\u00e1n (1599-1604). In seguito al successo di queste prime opere, in Spagna videro la luce numerosi altri romanzi sullo stesso tema tra il 1600 e il 1646, periodo in cui compare la grande opera che segna la nascita del romanzo moderno europeo: il \"Don Chisciotte della Mancia\" di Miguel de Cervantes (1605).\nEspansione in Europa.\nLa voga del picaresco si diffuse, fin dagli ultimi anni del Millecinquecento, al resto dell'Europa: il primo esempio di romanzo picaresco fuori dai confini spagnoli \u00e8 \"Il viaggiatore sfortunato\" (\"The Unfortunate Traveller\") di Thomas Nashe, pubblicato gi\u00e0 nel 1594 e forse influenzato dal Lazarillo de Tormes; successivamente, nel 1668 vide le stampe in Germania il libro \"L'avventuroso Simplicissimus\" di Grimmelshausen, seguito dalla \"Storia di Gil Blas di Santillana\" di Lesage in Francia (1715, 1724, 1735). In Inghilterra, \"Il viaggiatore sfortunato\", cui si \u00e8 fatto accenno, si incentra sulla vita e sui viaggi di un paggio alla corte di re Enrico VIII: qui si mescolano elementi tipicamente picareschi (ma taluni autori hanno messo in dubbio eventuali contatti tra Nashe e la letteratura spagnola del tempo) ad altri pi\u00f9 vicini al romanzo cavalleresco o ai moduli del \"romance\".\nBisogna aspettare pi\u00f9 di ottant'anni per trovare il successo inaspettato di John Bunyan (\"The Pilgrim's Progress\", 1678), che, tra l'altro, non era nemmeno consapevole di scrivere un romanzo picaresco ma piuttosto una \"morality\" medievale. Il genere \"novel\" verr\u00e0 infine fissato con la pubblicazione di \"Robinson Crusoe\" (1719), \"Il colonnello Jack\" e \"Fortune e sfortune della famosa Moll Flanders\" (pubblicati entrambi nel 1722) da parte di Daniel Defoe (lui stesso un commerciante di stoffe finito in miseria). I due romanzi coronarono il successo dell'autore, anche se ad esso dovette contribuire il fatto che Defoe era ormai giornalista e spia del governo: \u00e8 quindi verosimile che pot\u00e9 trarre ispirazione da fatti di cronaca nera veramente accaduti nei pi\u00f9 malfamati quartieri della Londra di allora.\nIl picaresco spagnolo e inglese.\nMoll Flanders, abbandonata dalla madre, nasce in prigione e per sopravvivere \u00e8 costretta a diventare ladra e prostituta. Rischia la pena di morte per poi finire deportata in America. Nonostante le sue malefatte, i suoi tormenti cessano definitivamente con il raggiungimento della ricchezza: Moll \u00e8 dopotutto il simbolo della grande Londra mercantile in espansione, in cui la mobilit\u00e0 sociale consente a chi \u00e8 dotato di un pizzico di scaltrezza di avere successo.\nLa situazione sociale inglese \u00e8 evidentemente molto differente da quella dipinta dai romanzi spagnoli, dove ancora l'ottica mercantile caratteristica dei paesi protestanti puritani fa fatica ad affermarsi: i personaggi appaiono meno inclini a compromessi morali. Ma i misfatti di Moll al pari di quelli di tanti altri sono determinati pi\u00f9 dalla drammatica necessit\u00e0 di sopravvivere che dalla libera rinuncia ad un codice etico. Caratteristica costante del picaresco \u00e8 l'impossibilit\u00e0 da parte dell'eroe di cambiare la societ\u00e0, un determinismo che pu\u00f2 sembrare cinico ma che costituir\u00e0 la componente fondamentale in autori come \u00c9mile Zola e di Giovanni Verga, figli (o vittime) della Rivoluzione industriale.\nAll'eroe spagnolo che aspira al successo \u00e8 comunque riservata una sorte pi\u00f9 amara: il benessere deve essere compatibile con la morale cattolica, altrimenti si risolve in tragedia e fallimento, spia forse di un mondo molto pi\u00f9 legato agli ideali di un feudalesimo castigliano che fatica a scuotersi dal suo immobilismo sociale.\nCause sociali.\nNel romanzo picaresco emerge spesso un contrasto stridente tra gli strati ricchi, che predicano il bene ma in realt\u00e0 restano impuniti delle loro malefatte solo in virt\u00f9 dei loro privilegi, e i poveri, che pagano per tutti (e come non pensare alla condizione di semi-schiavit\u00f9 a cui erano condannati i contadini fino ad allora). Un modello tra l'altro esportato dagli spagnoli con conseguenze altrettanto drammatiche nelle haciendas sudamericane.\nLo stile picaresco.\nIl tono semiserio.\nAbbiamo qui la prima forma narrativa che rompe con le convenzioni letterarie legate alla vecchia teoria dei generi (Aristotele, Poetica), secondo la quale ad ognuno era assegnato un livello: alto per la tragedia e l'epica, basso per la commedia. Il romanzo ammette volentieri una certa promiscuit\u00e0 di toni: non solo gli episodi comici si alternano ad altri tragici o eroici, caratteristica gi\u00e0 visibile nel teatro elisabettiano, ma si afferma altres\u00ec uno stile misto vero e proprio, burlesco (in cui eventi apparentemente seri sono messi alla berlina) o eroicomico (in cui situazioni comiche e assurde sono presentate in uno stile epico).\nIl contrasto insanabile tra stile e contenuto \u00e8 responsabile dell'effetto irresistibilmente satirico: ne vedremo uno strascico spassoso nelle avventure pi\u00f9 assurde del Beppo di Lord George Gordon Byron, ma ancora prima nei romanzi settecenteschi inglesi di autori dalla vena caustica come Jonathan Swift (\"I viaggi di Gulliver\") o pi\u00f9 divertita del \"Tom Jones\" di Henry Fielding, autore tra l'altro di una irresistibile parodia, \"Shamela\" (sham + Pamela = imbroglioncella, truffarella!) ai danni dell'edificante e moralistico \"Pamela\" di Samuel Richardson.\nL'autobiografismo.\nL'autobiografismo \u00e8 la chiave di volta che determina il successo del romanzo picaresco: nel Cinquecento si erano diffuse infatti \"cronache di viaggio\" da paesi lontani come l'America narrate in prima persona e lette con avidit\u00e0 come fatti veri. Il narratore del romanzo che dice \"io\" eredita lo stesso stratagemma che aveva riscosso tanto successo solo qualche anno prima. Nel romanzo picaresco l'io narratore consente per\u00f2 all'autore anche di non farsi carico di eventuali affermazioni \"scomode\" (come la denuncia sociale), a maggior ragione in quanto la forma diaristica comporta l'adozione di un punto di vista soggettivo.\nL'uso di una lente deformante non ci trasmette necessariamente la realt\u00e0, ma ci d\u00e0 il punto di vista del protagonista, per esempio nelle deformazioni visionarie di Gulliver, che vede popoli fantastici di nani e giganti. Se da un lato questa tecnica concede all'autore maggiore libert\u00e0 di satira, crea per\u00f2 un'ambiguit\u00e0 di fondo che spesso non consente di identificare il pensiero dell'autore. L'autobiografismo non \u00e8 dunque autobiografia, cos\u00ec come un politico che appare come cameo in un film non recita s\u00e9 stesso, ma un personaggio del copione.\nLa crisi della societ\u00e0 feudale.\nIl romanzo picaresco non segna il momento preciso in cui venne smantellata la societ\u00e0 medievale. Al contrario, si tratta di un lungo processo di incubazione che parte dall'et\u00e0 comunale e si protrae fino a tempi relativamente recenti. Nel medioevo esistevano tre classi fondamentali: l'aristocrazia guerriera, il clero, i contadini, ciascuna facente capo a delle famiglie precise, vere e proprie caste dalle quali non si usciva. Ma con l'apertura verso il contado, e il fiorire dei borghi, una parte dei servi della gleba si affranca attraverso i commerci, creando di fatto una classe media che rivendica i suoi diritti e una propria etica, negando che la nobilt\u00e0 sia determinata dalla nascita.\nDallo stilnovismo in poi i poemi cavallereschi spostano il centro dell'attenzione dai fatti militari agli intrecci amorosi, fatto aiutato dalla crescita del pubblico femminile, fino ad arrivare con l'\"Orlando furioso\" a concentrare nelle avventure galanti il vero interesse del lettore. In Cervantes la satira si fa esplicita: il protagonista, che si improvvisa cavaliere errante spera di salvare una mitica principessa chiusa in un castello incantato, ma in realt\u00e0 si scaglia contro una piccola locanda. La proverbiale carica contro i mulini a vento evoca un riso amaro, per l'insistenza del nobilotto di non volere accettare l'evidenza di una realt\u00e0 sociale ormai tramontata.\nFortuna del romanzo picaresco.\nProbabilmente senza il romanzo picaresco non ci sarebbe stato il romanzo nella sua forma moderna. L'individualismo rinascimentale dell'uomo che crede solo in s\u00e9 stesso pone le basi per la nascita del \"picaro\", eroe solitario venuto dal nulla come il \"Doctor Faustus\" di Christopher Marlowe. Dopo l'espansione del picaresco, il romanzo va via via ramificandosi in diverse correnti o tendenze: nascono i racconti dell'orrore nella seconda met\u00e0 del Settecento, mentre l'Ottocento vede la nascita del romanzo storico, del thriller, del romanzo positivista fino agli innumerevoli filoni sperimentali del Novecento. Dopo la ribellione romantica, la satira cede la sua verve di fronte alla visione generalmente pi\u00f9 accomodante del \"compromesso vittoriano\"."}
{"id": "232003", "revid": "110157", "url": "https://it.wikipedia.org/wiki?curid=232003", "title": "Museo archeologico dell'Alto Adige", "text": "Il Museo Archeologico dell'Alto Adige (gi\u00e0 \"Museo Archeologico Provinciale\") (in tedesco S\u00fcdtiroler Arch\u00e4ologiemuseum, in inglese South Tyrol Museum of Archaeology), con sede a Bolzano \u00e8 la \"casa\" di \u00d6tzi, \"l'uomo venuto dal ghiaccio\", in Italia pi\u00f9 noto come \"mummia del Similaun\". Il museo accoglie in ogni stagione numerosi visitatori ed \u00e8 uno dei primi in Italia nel suo genere.\nPunti di interesse.\nOltre alla mummia del Similaun, il museo presenta importanti raccolte dall'area dell'Alto Adige. L'esposizione parte dal Paleolitico, per terminare, ordinata cronologicamente, con l'Alto Medioevo (epoca carolingia).\nModelli, ricostruzioni, immagini stereoscopiche, video e stazioni multimediali interattive permettono di dare uno sguardo al passato del versante meridionale della catena alpina.\nAccanto alla mostra permanente si susseguono negli spazi museali anche mostre temporanee, convegni e conferenze. Vi sono anche numerose ricostruzioni di insediamenti romani nel bacino della Valle dell'Adige e reperti rinvenuti in quest'area, che testimoniano la vita degli abitanti altoatesini in epoca romana.\nL'edificio.\nL'edificio, nella centrale via Museo, si trova di fronte al Museo civico. Originariamente si trattava della sede della imperiale Banca Nazionale Austriaca. A partire dal 1919 e fino agli anni novanta fu sede della Banca d'Italia."}
{"id": "232005", "revid": "104458", "url": "https://it.wikipedia.org/wiki?curid=232005", "title": "Neuenegg", "text": "Neuenegg (toponimo tedesco) \u00e8 un comune svizzero di 5\u00a0543 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nNeuenegg \u00e8 servito dall'omonima stazione sulla ferrovia Sensetalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "232007", "revid": "339392", "url": "https://it.wikipedia.org/wiki?curid=232007", "title": "Vecchia Repubblica", "text": ""}
{"id": "232008", "revid": "712828", "url": "https://it.wikipedia.org/wiki?curid=232008", "title": "Nuova Repubblica", "text": "La Nuova Repubblica (\"New Republic\") \u00e8 un governo immaginario della serie fantascientifica di \"Guerre stellari\". Viene introdotta nell'Universo espanso come erede della Repubblica Galattica e dell'Alleanza Ribelle, subentrando allo sconfitto Impero Galattico alla guida della galassia. In seguito appare anche nelle opere canoniche ', \"Star Wars: Lost Stars\" e ', nel quale viene attaccata e sconfitta dal Primo Ordine.\nStoria.\nDopo la vittoria riportata sull'Impero Galattico nella battaglia di Endor, avvenuta nel 4 ABY e raccontata nel \"Il ritorno dello Jedi\", l'Alleanza Ribelle si trasforma nella Nuova Repubblica, a simboleggiare la sua diretta discendenza dalla Repubblica Galattica che era esistita prima dell'Impero. Con l'intento di riportare la democrazia nella galassia, la Repubblica continua a combattere i resti dell'Impero nei romanzi \"\" e \"Star Wars: Lost Stars\", fino a cogliere una vittoria decisiva nella battaglia di Jakku nel 5 ABY. Un trattato di pace, il Concordato Galattico, viene quindi firmato tra i belligeranti, mentre gli ultimi sostenitori dell'Impero si ritirano nelle Regioni Ignote, dove costituiscono una sacca di resistenza che col tempo si organizza nel Primo Ordine. Per la Nuova Repubblica si apre quindi un lungo periodo di pace e di ricostruzione.\nCol passare degli anni, nel Senato si formano due fazioni: i centristi, che sostengono una capitale stabile, un governo pi\u00f9 forte e una forte demilitarizzazione delle forze armate; e i populisti, tra cui la Principessa Leila, che invece desiderano un governo pi\u00f9 compassionevole per il popolo e una capitale sempre diversa per includere tutti i pianeti della galassia, e che premono per rimanere vigili e armarsi di fronte alla minaccia del Primo Ordine. La fazione di Leila perde per\u00f2 supporto quando viene scoperta la sua parentela con Dart Fener; messa in minoranza, Leila fonda quindi con alcuni generali che l'avevano seguita in guerra dai tempi dell'Alleanza Ribelle una nuova forza militare per difendere la Repubblica, chiamata Resistenza.\nNel 34 ABY ne ', il Primo Ordine attacca improvvisamente la Nuova Repubblica con la superarma Base Starkiller, distruggendo l'intero sistema di Hosnian, incluso il pianeta-capitale di Hosnian Prime, uccidendo miliardi di persone e mettendo in ginocchio la Repubblica. Ne ' le forze della Nuova Repubblica sono allo sbando, ma ne \" si coalizzano e aiutano la Resistenza a distruggere la flotta imperiale su Exegol.\nOrdinamento.\nLa Nuova Repubblica si basa su una forma di governo democratica. Pur mantenendo la figura del cancelliere, questo ruolo viene spogliato di gran parte delle sue funzioni e poteri, che sono fatte confluire invece in un nuovo Senato Galattico. Il senato \u00e8 il massimo organo legislativo, con rappresentanti eletti da tutti i pianeti e popoli della Repubblica attraverso un voto popolare. La capitale \u00e8 posta inizialmente sul pianeta Chandrila, ma in seguito si decide di farla ruotare periodicamente tra tutti i pianeti della confederazione, cos\u00ec da non dare eccessiva importanza a un membro in particolare. Dietro un'apparente aria di unit\u00e0, durante la sua esistenza la Nuova Repubblica \u00e8 attraversata da due correnti contrapposte, che premono una per una maggior indipendenza dei pianeti membri e l'altra per una centralizzazione del potere e dei processi decisionali. Questo, congiunto all'assenza di una figura di comando e di una progressiva smilitarizzazione, costituisce la maggior debolezza della Nuova Repubblica.\nUniverso espanso.\nNell'Universo espanso la Nuova Repubblica viene creata dall'Alleanza Ribelle dopo la sconfitta dell'Impero Galattico nella battaglia di Endor. Formata nel 5 ABY, dopo la dissoluzione della Alleanza dei Pianeti Liberi \u2014 creata direttamente dopo la battaglia di Endor come governo intermedio \u2014 diventa il governo della galassia. Guidata da Mon Mothma e dall'ammiraglio Ackbar, nei suoi primi anni di esistenza la Nuova Repubblica continua a combattere l'Impero Galattico per liberare quei settori della galassia ancora sotto il controllo imperiale. Nei due anni successivi la flotta repubblicana libera molti mondi nell'Anello Mediano e in quello Interno, espandendosi verso i mondi del Nucleo e assicurandosi basi militari importanti per future incursioni. Coruscant viene conquistato tre anni dopo la battaglia di Endor nella serie di romanzi \", grazie al Rogue Squadron. Con la cattura del pianeta-capitale molti mondi neutrali iniziano a vedere il nuovo governo come un'organizzazione forte e seria, e non pi\u00f9 come una debole banda di ribelli. Nonostante alcune minacce isolate come quella posta dal signore della guerra Zsinj, verso la fine dell'8 ABY circa tre quarti della galassia \u00e8 entrato a far parte della Repubblica.\nUno dei pericoli maggiori si verifica nel 9 ABY nella \"Trilogia di Thrawn\", quando il grand'ammiraglio Thrawn si pone a capo dell'Imperial Remnant e porta a termine una campagna travolgente contro la Nuova Repubblica. Il conflitto politico interno riduce l'efficacia nel rispondere alla minaccia, ma nonostante numerose sconfitte, la Repubblica riesce a raggiungere la vittoria nella battaglia di Bilbringi. Thrawn viene ucciso e le sue forze vengono disperse; la Repubblica lancia una serie di attacchi nei settori della galassia ancora in mano all'Impero, uscendone vittoriosa per un certo periodo. Un anno dopo, nel fumetto \"\", il risorto Palpatine comanda un'offensiva dal Nucleo Profondo. Di fronte a forze superiori e a un certo numero di superarmi, la Nuova Repubblica deve ritirarsi e ripiegare su azioni di guerriglia ma riesce infine a prevalere nella battaglia di Onderon, che si conclude con la sconfitta di Palpatine grazie a Luke Skywalker.\nLa guerra con i resti dell'Impero si trascina ancora per qualche tempo, finch\u00e9 nella serie \"La mano di Thrawn\", Mon Mothma e il comandante supremo Gilad Pellaeon firmano un armistizio che mette definitivamente fine alla guerra civile galattica. In questo periodo alla guida della Nuova Repubblica si succedono Mon Mothma, la Principessa Leila, Ponc Gavrisom e Borsk Fey'lya, che fungono da capi di Stato a fianco al Senato. Il potere del governo viene decentralizzato e spostato pi\u00f9 verso i sistemi locali, planetari, settoriali e regionali per evitare la centralizzazione del potere accaduta sotto Palpatine.\nNegli anni molte figure di spicco che hanno guidato le trasformazioni politiche della Repubblica si dimettono e vengono sostituite da senatori meno coerenti, che causano discordie e paralisi decisionali all'interno del governo, tanto che nel 25 ABY, come raccontato in \"The New Jedi Order\", il Senato risulta paralizzato da incompetenza e codardia. Quando il popolo extragalattico degli yuuzhan vong lancia quindi la sua invasione della galassia, l'amministrazione Fey'lya non prende la minaccia sul serio, se non quando \u00e8 troppo tardi, e i vong travolgono le forze repubblicate, conquistando grandi porzioni della galassia e portando allo sfaldamento del governo. Il senato viene rilocato su Mon Cala, e dopo una lunga campagna Cal Omas viene eletto come capo di Stato, nell'ultima elezione della Nuova Repubblica. Dopo la decisiva battaglia di Ebaq 9, Omas riorganizza le rimanenze della Repubblica nella Federazione Galattica delle Alleanze Libere. L'Alleanza cerca di correggere molti dei problemi che il tipo di governo precedente aveva fatto sorgere, collaborando con l'Ordine Jedi e con l'Imperial Remnant per sconfiggere gli yuuzhan vong e terminare la guerra nel 30 ABY.\nNegli anni successivi l'Alleanza Galattica continua a regnare su gran parte della galassia al fianco dell'Impero Fel, fronteggiando diverse minacce come la seconda guerra civile galattica in \"Legacy of the Force\". Nel fumetto \"\", ambientato oltre 130 anni dopo la battaglia di Endor, l'Alleanza Galattica viene annientata da un attacco congiunto dell'Impero e del One Sith di Darth Krayt; nei sette anni successivi per\u00f2 l'organismo si riorganizza e si allea con i Jedi e con l'Impero per rovesciare il nemico comune e instaurare un triumvirato galattico."}
{"id": "232009", "revid": "339392", "url": "https://it.wikipedia.org/wiki?curid=232009", "title": "Vecchia Repubblica (Guerre stellari)", "text": ""}
{"id": "232011", "revid": "287204", "url": "https://it.wikipedia.org/wiki?curid=232011", "title": "Facolt\u00e0 universitaria", "text": "Una facolt\u00e0 universitaria \u00e8 una struttura organizzativa presente in alcuni ordinamenti universitari.\nIl nome deriva dal latino medievale \"facultas\" e dal fatto che in tali istituzioni \u00e8 prevista, o era prevista, la possibilit\u00e0 (facolt\u00e0) di esercitare una certa professione. \nCaratteristiche.\nNell'ambito dell'ordinamento delle universit\u00e0, \u00e8 una unit\u00e0 didattica che ha presente al suo attivo uno o pi\u00f9 corsi di laurea ovvero organizza e gestisce insegnamenti appartenenti a un dato settore della scienza.\nPer estensione indica anche le sedi di ciascuna di tali unit\u00e0 e il corpo docente afferente.\nNel mondo.\nCitt\u00e0 del Vaticano.\nL'ordinamento universitario \u00e8 basato perlopi\u00f9 sulla consuetudine, in virt\u00f9 della quale le singole universit\u00e0 godono di una tradizionale autonomia regolamentare che rende anche piuttosto diversa la situazione tra un ateneo e un altro.\nLe universit\u00e0 pontificie situate in paesi diversi dall'Italia, per esempio, per quanto, qualora non accreditate o riconosciute, rilascino titoli di diritto vaticano, applicano sistemi pi\u00f9 simili a quelli del paese in cui si trovano che alle universit\u00e0 pontificie di Roma.\nIn linea generale, le universit\u00e0 vaticane sono suddivise in facolt\u00e0, a capo delle quali \u00e8 posto un decano, la cui didattica \u00e8 articolata per cicli. Al termine del primo ciclo le universit\u00e0 pontificie rilasciano il grado di baccellierato. Al termine del secondo ciclo le universit\u00e0 pontificie rilasciano il grado di licenza. \nAl termine del terzo ciclo quelle vaticane rilasciano il \"dottorato\". Il primo ciclo dura tre anni (ad esclusione che nelle universit\u00e0 pontificie che non hanno ancora adeguato i propri programmi al modello del processo di Bologna, dove dura due anni, compreso quello della facolt\u00e0 di Teologia, al quale \u00e8 possibile per\u00f2 accedere solo se gi\u00e0 baccalaureati in Filosofia), il secondo e il terzo rispettivamente due anni. I tre cicli rilasciano titoli aventi identica denominazione (per esempio \"baccellierato in Lettere cristiane classiche\", \"licenza in Lettere cristiane classiche\", \"dottorato in Lettere cristiane classiche\"), salvo che la facolt\u00e0 sia articolata in curricoli (universit\u00e0 vaticane).\nItalia.\nNell'ordinamento universitario italiano le facolt\u00e0 erano strutture che coordinavano corsi di studio. Gli organi principali di una facolt\u00e0 universitaria erano il preside, e il consiglio di facolt\u00e0.\nLa riforma Gelmini nel 2010 ha soppresso le facolt\u00e0 ed i relativi organi, sostituiti e accorpati nelle competenze dai dipartimenti universitari, i quali organizzano la didattica nei rispettivi Corsi di laurea e la ricerca di settore.\nSvizzera.\nIn Repubblica e cantone Ticino (Svizzera), la facolt\u00e0 non \u00e8 una struttura di coordinamento, bens\u00ec l'unit\u00e0 didattica minima.\nAl termine del primo ciclo le universit\u00e0 rilasciano il grado di \"bachelor\". Al termine del secondo il \"master\". Al termine del terzo ciclo il \"PhD\"."}
{"id": "232012", "revid": "1776051", "url": "https://it.wikipedia.org/wiki?curid=232012", "title": "Ueberstorf", "text": "Ueberstorf (toponimo tedesco) \u00e8 un comune svizzero di 2\u00a0371 abitanti del Canton Friburgo, nel distretto della Sense.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni e quartieri.\nLe frazioni e i quartieri di Ueberstorf sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "232014", "revid": "2074952", "url": "https://it.wikipedia.org/wiki?curid=232014", "title": "Charlie Watts", "text": "Nel 2016 \u00e8 stato posizionato al 12\u00ba posto nella lista dei 100 migliori batteristi secondo \"Rolling Stone\".\nBiografia.\nInfanzia e adolescenza.\nNato da padre omonimo Charles Watts, un camionista, e da mamma Lilian Eaves, il piccolo Charles visse sempre nella zona nord di Londra. Dapprima nel quartiere Kingsbury, studiando alla scuola Tylers Croft. Nel 1956 la famiglia si trasfer\u00ec al 23 di Pilgrims Way, nel vicino quartiere Wembley, dove il piccolo Charles conobbe quel che sar\u00e0 il suo eterno amico, il vicino di casa Dave Green, all'epoca un ragazzino molto interessato al rhythm and blues, una passione che trasmise al futuro batterista rock.\nCharles scopre gi\u00e0 da giovanissimo la musica di Miles Davis e di John Coltrane, ma comincia a interessarsi alle percussioni soltanto qualche anno pi\u00f9 tardi, trasformando inizialmente un vecchio banjo in un tamburo rullante. Tuttavia, la musica rimane ancora un interesse marginale; nel 1958 comincia a frequentare la scuola d'arte Harrow, con un indirizzo letterario, che gli frutter\u00e0 un buon impiego presso un'agenzia pubblicitaria. Ma \u00e8 continuando a suonare la batteria che molto presto, nel 1960, il giovane Charles capir\u00e0 cosa fare nella vita, iniziando a suonare in una variet\u00e0 di band nel vasto panorama dell'emergente blues rock londinese.\nI Rolling Stones.\nCharlie Watts \u00e8 stato l'ultimo tra i componenti originari dei Rolling Stones ad unirsi alla band. Inizialmente egli si fece le ossa nel fervidissimo ambiente blues della Londra dei primi anni sessanta sotto l'ala protettiva di Alexis Korner, in quella autentica fucina di talenti che fu la Blues Incorporated. Fu solo nel gennaio del 1963 che egli si un\u00ec in pianta stabile alla band di Jagger, Richards, Wyman e Jones, per rimanervi poi, fedelissimo, fino alla morte. In svariate occasioni gli altri membri degli Stones hanno avuto modo di rimarcare come gran parte delle alchimie della band passino proprio attraverso il particolarissimo groove di Watts. In giovane et\u00e0 fu infatti pi\u00f9 un appassionato di jazz, in particolare del drummer Chico Hamilton, tanto da affermare: \u00abNon sapevo niente di R&amp;B, per me il blues era Charlie Parker quando suonava lentamente.\u00bb\nDopo essere andato ad abitare con gli altri nel leggendario appartamento di Edith Grove, imparer\u00e0 a conoscere il blues e il Rock 'n' roll, appassionandosi per DJ Fontana, batterista di Elvis, ed Earl Phillips, batterista blues di Chicago, tra gli altri con Jimmy Reed, vero e proprio nume tutelare della band. Riuscir\u00e0 tuttavia a mantenere sempre quel tocco jazzato, quasi swingante, che lo render\u00e0 diverso, pi\u00f9 raffinato, in un ambiente, come dice Richards, di \"picchiatori\". Ed \u00e8 proprio Keith Richards uno dei maggiori estimatori di Watts, tanto da ritenerlo \"il miglior batterista con cui abbia mai suonato\". Ad ogni modo Watts continuer\u00e0 a nutrire la sua passione per il jazz, avviando una serie di progetti extra-Stones in ambito jazzistico. Negli anni 80 fu in tourn\u00e9e con una big band, che annoverava tra i suoi membri Jack Bruce e Evan Parker. Nel 1993 fonda il Charlie Watts Quintet, mentre nel 2004 \u00e8 la volta del Charlie Watts Tentet. \nDa segnalare anche una sua collaborazione con Jim Keltner, nata proprio in seno agli Stones. Attorno agli anni 2010 suonava anche con The ABC&amp;D of Boogie Woogie (Axel Zwingenberger, Ben Waters, e Dave Green). In questa formazione faceva tappa anche allo Steinegg Live Festival di Cornedo all'Isarco, vicino a Bolzano e al \"Blue Note\" di Milano.\nVita privata.\nRispetto all'immagine trasgressiva e sessualmente provocatoria che i Rolling Stones hanno sempre avuto, Charlie Watts costituiva un'eccezione. Gli altri membri del gruppo lo hanno definito come una persona calma e riflessiva, ma in grado comunque di farsi rispettare. Secondo Richards, Watts era il collante dei Rolling Stones, tanto sul palco quanto fuori, bravo a mantenere l'equilibrio tra le due primedonne Jagger e Richards.\nEra sposato dal 1964 con la pittrice e scultrice Shirley Ann Shepherd, che conosceva gi\u00e0 prima di entrare nella band: un esempio di fedelt\u00e0 raro nel mondo del rock. Ebbero anche una figlia, Seraphina Watts, nata nel 1968.\nL'unico momento della sua vita in cui conobbe i vizi classici delle rockstar fu durante gli anni ottanta, segnati da una brutta avventura con l'eroina, ma anche in questo frangente egli conserv\u00f2 un'immagine riservata, evitando di farne una questione pubblica.\nNel 2004 gli fu diagnosticato un cancro alla gola, dal quale riusc\u00ec a guarire.\nMorte.\n\u00c8 morto il 24 agosto 2021, a 80 anni, in un ospedale di Londra dopo un'operazione d'urgenza al cuore. Jagger, Richards e Wood gli tributarono omaggi, insieme anche all'ex membro degli Stones Bill Wyman. Molte altre celebrit\u00e0 e svariati musicisti rock omaggiarono la memoria di Watts a seguito della sua morte, inclusi Paul McCartney, Ringo Starr, Elton John, Brian Wilson, Pete Townshend, Nick Mason (che defin\u00ec Watts \"probabilmente il pi\u00f9 sottovalutato dei grandi batteristi rock\"), Roger Daltrey, gli U2, Bryan Adams, Liam Gallagher, Brian May, Roger Taylor, Kenney Jones, Chad Smith, Questlove e Max Weinberg. Per 10 giorni, il contenuto del sito web ufficiale dei Rolling Stones fu rimpiazzato da una singola foto di Watts in sua memoria.&lt;ref name=\"Vitagliano/AS\"&gt;&lt;/ref&gt;"}
{"id": "232020", "revid": "1305772", "url": "https://it.wikipedia.org/wiki?curid=232020", "title": "Sloveno", "text": ""}
{"id": "232021", "revid": "30610", "url": "https://it.wikipedia.org/wiki?curid=232021", "title": "Chandrakanta", "text": "\u00c8 autrice di molti racconti e romanzi scritti in lingua Hindi, tra cui il poema epico \u0915\u0925\u093e \u0938\u0924\u0940\u0938\u0930 \"Katha Satisar\"."}
{"id": "232022", "revid": "834", "url": "https://it.wikipedia.org/wiki?curid=232022", "title": "Pau Gasol S\u00e1ez", "text": ""}
{"id": "232024", "revid": "767487", "url": "https://it.wikipedia.org/wiki?curid=232024", "title": "Bill Wyman", "text": "Biografia.\nSin da giovane era interessato alla musica, infatti suon\u00f2 il pianoforte dall'et\u00e0 di 10 anni fino ai 13. La sua prima band furono i Cliftons, ma nel 1962 gli venne proposto di entrare a far parte dei Rolling Stones, in sostituzione di Dick Taylor, che andr\u00e0 a far parte dei Pretty Things. In realt\u00e0, gli venne chiesto di entrare a far parte della band perch\u00e9 possedeva la strumentazione propria, ma comunque stabil\u00ec una buona intesa con gli altri membri della band, e quando successivamente il batterista Charlie Watts entr\u00f2 anche lui a far parte degli Stones, la classica formazione della band era formata.\nThe Rolling Stones.\nIl successo con i Rolling Stones \u00e8 risaputo e circolano voci che sia stato lui l'inventore del riff di \"Jumpin' Jack Flash\", ma Wyman ha anche pubblicato vari album da solista e assieme ad altri musicisti. Tra i lavori solisti si possono citare \"Monkey Grip\" del 1974, ed il seguente \"Stone Alone\" del 1976. Nel 1985 forma la cover band Willie and the Poor Boys insieme a Charlie Watts, Jimmy Page e Paul Rodgers, con i quali pubblicher\u00e0 due album. A ogni modo, anche all'interno dei Rolling Stones, precisamente nell'album \"Their Satanic Majesties Request\" del 1967 c'\u00e8 una canzone da lui scritta e interpretata: \"In Another Land\", dove Mick Jagger e gli altri Stones prendono parte ai cori. Fu la prima canzone, nella storia del gruppo, a non essere cantata da Jagger, e precedette la prima di quelle cantate da Keith Richards (\"You got the Silver\" del 1969).\nNel 1989 sposa la modella Mandy Smith, all'epoca diciannovenne, ma la loro relazione fece scandalo, dato che inizi\u00f2 quando la Smith aveva solo quattordici anni. Il matrimonio dur\u00f2 per\u00f2 solamente un anno. La stampa scandalistica inglese diede ampio risalto al fatto che suo figlio Stephen si fidanz\u00f2 con la madre di Mandy Smith.\nNel gennaio del 1994, Bill Wyman abbandona definitivamente i Rolling Stones a causa di problemi fisici; la notizia circolava gi\u00e0 da tempo negli ambienti della musica. Nel 1997 ha formato un'altra band, i Rhythm Kings, che comprende i chitarristi Peter Frampton ed Albert Lee, nonch\u00e9 l'ex tastierista dei Procol Harum, Gary Brooker. Con questa band ha pubblicato cinque album. Nel 2004 ha inaspettatamente preso parte al Festival di Sanremo, in gara insieme ai DB Boulevard, classificandosi al tredicesimo posto.\n\u00c8 tornato a suonare con i Rolling Stones in alcune date di un loro tour svolte in Gran Bretagna alla fine del 2012. Il 24 ottobre 2012 i suoi vecchi compagni di band hanno annunciato in un'intervista ufficiale che Bill Wyman e l'altro ex Mick Taylor si sarebbero uniti a loro sul palco nei concerti alla O2 arena di Londra del 25 e 29 novembre, e a Newark il 13 e 15 dicembre, ma solo come ospiti, come precisato da Keith Richards, con Darryl Jones, bassista in carica per i concerti, saldamente al suo posto per gran parte delle scalette. Il chitarrista ha aggiunto: \u00abDarryl non riceve abbastanza elogi. Lui e Bill possono decidere i brani che suoneranno rispettivamente\u00bb. Nello show del 25 novembre Wyman ha suonato con i Rolling Stones due brani consecutivi: \"It's Only Rock 'n Roll (But I Like It)\" e \"Honky Tonk Women\". L'8 marzo 2016 ha annunciato di avere un cancro alla prostata.\nStrumentazione.\nI bassi pi\u00f9 utilizzati (perlopi\u00f9 a scala corta) sono: Framus Star Bass, Fender Mustang Bass, Vox Teardrop Bass, Dan Armstrong Bass, Gibson EB-3 e alcuni modelli Steinberger. Inoltre possiede un suo signature Bill Wyman Bass Centre."}
{"id": "232026", "revid": "212348", "url": "https://it.wikipedia.org/wiki?curid=232026", "title": "Distretto di Srinagar", "text": "Il distretto di Sringar \u00e8 un distretto del Jammu e Kashmir in India, situato nella Divisione del Jammu. Il suo capoluogo \u00e8 la citt\u00e0 omonima, che \u00e8 anche capitale estiva del territorio.\nIn questo distretto si trova il lago Dal, importante destinazione turistica."}
{"id": "232030", "revid": "110157", "url": "https://it.wikipedia.org/wiki?curid=232030", "title": "Albligen", "text": "Albligen (toponimo tedesco) \u00e8 una frazione di 468 abitanti del comune svizzero di Schwarzenburg, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 4,28\u00a0km\u00b2 e che comprendeva anche le frazioni di \u00c4netmoos, Harris e Wallismatt, 2011 \u00e8 stato accorpato all'altro comune soppresso di Wahlern per formare il nuovo comune di Schwarzenburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; la frazione di Harris costituisce un comune patriziale autonomo."}
{"id": "232031", "revid": "287204", "url": "https://it.wikipedia.org/wiki?curid=232031", "title": "Bairro Alto", "text": "Bairro Alto \u00e8 un caratteristico quartiere centrale di Lisbona. Di giorno offre piacevoli scenari di vita popolare, mentre, di sera, le strade del quartiere raccolgono una grande quantit\u00e0 di persone che concludono in allegria le giornate portoghesi. \u00c8 celebre, in particolare, per le \"tascas\", una sorta di osterie monolocale a conduzione familiare.\n\u00c8 raggiungibile incamminandosi attraverso strade tortuose o tramite un \"electrico\", il caratteristico mezzo di trasporto di Lisbona, oppure anche per mezzo dell'elevador de Santa Justa e gli elevador da Bica e da Gloria, molto simili a tram, adatti a muoversi in forte pendenza."}
{"id": "232032", "revid": "1776051", "url": "https://it.wikipedia.org/wiki?curid=232032", "title": "Heitenried", "text": "Heitenried (toponimo tedesco; in francese \"Essers\", desueto) \u00e8 un comune svizzero di 1\u00a0366 abitanti del Canton Friburgo, nel distretto della Sense.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Heitenried sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "232040", "revid": "104458", "url": "https://it.wikipedia.org/wiki?curid=232040", "title": "R\u00fcschegg", "text": "R\u00fcschegg (toponimo tedesco) \u00e8 un comune svizzero di 1\u00a0630 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl comune di R\u00fcschegg \u00e8 stato istituito nel 1860 per scorporo da quello di Guggisberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nR\u00fcschegg \u00e8 una localit\u00e0 turistica: le frazioni di Schwefelbergbad e di L\u00e4ngeneybad sono stazioni termali sviluppatesi rispettivamente dal 1803 e dal 1850, mentre nel corso del XX secolo il monte Gantrisch \u00e8 stato attrezzato per la pratica di sci, escursionismo e arrampicata e con il parco avvenutra Seilpark.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "232047", "revid": "110157", "url": "https://it.wikipedia.org/wiki?curid=232047", "title": "Wahlern", "text": "Wahlern (toponimo tedesco) \u00e8 una frazione di 6\u00a0248 abitanti del comune svizzero di Schwarzenburg, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 40,6\u00a0km\u00b2 e che comprendeva anche le frazioni di Ausserteil, Dorfteil, Niederteil, Oberteil e Schwarzenburg, 2011 \u00e8 stato accorpato all'altro comune soppresso di Albligen per formare il nuovo comune di Schwarzenburg. Schwarzenburg era la localit\u00e0 principale del comune di Wahlern, capoluogo del distretto di Schwarzenburg fino alla sua soppressione nel 2009.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "232048", "revid": "1543377", "url": "https://it.wikipedia.org/wiki?curid=232048", "title": "Srinagar", "text": "Srinagar (in urdu e kashmiri \u0633\u0631\u06cc\u0646\u06af\u0631, in hindi \u0938\u093f\u0930\u0940\u0928\u0917\u0930) \u00e8 una citt\u00e0 dell'India di abitanti, capoluogo del distretto di Srinagar, nel territorio del Jammu e Kashmir di cui \u00e8 la capitale estiva. In base al numero di abitanti la citt\u00e0 rientra nella classe I (da persone in su).\nSrinagar \u00e8 molto conosciuta per i suoi laghi. Il lago Dal con le sue case galleggianti del Kashmir \u00e8 famoso in tutto il mondo.\nGeografia fisica.\nTerritorio.\nLa citt\u00e0 \u00e8 situata a un'altitudine di , nella valle del Kashmir, su entrambe le sponde del fiume Jhelum, un affluente del fiume Indo.\nClima.\nTemperatura max: ; Temperatura min: \nOttimo rifugio dalle umide e monsoniche pianure del nord, Srinagar ha 4 stagioni ben definite. Gli inverni sono piovosi con possibili nevicate di elevata intensit\u00e0. Le estati sono miti e secche con temperature massime intorno ai .\nStoria.\nLa citt\u00e0 fu fondata, probabilmente, oltre 2000 anni fa dal re Pravarasena II, che la chiam\u00f2 Parvasenpur. Certamente, anche se con nomi diversi, la citt\u00e0 di Srinagar ha una storia che risale almeno fino al III secolo a.C. \u00c8 stata parte dell'Impero Maurya, uno dei pi\u00f9 grandi imperi del subcontinente indiano. La massima estensione di tale Impero si ha con Ashoka (268-233 a.C.) che introdusse il Buddismo nella Valle del Kashmir, facendo diventare la zona circostante un centro di tale religione. Nei libri di storia scolastici in Kashmir, Ashoka \u00e8 citato come fondatore di una citt\u00e0 cui diede il nome di Srinagar, a tre miglia dall'odierna. \nFu la capitale del regno di Zain ul Abideen, governante spodestato da Akbar dopo aver fallito la conquista del Kashmir con la forza. Akbar in seguito invase e occup\u00f2 prima il Kashmir, poi l'Afghanistan, il e quindi India e Pakistan. Lo Stato divenne in seguito dominio dell'impero britannico.\nDopo aver ricevuto l'indipendenza dalla Gran Bretagna, la citt\u00e0 insieme allo Stato del Kashmir fu invasa dalle truppe pakistane ed indiane.\nIl movimento della Ahmadiyya di Q\u0101dy\u0101n e di Lahore, in India \u2013 di origine islamica, ma considerato dai sunniti e dagli sciiti come eretico\u00a0\u2013 afferma che Ges\u00f9 non sarebbe morto in croce: a loro detta, dalla Palestina fugg\u00ec in India, dove visse ancora per molti anni, fino a morire di vecchiaia a Srinagar, nel Kashmir: qui, in effetti, si trova un monumento tradizionalmente indicato come il santuario Roza Bal \u00abla tomba di \u02bf\u012as\u0101\u00bb.\nSociet\u00e0.\nEvoluzione demografica.\nAl censimento del 2001 la popolazione di Srinagar assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "232050", "revid": "767487", "url": "https://it.wikipedia.org/wiki?curid=232050", "title": "Distretto di Sion", "text": "Il distretto di Sion (in tedesco \"Sitten\") \u00e8 un distretto del Canton Vallese, in Svizzera. Confina con i distretti di H\u00e9rens a est e a sud, di Sierre a sud-est, di Conthey a ovest, con il Canton Vaud (distretto di Aigle) a nord-ovest e con il Canton Berna (distretto di Saanen) a nord. Il capoluogo \u00e8 Sion.\nComuni.\nAmministrativamente \u00e8 diviso in 5 comuni:"}
{"id": "232057", "revid": "125075545", "url": "https://it.wikipedia.org/wiki?curid=232057", "title": "Georgios Papanicolaou", "text": "Biografia.\nStudi\u00f2 alla facolt\u00e0 di medicina dell'Universit\u00e0 di Atene, dove si laure\u00f2 nel 1904. Sei anni dopo consegu\u00ec il dottorato di ricerca all'Universit\u00e0 Ludwig Maximilian di Monaco di Baviera e per un periodo prest\u00f2 servizio anche nelle universit\u00e0 di Jena e Friburgo. Nel 1913 emigr\u00f2 negli Stati Uniti per lavorare al dipartimento di patologia dell'ospedale di New York e al dipartimento di anatomia della Cornell University. Nel 1928 fu il primo a suggerire che il cancro alla cervice uterina poteva essere diagnosticato tramite il prelievo di alcune cellule vaginali, ma la sua ricerca non fu presa in considerazione fino al 1943, anno in cui venne finalmente pubblicata con il titolo \u201cDiagnosi del cancro al collo dell'utero tramite il prelievo di cellule vaginali\u201d. L'opera si occupava di svariati argomenti tra cui i cambiamenti fisiologici e citologici dell'apparato riproduttore femminile osservabili durante il ciclo mestruale, gli effetti di alcune condizioni patologiche, e i cambiamenti causati dalla presenza di un tumore alla cervice o all'endometrio. \nNel 1961 si trasfer\u00ec a Miami per fondare il Papanicolaou Cancer Research Institute ma mor\u00ec nel 1962 poco prima che il centro di ricerca venisse inaugurato.\nPer il suo fondamentale contributo alla ricerca scientifica (il suo test ha salvato la vita a moltissime donne) gli venne dedicato, nel 1978, un francobollo emesso dalle poste statunitensi e il suo volto fu ritratto sulla banconota greca da 10,000 dracme dal 1995 al 2001. \nA Papanicolaou dobbiamo la creazione del test per lo screening dei carcinomi della cervice uterina, lo screening oncologico pi\u00f9 diffuso al mondo. Il test di Papanicolau deve il suo successo alla semplicit\u00e0, alla non invasivit\u00e0 ed al basso costo, oltre che alla sufficientemente elevata sensibilit\u00e0. Segu\u00ec un conseguente crollo ad un terzo della mortalit\u00e0 per questa malattia, che \u00e8 passata negli USA dal primo al tredicesimo posto fra le cause di morte per tumore nella donna.\nLa nascita, i primi anni: dall'adolescenza alla laurea.\nNacque il 13 maggio 1883 nell'isola di Kymi nell'Eubea. Il padre Nicholas si laure\u00f2 in medicina ad Atene, dove c'era l'unica universit\u00e0 della Grecia. Ebbe quattro figli. I primi due, Athanase e Maria avevano preso il nome del nonno e della nonna paterni. Nicholas, terzo figlio, fu battezzato col nome di George Nicholas: George come il nonno materno e Nicholas come il padre. Per ultima nacque Elena. Dopo la nascita di Elena andarono ad abitare in una nuova casa di pietra a tre piani con vista sul porto. Fu questa casa che lo vide crescere. A undici anni, finita la scuola di grammatica dovette prepararsi per il liceo. Kymi, pur avendo 10.000 abitanti non aveva questa scuola superiore e fu mandato ad Atene. Studiava francese e tedesco. Prendeva lezioni di violino al Conservatorio di musica. Ma aveva sempre il mare nella testa e fece un esame per intraprendere la carriera marinara. Era molto giovane ancora, gli esami furono durissimi e non riusc\u00ec a superarli. Il fratello maggiore rifiut\u00f2 di studiare medicina. Suo padre voleva che almeno un figlio lo seguisse nella professione. Allora si lasci\u00f2 guidare dalla volont\u00e0 del padre. Cos\u00ec nel 1898, a soli quindici anni fu ammesso come studente di medicina all'universit\u00e0 di Atene. Era un ragazzo introverso, timido. Dopo sei anni nel 1904, all'et\u00e0 di 21 anni, si laure\u00f2 con il grado Arista, corrispondente al massimo della votazione. Era un giovane medico con le idee ancora confuse. Conosceva oltre al greco il francese e il tedesco, suonava il violino, amava la filosofia e la letteratura.\nIl servizio militare e l'incontro con Andromaca.\nIl 3 ottobre 1904, poco dopo la laurea, part\u00ec per prestare servizio militare nel 3\u00ba reggimento di fanteria. Tre mesi di corso veramente duri, con molte ore di esercitazioni, di marcia, di studio e poco dormire. Nel gennaio 1905 fu promosso assistente chirurgo e fu aggregato all'ospedale da campo, l'ospedale che si monta dietro le trincee in caso di guerra. E la guerra non era lontana. Il padre cerc\u00f2 di persuaderlo a rimanere sotto le armi come medico perch\u00e9 avrebbe fatto un'ottima carriera. Ma detestava la carriera militare e le armi. Ritorn\u00f2 a casa il 15 agosto 1906 dopo il servizio militare, dove il padre lo aspettava per il tirocinio di medicina. Andava sulle colline sotto gli alberi per leggere Goethe e Nietzsche. Era insofferente, non voleva lavorare nell'ambulatorio paterno. Una mattina fu chiamato all'improvviso perch\u00e9 una ragazza stava male. E incontr\u00f2 per la prima volta Andromaca, sua futura moglie. Lui aveva 23 anni, lei 14. Si sospettava una doglia colica. Qualche ora e spontaneamente la ragazza guar\u00ec.\nGli studi in Germania.\nAnd\u00f2 a Vienna per prendere lezioni di metafisica. Tornato a casa, i suoi genitori pensavano che non sarebbe rimasto a lungo con loro. Per questo si affannavano a trovargli un lavoro e una donna. Nella primavera del 1907 part\u00ec per la Germania. Fu accettato per il corso post-laurea nella citt\u00e0 di Jena. Aveva 24 anni. Il prof. Haeckel occupava la cattedra di zoologia. Dopo sei mesi a Jena and\u00f2 a Friburgo, sotto la tutela di Weismann. Fu durante questo periodo che la devozione della sua vita alla ricerca biologica. Weismann \u00e8 stato definito il primo evoluzionista originale dopo Darwin. Terminato il semestre a Friburgo and\u00f2 all'Istituto zoologico di Monaco di Baviera che assieme a Parigi era il centro culturale d'Europa.\nIl matrimonio e i primi impegni di lavoro.\nTorn\u00f2 a Kymi con il nuovo diploma: il Dottorato di filosofia in Scienze Naturali. In Grecia le condizioni non erano favorevoli per continuare la ricerca. La nazione era povera, sempre sull'orlo di una guerra e il governo instabile.\nErano passati quattro anni dall'estate del 1906, quando aveva curato il mal di pancia ad Andromaca. Andromaca Mavroyeni e Giorgio Papanicolau si sposarono con piccola cerimonia privata con il prete ortodosso a casa della sposa, il 10 settembre 1910. Nizza fu la loro luna di miele. Da Nizza col tram andavano a Montecarlo al museo oceanografico dove incontr\u00f2 un amico tedesco che era impiegato al museo come fisiologo. Avevano studiato per un breve periodo assieme a Jena. Il 31 dicembre il suo amico and\u00f2 via da Montecarlo e cos\u00ec pot\u00e9 prendere il suo posto. Inaspettatamente aveva trovato un lavoro. L'estate seguente decise di accompagnare, in qualit\u00e0 di fisiologo, il principe Alberto nella sua spedizione oceanografica. Il 19 luglio 1911 inizi\u00f2 la navigazione. Il principale obbiettivo della crociera era di esplorare le profondit\u00e0 marine. Venivano raccolte forme inusuali di vita marina. l'Hirondelle II si diresse verso le Azzorre in cerca delle balene. Trovarono frammenti non digeriti di grandi cefalopodi nello stomaco di questa grande creatura. Non c'era altro mezzo per ottenere queste specie che vivevano nelle profondit\u00e0 abbissali. Ritornando verso Monaco a settembre l'Hirondelle II ancor\u00f2 a Tolone. Telegraf\u00f2 alla moglie perch\u00e9 venisse a prenderlo. Lo trov\u00f2 febbricitante e ritornarono a Montecarlo col treno.\nL'addio all'amata Grecia e l'approdo negli USA.\nIl 15 ottobre 1912 la Grecia con l'Alleanza balcanica era entrata in guerra contro la Turchia. Fu chiamato alle armi. La guerra dei Balcani fin\u00ec col trattato di Bucarest il 7 agosto 1913. Molti greci emigrati all'estero erano tornati per combattere da volontari. Nelle trincee scavate sul fango quella gente parlava della California. Chiedeva loro come era la vita e in particolare quali le possibilit\u00e0 per gli scienziati. L'America era grande, immensa. Ne fu attratto. Venti giorni di navigazione con sua moglie. L'ultima tappa di questo esodo fu un isolotto alla foce del fiume Hudson, a poca distanza dalla statua della libert\u00e0, chiamato Ellis Island dove i servizi dell'ufficio federale avevano installato il loro centro di accoglienza. Molti ispettori erano di origine irlandese e poco avvezzi alla grafia e al suono dei nomi dell'Europa centrale, della Russia, della Grecia e della Turchia. Fu allora che Andromaca Mavroenic divenne Mary.\nLa ricerca di un lavoro.\nDecise di cercare un posto di lavoro per riprendere la ricerca scientifica. C'era una persona che poteva aiutarlo: il Dottor Morgan, Professore di Zoologia Sperimentale della Columbia University, che aveva pubblicato un volume in cui c'erano due pagine che trattavano degli esperimenti sulla partenogenesi presentati dallo stesso Papanicolau nella tesi di Monaco di Baviera. Gli chiese un appuntamento ma non os\u00f2 infastidire Morgan parlandogli della necessit\u00e0 di trovargli un lavoro. Cos\u00ec perse l'opportunit\u00e0 che quell'incontro gli aveva dato. Ormai si trattava di sopravvivenza: i 250 dollari, dono del padre di Mary, erano quasi finiti. Dopo lo strappo col matrimonio fulmineo e la rottura col viaggio oltre oceano non poteva chiedere pi\u00f9 aiuto al padre. Lesse un annuncio dove cercavano un impiegato in dei magazzini di tappeti. Si present\u00f2 subito. Faceva il commesso e constatava la distanza infinita fra i sogni e la realt\u00e0, e cercava di capire come fare per uscire da questa brutta situazione. L'unica soluzione era di ritornare da Morgan e questa volta esporgli apertamente la richiesta di lavoro. Morgan prese a cuore la questione. Avrebbe sperato di lavorare per lui, ma questo non avvenne. Morgan lo ispirava molto come ricercatore. Lo raccomand\u00f2 come tecnico al Dottor William Elser ed ebbe un posto part-time di assistente nel Laboratorio del Department of Pathology and Bacteriology del New York Hospital. Questo primo lavoro era tecnico senza nessun interesse di ricenca. Gesti ripetitivi senza nessun progetto. Il Dotter Elser vide la tristezza dei suoi occhi. Elser parl\u00f2 di lui al Dottor Stockard e si priv\u00f2 del suo aiuto.\nGli esperimenti alla Cornell Medical School.\nEntr\u00f2 al Cornell Mediacal School nel settembre del 1914 come assistente del dipartimento di anatomia. Dopo due mesi Mary era anche lei impiegata l\u00ec. Avevano affittato un appartamento giusto da Cornell Medical College. La miseria era finita. Stockard gli assegn\u00f2 una serie di esperimenti: determinare gli effetti genetici e somatici dell'esposizione prolungata dell'alcol sul porcellino d'india. I risultati furono pubblicati giusto prima della proibizione e suscitarono molto interesse. Chiese di poterne studiare la determinazione e la differenziazione sessuale, base della sua tesi di Monaco di Baviera, per vedere se erano proprio i cromosomi a determinare il sesso della prole. Per gli esperimenti che eseguiva era necessario ottenere la cellula uovo del porcellino d'india femmina ad un preciso stadio di sviluppo, che corrisponde circa al momento dell'ovulazione, un attimo prima dell'estrusione dell'ovocita dal follicolo. E in quel momento che l'uovo presenta la divisione mitotica e i cromosomi sono visibili al microscopio. Allora compr\u00f2 un piccolo speculum nasale che introducevo nella vagina dei porcellina d'india per osservare ogni giorno le perdite vaginali. Con molta sorpresa, invece delle attese perdite ematiche osserv\u00f2 una perdita mucosa e caseosa che si presentava ogni 15-16 giorni. Strisciando ogni giorno su vetrini questo materiale, le cellule al microscopio erano differenti a seconda dei giorni del ciclo. Questi studi furono pubblicati sotto i nomi di Stockard e Papanicolau su Amenrican Journal of Anatomy nel settembre 1917. Arrivarono molte congratulazioni al Dottor Stockard dagli altri zoologi, perch\u00e9 il suo nome era citato per primo nei lavori. Fu una sua scoperta e i meriti andarono tutti a Stockard. Decise di andare a lavorare altrove. Con impeto entr\u00f2 nel suo studio ma il Dottor Stockard gli dette ragione e gli assicur\u00f2 che mai ancora avrebbe fatto precedere il suo nome nei lavori eseguiti da lui. L'aver stabilito il regolare ciclo sessuale nel porcellino d'india, nel topo e nel ratto rappresentava una scoperta di immenso valore. Si aprivano le nuove strade per le scoperte degli ormoni sessuali.\nNel 1920 Eleuterio Benizelos decise di chiamare gli scienziati greci all'estero con lo scopo di rinnovare l'universit\u00e0 di Atene. Si inform\u00f2 del suo lavoro e gli propose di ritornare in Grecia per prendere la cattedra di Zoologia. Nonostante vivesse in lui il desiderio di contribuire al successo della sua patria, gli fu difficile rinunciare alle condizioni di ricerca che aveva trovato negli Stati Uniti.Pens\u00f2 di studiare anche le cellule vaginali della donna. La sola sorgente di strisci vaginali poteva essere sua moglie. Si sobbarc\u00f2 la tortura di un prelievo giornaliero. Ad un certo punto le sole cellule della moglie non gli bastarono pi\u00f9. Riusc\u00ec ad ottenere ogni giorno per due tre mesi uno striscio da 12 donne impiegate al Woman's Hospital di New York. Essendo le dimensioni della cellula dell'ordine di millesimi di millimetro, \u00e8 chiaro che la citologia non sarebbe potuta nascer fino a quando non ci fosse stato un mezzo che avesse permesso di rendere visibile la cellula stessa. Il microscopio non fu apprezzato come strumento di ricerca dal mondo scientifico e specialmente dalle universit\u00e0 di medicina. Lo scetticismo era in parte dovuto agli errori di osservazione causati dall'ottica imperfetta.\nUna giornata importante.\nUn giorno, sotto i suoi occhi, passarono alcune cellule la cui forma era strana, diversa l'una dall'altra, col nucleo grosso, irregolare, bitorzoluto. Si rese conto che erano le cellule di un cancro. Da allora la sua attenzione riguardava ormai lo studio sistematico del materiale ottenuto da donne sofferenti di cancro dell'utero. Present\u00f2 i risultati il 14 gennaio 1928 al Proceedings of the Third Race Betterment Conference, che si svolse a Battle Creek nel Michigan. La prevalente opinione era che, poich\u00e9 il collo uterino era accessibile all'esplorazione diagnostica attraverso la biopsia che \u00e8 una relativamente semplice procedura, l'uso dell'esame citologico dello striscio vaginale era superfluo. La pubblicazione del lavoro scientifico fu inadeguata perch\u00e9 le illustrazioni erano di cattiva qualit\u00e0 e il testo conteneva errori tipografici importanti. Il 22 maggio del 1928 ottenne la cittadinanza statunitense. Intanto era stato promosso da istruttore ad Assistant professor of Anatomy e cominci\u00f2 ad essere conosciuto nei circoli scientifici. Uno dei giornali europei pi\u00f9 importanti, la rivista Archiv fur Gynakologie, lo definiva nel 1932 \u201cvater der modernen endokrinologie\u201d. Ma voleva avere successo nella diagnostica oncologica.Nel 1939 il Dottor Stockard che non aveva mai creduto alla citologia oncologica mor\u00ec. Assunse la carica di chairmanship del dipartimento di anatomia e fisiologia del Cornell Medical Center il Dottor Joseph Hinsey. Il quale gli promise il suo caloroso supporto e tracciarono un programma. Cos\u00ec nell'ottobre 1939 tutte le donne ammesse al servizio di ginecologia del New York Hospital, e che lo accettavano, venivano sottoposte a prelievo di routine per striscio vaginale. Il vetrino veniva colorato e quindi interpretato sotto la sua supervisione di Papanicolau. Un lavoro intitolato \u201cil valore diagnostico dello striscio vaginale nel carcinoma dell'utero\u201d fu pubblicato da lui e dal Dottor Trault, suo collaboratore, sul prestigioso American Journal of Obstetrics and Gynecology. Con Pearl Harbor, il 7 dicembre del 1941, anche gli USA sono coinvolti nella seconda guerra mondiale. I componenti dello staff al Cornell erano tutti cittadini americani. Il Dottor Trault era di origini nordiche, il Dottor Marchetti di origini italiane, Murayama giapponese e lui greco erano molto amici e intensamente occupati a leggere al microscopio, ma l'aria intorno a loro era molto tesa. Una monografia sulla citologia vaginale intitolata \u201cla diagnosi del cancro uterino con lo striscio vaginale\u201d fu pubblicata nel Commonwealth Fund nel 1943. Pens\u00f2 di estendere lo studio anche alle cellule di altri organi e apparati. Nel 1943 la tecnica citologico fu applicata alle urine. Anche qui era possibile ritrovare la eventuali cellule maligne. Dall'utero, dalla vescica, il prelievo citologico veniva adesso effettuato anche sullo sputo per diagnosticare il cancro del polmone. Gradualmente la tecnica si estese ai liquidi pleurici, pericardici, peritoneali, ai succhi gastrici e alle feci. Gli americani lo chiamavano confidenzialmente: \u201cDoctor Pap\u201d, tanto che il metodo si chiam\u00f2 Pap-test. Per lungo tempo il mondo scientifico aveva rifiutato di credere al Pap-test perch\u00e9 non era un patologo e perch\u00e9 non si pensava che il cancro potesse essere diagnosticato senza biopsia. Ma era certo che se ogni donna oltre i 30-40 anni eseguisse periodicamente ad intervalli regolari l'esame citologico, la mortalit\u00e0 per cancro dell'utero potrebbe essere praticamente eliminata. E cos\u00ec organizz\u00f2 dei corsi annuali al Cornell, i quali attiravano partecipanti da tutto il mondo.\nLa discariosi.\nPapanicolau con il termine discariosi rendeva possibile la distinzione fra le cellule cancerose e quelle precorritrici del cancro. Le prime hanno un nucleo bizzarro ma non sono alterate nella loro totalit\u00e0. Mentre le seconde non solo hanno un nucleo pi\u00f9 grande ed irregolare, ipercromatico, ma sono totalmente alterate con forma bizzarra. Dopo il 1945 un grande impeto fu dato al valore dello striscio vaginale dall'American Cancer Society. La societ\u00e0 scelse come direttore medico il suo grande amico Charles Cameron. Uno dei primi a riconoscere il potenziale del Pap-test nel ridurre la mortalit\u00e0 per cancro della cervice. I due si incontravano regolarmente per discutere del lavoro.\nNel 1950 comparve sulla rivista francese La Presse Medicale un articolo del Dottor Ayre in cui puntualizzava come nel 1928 Papanicolau e nello stesso momento Babes di Bucarest avevano messo in evidenza delle cellule cancerose nelle secrezioni vaginali di donne ammalate di cancro uterino. Anche un italiano, Odorico Viana di Verona, aveva fatto gli stessi esperimenti contemporaneamente a Babes. Il due colleghi sembrava avessero avuto le sue stesse intuizioni. Ma non si occuparono pi\u00f9 dell'argomento. Egli, invece, se ne era sempre occupato. Nel corso della carriera accademica non ebbe mai l'incarico di insegnare. Allora organizz\u00f2 i corsi di citologia. I suoi allievi diffusero questa nuova disciplina in tutto il mondo. Il Pap-test aveva tutti i criteri per essere un test di screening, e scoprire la malattia in una popolazione apparentemente sana. Scoperta la malattia in fase precoce era possibile la cura e quindi la guarigione. Ma negli anni 40 il Pap-test fu usato in clima di generale scetticismo.\nNessuna donna deve essere dimenticata.\nEntro pochi anni il Pap-test divenne un esame di routine per l'America e un gran numero di donne lo ripeteva ogni sei mesi. \u201cNessuna donna deve essere dimenticata\u201d era lo slogan. Medici, non solo di New York, ma di varie citt\u00e0 degli USA, dell'Europa, del Canada, dell'America Latina, dell'Asia e del Giappone mandavano vetrini. Il declino dell'incidenza e della mortalit\u00e0 per cancro cervicale negli ultimi decenni era evidente. Nella primavera del 1954 gli fu conferita la laurea honoris causa in medicina dall'universit\u00e0 degli studi di Torino. Aveva avuto altre lauree: dall'universit\u00e0 di Atene e Filadelfia. Era Honorary Fellow of the Athens University and Academy of Athens. Era ormai membro di molte societ\u00e0 scientifiche nazionali ed internazionali. Si cominciava a sussurrare di un possibile premio Nobel.\nIl ritorno in Europa.\nArriv\u00f2 il 1957, anno in cui ritorn\u00f2 in Europa. Part\u00ec il primo luglio 1957 con il transatlantico inglese \u201cQueen Mary\u201d. L'8 luglio arriv\u00f2 in Francia. La prima tappa del viaggio fu Parigi. Colse l'occasione per visitare l'Istituto Pasteur, famoso luogo di pellegrinaggio medico. Poi visit\u00f2 anche Venezia, Milano e Torino. L\u00ec ringrazi\u00f2 i colleghi che tre anni prima gli avevano concesso la laurea honoris causa. Poi rimase l'ultima visita, quella a cui teneva pi\u00f9 di tutte, il viaggio a Kymi, dopo 44 anni.\nIl rientro in America.\nA settembre ritorn\u00f2 in America. Al limite di et\u00e0, nel 1957 lasci\u00f2 il posto universitario ed and\u00f2 in pensione. Fu nominato professore onorario e continu\u00f2 le sue ricerche nel laboratorio del New York Hospital, grazie all'appoggio finanziari dell'American Cancer Society. Poco dopo apprese di essere stato ancora proposto per il premio Nobel. Ormai arrivavano sempre pi\u00f9 spesso voci di una possibile vittoria. Non lo vinse neanche quell'anno. Forse ci\u00f2 che aveva scoperto era troppo avanti per il suo tempo, per essere veramente apprezzato dai suoi contemporanei. Qualcuno mormorava che non gli era stato assegnato il premio perch\u00e9 la scoperta delle cellule neoplastiche uterine non era stata sua, o non solo sua, ma forse anche del medico rumeno Babes.\nGli ultimi anni a Miami.\nAccett\u00f2 la di assumere la direzione dell'Istituto per la Ricerca su Cancro a Miami al quale erano disposti a dare il suo nome. La sua intenzione era di servirsi non solo di medici americani ma soprattutto stranieri per creare un centro internazionale dove il confronto di personalit\u00e0 di formazione differente non poteva essere che proficuo. L'inaugurazione ufficiale del nuovo Istituto per la Ricerca del Cancro, intitolato \u201cPapanicolau Cancer Research Institute\u201d fu fissata per il 13 maggio 1962, anniversario della sua nascita. Improvvisamente incominci\u00f2 a soffrire di angina pectoris. Mor\u00ec l'8 febbraio 1962 al pronto soccorso del Jackson Memorial Hospital di Miami. Fu fatta la diagnosi di occlusione coronarica con insufficienza cardiaca ed edema polmonare. Il suo amico Cameron di Pap aveva detto: \u201cLa sua vita pu\u00f2 essere esempio di American Success Story, un povero immigrante sconosciuto diviene una figura eroica, onorato nella sua terra adottiva e in tutto il mondo\u201d."}
{"id": "232059", "revid": "7077", "url": "https://it.wikipedia.org/wiki?curid=232059", "title": "Pok\u00e9mon Rosso", "text": ""}
{"id": "232060", "revid": "7077", "url": "https://it.wikipedia.org/wiki?curid=232060", "title": "Pokemon Blu", "text": ""}
{"id": "232061", "revid": "7077", "url": "https://it.wikipedia.org/wiki?curid=232061", "title": "Pok\u00e9mon Blu", "text": ""}
{"id": "232063", "revid": "26630", "url": "https://it.wikipedia.org/wiki?curid=232063", "title": "Uomo universale", "text": "L'uomo universale (dal greco: \u03c0\u03bf\u03bb\u03c5\u03bc\u03b1\u03b8\u03ae\u03c2, \"polymath\u0113s\", \"che ha imparato molto\"; dal latino: \"homo universalis\", \"uomo universale\"), detto anche genio universale, \u00e8 una persona, particolarmente erudita e sapiente, che eccelle in molteplici campi, nell'arte cos\u00ec come nella scienza e nella letteratura, avendo profonde conoscenze, insolitamente versatili, sui pi\u00f9 svariati argomenti, che lo porta a produrre opere di importante rilevanza artistica, scientifica, etica o sociale. \nDescrizione.\nConcezione culturale gi\u00e0 presente nella tradizione greco-romana e giudaico-cristiana, ricompare nella storia europea tardo medievale con la nascita della corrente filosofica dell'umanesimo rinascimentale, la riscoperta del mondo classico e il ritorno al concetto romano di \"humanitas\", per poi svilupparsi pienamente tra il XVIII e XIX secolo.\nMolti illustri uomini universali sono vissuti durante il periodo rinascimentale, epoca in cui un'istruzione a trecentosessanta gradi era ritenuta il caposaldo primario di una perfetta educazione umanista. Per un nobile, un cortigiano o un qualunque notabile del tempo, conoscere le lingue straniere, saper suonare uno strumento musicale, dilettarsi con la poesia, interessarsi di architettura o essere erudito in qualsivoglia altra disciplina, era decisamente opportuno e in sintonia con l'ideale di \"uomo totale\", inteso come punto d'arrivo del naturale sviluppo umano.\nIn questo contesto nasce la concezione del \"sapere come potere\", ovvero del sapere che pu\u00f2 diventare strumento di trasformazione della realt\u00e0. L'uomo si \u00e8 cos\u00ec posto al centro dell'universo, intermediario tra mondo razionale e sfera spirituale, in netta contrapposizione con la prospettiva teocentrica medievale. Baldassarre Castiglione nella sua opera \"Il Cortegiano\" espone ampiamente le norme fisiche, morali e comportamentali a cui aspirare per poter raggiungere questo stato ideale. La concezione rinascimentale del genio universale comprendeva anche quella di essere un atleta completo, dato che la forma fisica era considerata parte integrante e non separata dall'istruzione e dalla formazione primaria.\nA partire dal XIX secolo il numero di uomini universali \u00e8 diminuito a causa del cospicuo aumento delle conoscenze relative alle singole aree tematiche, che ha reso pi\u00f9 difficile l'esistenza di persone che riescano a padroneggiare pi\u00f9 discipline. I vari campi dello scibile sono stati gradualmente caratterizzati da un perfezionamento costantemente crescente, che richiede l'impiego di professionisti sempre pi\u00f9 specializzati. Per questo motivo, a partire dal XIX secolo, \u00e8 stato individuato un numero inferiore di uomini universali.\nPer definire invece una persona che ha interessi, senza eccellere in modo assoluto, in pi\u00f9 campi, si utilizzano i termini \"universalista\" o \"generalista\".\nEsempi di uomini universali.\nL'idea di \"genio universale\" (in latino \"Universalis Genius\") \u00e8 presente fin dagli albori della storia, fermo restando che in tempi antichi, in diversi casi, questo concetto \u00e8 stato utilizzato anche come appellativo onorifico, come nel caso di Alessandro Poliistore. Il primo esempio documentato di uomo universale, inteso come \"genio universale\", \u00e8 Imhotep, architetto, medico e astronomo egizio vissuto nel corso della III dinastia, intorno quindi al 2700 a.C. \nCelebre studioso universale dell'antica Grecia \u00e8 Aristotele, che fu filosofo, scienziato e logico, mentre nella storia romana gli esempi pi\u00f9 conosciuti sono Plinio il Vecchio, scrittore, ammiraglio e naturalista, e Marco Terenzio Varrone, letterato, scrittore e militare. Uomini universali appartenenti alla cultura araba sono stati Ibn al-Naf\u012bs, che fu medico, fisico, filosofo e letterato, e al-Suyuti, che comp\u00ec la sua opera come storico, giurista, teologo e geografo.\nPer quanto riguarda la cultura cinese, furono uomini universali Gu Yanwu, che oper\u00f2 come scrittore e filologo, Shen Kuo, che fu geologo, astronomo, matematico, cartografo, zoologo, botanico, militare, ingegnere idraulico e farmacologo, nonch\u00e9 Su Song, che prest\u00f2 la sua opera come scienziato, matematico, politico, astronomo, cartografo, orologiaio, medico, farmacista, mineralogista, zoologo, botanico, meccanico, ingegnere, architetto e poeta, e Xu Guangqi, che fu funzionario, matematico, agronomo e traduttore. \nNel Medioevo, tra gli uomini universali, vi era Alberto Magno, che fu un teologo, scrittore, scienziato e filosofo tedesco. Sempre in ambito religioso, altro esempio \u00e8 stato Conrad Gessner, naturalista, teologo e bibliografo svizzero vissuto nel XVI secolo. Vissuti nel Medioevo sono stati Ildegarda di Bingen, religiosa, naturalista, scrittrice, drammaturga, poetessa, musicista, compositrice, filosofa e linguista tedesca, e Al-Biruni, matematico, filosofo, medico, astronomo e storico persiano. Nel XVII secolo fu genio universale Galileo Galilei, che comp\u00ec la sua opera come fisico, astronomo, filosofo e matematico, mentre nel XVIII secolo visse Michail Vasil'evi\u010d Lomonosov, che fu uno scienziato, naturalista e linguista russo.\nModello esemplare di genio universale, per la sua completezza e il contributo dato ai pi\u00f9 disparati ambiti, \u00e8 senza dubbio Leonardo da Vinci. Considerato uno dei pi\u00f9 grandi geni dell'umanit\u00e0, maestro in tutte le arti, precursore del metodo sperimentale, ricercatore visionario (ossia capace di anticipazioni spesso lungimiranti e quasi profetiche, in netto anticipo sulla sua epoca) nei pi\u00f9 disparati campi della conoscenza, Leonardo fu pittore, scultore, architetto, ingegnere, geologo, geografo e botanico; condusse pure, per primo, ampie ricerche in campo anatomico. \nContemporaneo di Leonardo da Vinci fu il portoghese Duarte Pacheco Pereira, che oper\u00f2 come scienziato, militare, esploratore e cartografo. Nell'et\u00e0 della riforma protestante visse Philipp Schwarzerdt, che fu un umanista e teologo tedesco. Dell'epoca barocca sono Gottfried Wilhelm von Leibniz, che fu un matematico, filosofo, scienziato, logico, glottoteta, diplomatico, giurista, storico, magistrato tedesco, e il suo contemporaneo Isaac Newton, che fu un matematico, fisico, filosofo naturale, astronomo, teologo e alchimista inglese.\nLeon Battista Alberti era architetto, pittore, poeta, scienziato, matematico, inventore e scultore (in aggiunta era un esperto cavaliere e arciere). Altri personaggi avvicinabili al concetto di genio universale, per aver eccelso in numerosi e diversi campi, sono Niccol\u00f2 Machiavelli, Nicola Cusano, Johann Alexander D\u00f6derlein, Alexander von Humboldt, Rabindranath Tagore e Johann Wolfgang von Goethe.\nEspressioni alternative.\nIl concetto di \"genio universale\", in lingua italiana, \u00e8 reso impropriamente anche dal termine \"uomo universale\", che \u00e8 invece legato al concetto filosofico di \"persona\". Altro termine, pi\u00f9 raro e dal significato leggermente differente che rende il concetto, \u00e8 \"polimate\". Il termine \"polimate\" deriva dal greco \u03c0\u03bf\u03bb\u03c5\u03bc\u03b1\u03b8\u03ae\u03c2, traslitterato \"polymath\u0113s\", che significa \"molto istruito\"; l'etimologia di \"polimate\" \u00e8 anche legata a uno dei sinonimi di \"polymath\u0113s\", ovvero \u03c0\u03bf\u03bb\u03c5\u0390\u03c3\u03c4\u03c9\u03c1, traslitterato \"polyh\u00edst\u014dr\", che vuol dire \"molto sapiente\". Altre espressioni filosofiche per rendere la medesima idea sono genio poliedrico e talento universale."}
{"id": "232078", "revid": "14691", "url": "https://it.wikipedia.org/wiki?curid=232078", "title": "Programma sorgente", "text": ""}
{"id": "232079", "revid": "498921", "url": "https://it.wikipedia.org/wiki?curid=232079", "title": "Canto patriarchino", "text": ""}
{"id": "232086", "revid": "124809478", "url": "https://it.wikipedia.org/wiki?curid=232086", "title": "Xino", "text": "Xino \u00e8 l'unica frazione di Fonteno in provincia di Bergamo, situata circa un chilometro ad est dal capoluogo comunale.\nTerritorio.\nLa frazione, affacciata sul Lago d'Iseo, ricalca la tipica fisionomia dei borghi del luogo, caratterizzati da piccoli vicoli e androni. Nella localit\u00e0 Vanina sono presenti delle antiche fontane con involto in tufo.\nToponimo.\nL'etimologia di \"Xino\", \"Sc\u00ec\" in dialetto, non \u00e8 stata ancora dimostrata.\nStoria.\nXino \u00e8 menzionata per la prima volta in un atto notarile del 1310, dove il notaio G. Sojaro menziona gli \"Eredi di Alberto di Giacomo Viniani di Axino\".\nNel 1542 viene eretta la parrocchiale dedicata a san Carlo Borromeo in stile neogotico lombardo. La torre campanaria risale invece al 1702, recentemente gravemente deturpata dall'applicazione di moderni pannelli a LED sulla croce apicale. \nNel 1917, in un campo detto \"Cios\u00e9t\", vengono ritrovate alcune antiche tombe in pietra.\nSociet\u00e0.\nCultura e folklore.\nAll'inizio di novembre si tiene la sagra di San Carlo, patrono del paese, con mercatini di prodotti tipici nelle vie e nelle case e distribuzione di caldarroste e vin brul\u00e8. La sera del sabato vi si tiene uno spettacolo di fuochi d'artificio sparati dai prati sotto il paese verso il lago. La domenica si svolge la processione, nella quale la statua del santo patrono viene portata a spalle dai fedeli per i vicoli del paese, addobbati con fiori e antichi drappi ricamati, tra spari di petardi e mortaretti."}
{"id": "232087", "revid": "1305772", "url": "https://it.wikipedia.org/wiki?curid=232087", "title": "Dor\u00e9 (disambigua)", "text": ""}
{"id": "232089", "revid": "117674164", "url": "https://it.wikipedia.org/wiki?curid=232089", "title": "Serie telescopica", "text": "L'espressione \"serie telescopica\" \u00e8 un termine informale con cui si indica una serie\ni cui termini appaiono nella forma\nin questo caso le somme parziali si possono esprimere come differenza del primo e ultimo termine della successione formula_3:\ne il calcolo della serie si riduce al calcolo del limite della successione formula_3, dato che, a questo punto, risulta l'unica operazione non banale:\nformula_6\nEsempi.\nSi pu\u00f2 dimostrare che la somma di questa serie \u00e8 formula_8 infatti \ncio\u00e8 si tratta di una serie telescopica con formula_10 e quindi\nda cui si dimostra subito che se formula_14 la serie converge a formula_15."}
{"id": "232091", "revid": "4252", "url": "https://it.wikipedia.org/wiki?curid=232091", "title": "RFLP", "text": "In biologia molecolare, la sigla RFLP (dall'inglese Restriction Fragment Length Polymorphism, \"polimorfismo da lunghezza dei frammenti di restrizione\") viene utilizzata per indicare due concetti distinti: una caratteristica delle molecole del DNA che consente di distinguerle l'una dall'altra, grazie alle differenze nelle sequenze di nucleotidi che le compongono, e la tecnica di laboratorio che sfrutta tali caratteristiche per mettere a confronto le varie molecole di DNA. Tale tecnica viene utilizzata nella realizzazione di impronte genetiche e nei test di paternit\u00e0.\nFurono utilizzati per la prima volta negli anni ottanta e vennero tipizzati tramite Southern blot e ibridati con sonde marcate radioattivamente.\nMetodi.\nDi norma si provvede per prima cosa all'estrazione e alla purificazione del DNA da un campione individuale. Il DNA viene quindi sezionato in \"frammenti di restrizione\" mediante endonucleasi dette enzimi di restrizione, che attuano il taglio unicamente in corrispondenza di particolari sequenze nucleotidiche, specifiche per ogni enzima. I frammenti di restrizione vengono quindi separati per lunghezza mediante elettroforesi su gel d'agarosio. Successivamente attraverso la tecnica di ibridazione nota come Southern-Blot si identificano le bande determinate dall'ibridazione con sonde di sequenza nota marcate radioattivamente o attraverso fluorocromi. Le differenze tra i genotipi sono determinate dal numero di bande che compaiono utilizzando la stessa sonda per l'ibridazione e che \u00e8 a sua volta determinato dal numero di siti di taglio presenti nella sequenza considerata.\nRisultati.\nLa distanza tra le posizioni di taglio causate dagli enzimi di restrizione (i cosiddetti \"siti di restrizione\") \u00e8 variabile tra un individuo e l'altro, dando quindi luogo a variazioni nella lunghezza dei frammenti. Ci\u00f2 si riflette in una diversa posizione di alcune \"bande\" sul gel, da cui il termine polimorfismo.\nApplicazioni.\nL'analisi delle variazioni di RFLP nei genomi \u00e8 stato uno strumento fondamentale nella mappatura del genoma e nell'analisi delle malattie genetiche. Inizialmente i ricercatori basavano i loro studi sulla ricerca della posizione cromosomica del gene che determinava una particolare malattia, con questa tecnica si pu\u00f2 analizzare il DNA dei membri di una famiglia affetta dalla malattia, per cercare RFLP sugli alleli che mostrano un pattern simile a quello ereditario della malattia. Una volta che il gene responsabile della malattia \u00e8 stato localizzato, l'analisi degli RFLP potrebbero rivelare chi era a rischio per la malattia, o chi pu\u00f2 essere un vettore di geni mutanti.\nL'analisi di RFLP \u00e8 stata anche la base per primi metodi di \"fingerprinting\" genetico, utile per l'identificazione dei campioni recuperati da scene del crimine, nella determinazione della paternit\u00e0, e nella caratterizzazione della diversit\u00e0 genetica o di modelli di allevamento nelle popolazioni animali. Nel caso dei test di paternit\u00e0 la differenza di RFLP pu\u00f2 essere usata per distinguere geneticamente due individui o mostrare le relazioni genetiche che intercorrono tra individui, in quanto i figli ereditano il materiale genetico dai propri genitori. Viene usato anche per determinare le relazioni che intercorrono tra le varie specie.\nAlternative.\nLa tecnica per l'analisi RFLP \u00e8 lenta e farraginosa. Richiede una grande quantit\u00e0 di DNA campione, ed i processi di costruzione della sonda, frammentazione del DNA, elettroforesi, blotting, ibridazione, lavaggio ed autoradiografia potrebbero richiedere fino a un mese per essere completata. I risultati del Progetto Genoma Umano hanno largamente sostituito la necessit\u00e0 di fare una mappatura degli RFLP, e l'individuazione di molti polimorfismi a singolo nucleotide (SNP) in quel progetto (che permettono, ad esempio, l'identificazione diretta di geni-malattia e di molte mutazioni) ha sostituito la necessit\u00e0 dell'analisi degli RFLP legati a malattia. Al momento lo studio delle differenze della sequenza nucleotidica studiata mediante RFLP viene realizzato in modo pi\u00f9 rapido mediante reazione a catena della polimerasi o PCR. L'amplificazione pu\u00f2 essere diretta sul sito di restrizione alterato, ed i prodotti digeriti con l'enzima di restrizione."}
{"id": "232092", "revid": "767487", "url": "https://it.wikipedia.org/wiki?curid=232092", "title": "Henry Padovani", "text": "Biografia.\nNato a Bastia da una famiglia originaria di Luri, un villaggio di Capo Corso, e di Santo Pietro di Venaco, cominci\u00f2 a suonare 14 anni e poco pi\u00f9 tardi form\u00f2 il suo primo gruppo, i \"Lapsus\". Poi divent\u00f2 DJ in un club di Aix-en-Provence. Nel 1976 i Flamin' Groovies gli proposero di trasferirsi a Londra; qui incontr\u00f2 Stewart Copeland ed entr\u00f2 nei Police pur avendo in precedenza superato un provino per i London. Con Henry Padovani i Police incisero il loro primo singolo, \"Fall Out/Nothing Achieving\", nel 1977. Nell'agosto dello stesso anno ai Police si aggiunse Andy Summers. Dopo un paio di concerti come quartetto, Padovani fu costretto a lasciare il gruppo dato che gli altri erano fortemente motivati a continuare come trio, con il solo Summers alla chitarra.\nL'anno successivo Padovani si un\u00ec alla punk rock band Wayne County &amp; the Electric Chairs, con cui registr\u00f2 due dischi. Nel 1980 gli Electric Chairs si sciolsero e Padovani fond\u00f2 un suo gruppo, i Flying Padovanis, con cui incise due album, \"Font l'Enfer\" (1982) e \"They Call Them Crazy\" (1987). Il gruppo si sciolse nel 1987. Tra il 1984 e il 1994 torn\u00f2 a collaborare con Miles Copeland III, gi\u00e0 manager dei Police, accettando il ruolo di vicepresidente nella sua etichetta, I.R.S. Records, e diventando per un breve periodo manager di Zucchero Fornaciari.\nNel 2003 compose la colonna sonora per il film \"La vie comme elle va\". Nell'aprile 2006 pubblic\u00f2 la sua autobiografia, intitolata \"The Secret Policeman\". Quello stesso anno fu presentato al Festival di Cannes il film \"Ici Najac, \u00e0 vous la terre\", per il quale Padovani scrisse le musiche. Il 29 settembre 2007, in occasione del \"Reunion Tour\" dei Police, si esib\u00ec con loro a Parigi, suonando \"Next to You\". Quello stesso anno pubblic\u00f2 \"\u00c0 croire que c'\u00e9tait pour la vie\", il suo primo album solista. Sting e Stewart Copeland accettarono il suo invito a partecipare alla registrazione del brano \"Welcome Home\" come ospiti speciali, riunendo cos\u00ec la formazione originale dei Police per la prima volta dal 1977. Inoltre, sempre nel 2007, i Flying Padovanis si riunirono, pubblicando il loro terzo album, \"Three for Trouble\".\nNel 2010 collabor\u00f2 alla realizzazione del documentario \"Rock'n'roll... Of Corse!\". Nel 2011 \u00e8 stato giudice dell'edizione francese di \"X Factor\", in onda sul canale M6. Nel 2016 ha pubblicato il suo secondo album solista, \"I Love Today\" e il 12 novembre dello stesso anno ha anche suonato con Sting la canzone \"Next to You\" dei Police in occasione del primo concerto al Bataclan di Parigi dopo la riapertura dopo l'attacco terroristico avvenuto l'anno prima."}
{"id": "232095", "revid": "117697849", "url": "https://it.wikipedia.org/wiki?curid=232095", "title": "J sharp", "text": "Il J# (pronunciato \"J sharp\") \u00e8 un linguaggio di programmazione nato espressamente per consentire ai programmatori Java (della Sun Microsystems) ed ai programmatori Visual J++ (della Microsoft) di utilizzare le proprie conoscenze esistenti nella migrazione verso i linguaggi della piattaforma .NET. Come il J++, anche il J# supporta solo una parte delle funzionalit\u00e0 di Java.\nSe si vuole eseguire codice Java scritto per piattaforma Java su piattaforma .NET si pu\u00f2 ricorrere a IKVM. Infatti, mentre J# implementa una sintassi Java compatibile col .NET framework, IKVM rende il framework Java totalmente eseguibile in ambiente .NET framework.\nNel gennaio 2007, Microsoft ha annunciato che produrr\u00e0 una versione aggiornata di \"J# 2.0\", tra cui una versione ridistribuibile per 64 bit, chiamata \"J# 2.0 Second Edition\" al fine soddisfare la domanda dei clienti per il supporto Run-time, la quale venne rilasciata nel Maggio seguente.\nMicrosoft ha deciso di non procedere oltre nello sviluppo del linguaggio, nonostante ci\u00f2 continuer\u00e0 a supportare J# e la tecnologia JLCA (\"Java Language Conversion Assistant\") fino al 2015.\nJ# \u00e8 ormai fuori dal supporto Mainstream, gli ultimi ad avere il supporto sono stati i dei residenti statunitensi, i quali hanno avuto il supporto extra fino al 2017.\nPrincipali differenze fra J# e Java.\nJ# e Java usano sintassi molto simili, ma le API utilizzate dai due linguaggi sono diverse. Un esempio \u00e8 la classe codice_1 che, invece di accettare come parametro un riferimento ad un oggetto codice_2 come in Java, in J# accetta un oggetto codice_3 contenente il percorso completo del file.\nJ# non riesce per\u00f2 a compilare un codice sorgente Java in bytecode(file .class), inoltre non supporta lo sviluppo di applet e la possibilit\u00e0 di ospitarle in un browser web, nonostante disponga del supporto Microsoft J# Browser Controls per l'hosting di ActiveX.\nJavaWorld ha detto: \"L'interfaccia di J# \u00e8 solida, ma non cos\u00ec perfetta come quella di C#, in particolare J# non pu\u00f2 definire nuovi attributi .NET, gli eventi, i tipi di valore, o delegati J # pu\u00f2 fare uso di questi costrutti lingua, se.. sono definiti in un assembly scritto in un'altra lingua, ma la sua incapacit\u00e0 di definire quelli nuovi limiti portata e l'interoperabilit\u00e0 di J# rispetto ad altri linguaggi .NET\"."}
{"id": "232097", "revid": "124247329", "url": "https://it.wikipedia.org/wiki?curid=232097", "title": "J\u00f6kulhlaup", "text": "Il termine j\u00f6kulhlaup (pronuncia: \u02c8j\u0153\u02d0k\u028fl\u0325\u02ccl\u0325\u00f8ip) \u00e8 un prestito linguistico dall'islandese e che originariamente si riferiva all'inondazione conseguente a un'eruzione subglaciale, cio\u00e8 un'eruzione vulcanica che avviene al di sotto di un ghiacciaio. Quest'ultimo inizia a fondere a causa del calore prodotto dall'eruzione e forma un lago intrappolato sotto il rimanente cappello di ghiaccio. Quando il ghiaccio collassa, l'acqua rompe la barriera e fluisce in modo estremamente rapido dando luogo a un'alluvione del territorio adiacente che pu\u00f2 anche essere di tipo catastrofico.\nOrigine del termine.\nLa parola in islandese \u00e8 ormai di uso generalizzato nella letteratura specializzata in quasi tutte le lingue.\nOrmai anche lo United States Geological Survey, nei bollettini informativi, per definire il fenomeno utilizza la parola islandese che \u00e8 di fatto divenuta il termine ufficiale.\nIl primo utilizzo della parola \"j\u00f6kulhlaup\" faceva riferimento alle catastrofiche inondazioni subglaciali del Vatnaj\u00f6kull, in Islanda, innescate dal riscaldamento geotermico e da eruzioni subglaciali, ma viene attualmente utilizzata per descrivere le imponenti e distruttive emissioni di enormi quantitativi di acqua da un lago subglaciale o proglaciale.\nIl ghiacciaio del Vatnaj\u00f6kull.\nNon \u00e8 un caso che il termine inglese venga dall'islandese, come ben sanno coloro che spesso, nel sud dell'Islanda, sono stati vittime di tali catastrofi. \u00c8 il caso del vulcano sotto il lago Gr\u00edmsv\u00f6tn, situato nel ghiacciaio del Vatnaj\u00f6kull. Durante l'eruzione avvenuta nel 1996, il ghiaccio si fuse e il fiume Skei\u00f0ar\u00e1 inond\u00f2 il territorio del Parco nazionale Skaftafell. Si fusero 45.000\u00a0m\u00b3/s di ghiaccio, distruggendo parte della Hringvegur (strada n\u00ba 1). Dopo l'alluvione furono osservati, presso le rive del fiume, iceberg alti fino a 10\u00a0m.\nIl termine viene ora utilizzato anche per indicare le grandi inondazioni avvenute durante le ultime glaciazioni, quando si rompevano le dighe naturali, fatte di ghiaccio o materiale di sedimentazione, formatesi in qualche restringimento sul corso di un ghiacciaio. L'improvvisa rottura della diga, per collasso naturale dovuto all'eccessiva spinta dell'acqua accumulata o in seguito ad un aumento di temperatura che fondeva il tappo di ghiaccio, provocava la liberazione improvvisa di enormi quantitativi di acqua che si riversano nelle vallate con effetti disastrosi. In qualche caso sono ancora evidenti i segni di queste inondazioni, come in Scandinavia in seguito all'ultima glaciazione."}
{"id": "232106", "revid": "1305772", "url": "https://it.wikipedia.org/wiki?curid=232106", "title": "Il compagno Don Camillo", "text": ""}
{"id": "232107", "revid": "1728", "url": "https://it.wikipedia.org/wiki?curid=232107", "title": "Bartolomeo Ammanati", "text": ""}
{"id": "232111", "revid": "1543377", "url": "https://it.wikipedia.org/wiki?curid=232111", "title": "Desaf\u00edo Espa\u00f1ol 2007", "text": "Desaf\u00edo Espa\u00f1ol 2007 \u00e8 un team velico spagnolo partecipante alla 32esima America's Cup che si \u00e8 svolta a Valencia a giugno 2007. Il suo proprietario \u00e8 Agust\u00edn Zulueta."}
{"id": "232112", "revid": "247222", "url": "https://it.wikipedia.org/wiki?curid=232112", "title": "Fania All-Stars", "text": "Fania All-Stars \u00e8 stato il pi\u00f9 importante gruppo latino di salsa di tutti i tempi, costituitosi (fondato da Johnny Pacheco) nel 1968 e incorporante nelle sue varie incarnazioni molti tra i pi\u00f9 grandi musicisti latinoamericani di ogni tempo, tra cui Ray Barretto, Rub\u00e9n Blades, Willie Col\u00f3n, Celia Cruz, Cheo Feliciano, Larry Harlow, Hector Lavoe, Eddie Palmieri, Tito Puente, Adalberto Santiago, Roberto Roena, Bobby Valentin, Santos Colon. Era una specie di music farm dei tempi paragonabile alla Motown records americana.\nCelebre la documentazione discografica e filmografica \"Nuestra Cosa: Our Latin Thing\"."}
{"id": "232117", "revid": "767487", "url": "https://it.wikipedia.org/wiki?curid=232117", "title": "Gli ultimi giorni di Pompei (film 1935)", "text": "Gli ultimi giorni di Pompei (\"The Last Days of Pompeii\") \u00e8 un film del 1935, diretto da Merian C. Cooper ed Ernest B. Schoedsack.\nIl film \u00e8 tratto liberamente dal romanzo storico Gli ultimi giorni di Pompei di Edward Bulwer-Lytton del 1834. Ma, a differenza di questo, tesse una trama completamente rimaneggiata, dai contorni pi\u00f9 spiccatamente cristianeggianti, ed anche i personaggi sono completamente diversi. Girato in California con pellicola in bianco e nero, \u00e8 stato restaurato e riproposto in home-video in una discutibile versione a colori.\nTrama.\nA Pompei, un carro investe e ferisce gravemente la moglie e il figlio di Marco, il fabbro. La famiglia \u00e8 povera e Marco, senza soldi, non riesce a trovare un medico, cos\u00ec i due muoiono. Marco, allora, decide di diventare gladiatore, lasciandosi alle spalle la misera vita di fabbro. Sebbene non ami uccidere, diventa una stella dell'arena, ricco e rispettato. La sua vita cambia quando prende sotto la sua protezione Flavio, un bambino rimasto orfano perch\u00e9 il padre \u00e8 rimasto ucciso in un combattimento nel circo. Lasciata l'arena, Marco deve guadagnarsi da vivere con un lavoro odioso ma oltremodo redditizio, quello di mercante di schiavi e di cavalli. Dovendo recarsi in Giudea per il suo commercio, porta con s\u00e9 Flavio perch\u00e9 un indovino gli ha predetto che l\u00ec il giovane incontrer\u00e0 un grande uomo che sar\u00e0 decisivo per il suo destino. Credendo che il grande uomo sia Ponzio Pilato, Marco lo porta da questi. Pilato offre al giovane romano un lavoro ma, nel deserto, Flavio resta gravemente ferito. Ormai in punto di morte, il ragazzo viene miracolosamente salvato da uno sconosciuto, chiamato il \"Signore\". Marco, per gratitudine, dedica la sua vita allo straniero. Ma, quando un discepolo del Signore gli chiede di aiutarlo a salvare il maestro dalla crocifissione, Marco preferisce salvare il suo oro.\nMolti anni sono passati. Flavio \u00e8 ossessionato dal ricordo di un uomo misterioso che l'aveva guarito e rifiuta di lavorare con suo padre. Si dedica, invece, agli schiavi fuggiaschi e li aiuta a non affrontare il destino che li vede condannati a morire nell'arena. Ma viene scoperto e arrestato. Condannato a morire insieme ai suoi compagni nel circo, Flavio si salva perch\u00e9 durante i giochi il Vesuvio comincia a eruttare. Marco, messo davanti alla decisione di scegliere tra il suo oro e la salvezza dei condannati, questa volta abbandona i beni terreni e aiuta Flavio e i suoi schiavi a fuggire, sacrificando s\u00e9 stesso. La sua anima ascende al cielo dove viene accolta a braccia aperte da Ges\u00f9, il profeta condannato e crocifisso.\nProduzione.\nIl film fu prodotto dalla RKO Radio Pictures. Venne girato in California, nei RKO-Path\u00e9 Studios, al 9336 di Washington Blvd. a Culver City e nella contea di Los Angeles, nelle Bronson Caves e nel Bronson Canyon a Griffith Park - 4730 Crystal Springs Drive.\nDistribuzione.\nDistribuito dalla RKO Radio Pictures, il film usc\u00ec nelle sale cinematografiche USA il 18 ottobre 1935."}
{"id": "232119", "revid": "767487", "url": "https://it.wikipedia.org/wiki?curid=232119", "title": "Gli ultimi giorni di Pompei (film 1959)", "text": "Gli ultimi giorni di Pompei \u00e8 un film del 1959 diretto da Mario Bonnard. \u00c8 una trasposizione del romanzo storico \"Gli ultimi giorni di Pompei\" (1834) di Edward Bulwer-Lytton.\nTrama.\nSullo sfondo dell'eruzione del Vesuvio del 79 d.C., che distrusse le citt\u00e0 di Ercolano e Pompei, si svolge la storia d'amore fra un centurione romano ed una giovane cristiana.\nProduzione.\nRealizzato negli stabilimenti C.E.A. di Madrid e Cinecitt\u00e0 di Roma, il film, inizialmente diretto da Mario Bonnard, fu portato a termine da Sergio Leone, co-sceneggiatore e regista della seconda unit\u00e0, per il forzato abbandono di Bonnard a causa di una malattia. Leone si avvalse per le scene di massa e di circo della collaborazione del co-sceneggiatore Sergio Corbucci, mentre lui diresse le scene di dialogo."}
{"id": "232121", "revid": "767487", "url": "https://it.wikipedia.org/wiki?curid=232121", "title": "Gli ultimi giorni di Pompei (film 1908)", "text": "Gli ultimi giorni di Pompei \u00e8 un film muto italiano del 1908, diretto da Arturo Ambrosio e Luigi Maggi, ma girato da Roberto Omegna. Prima trasposizione cinematografica del romanzo \"Gli ultimi giorni di Pompei\" (1834) di Edward Bulwer-Lytton, fu il primo film storico-epico del cinema italiano.\nTrama.\nIl film, ambientato nel 79 d.C., ripercorre una serie di vicende amorose e drammatiche vissute dai protagonisti Nidia, Arbace e Glauco sotto lo sfondo di una Pompei fiorente ma messa gravemente in pericolo dall'eruzione del Vesuvio.\nProduzione.\nFu prodotto dalla Societ\u00e0 Anonima Ambrosio, la casa di produzione e distribuzione torinese fondata nel 1906.\nDistribuzione.\nIl film fu distribuito dalla Societ\u00e0 Anonima Ambrosio. Usc\u00ec nelle sale italiane nel dicembre 1908.\nData di uscita.\nIMDb\nAlias"}
{"id": "232122", "revid": "298229", "url": "https://it.wikipedia.org/wiki?curid=232122", "title": "United Internet Team Germany", "text": "United Internet Team Germany \u00e8 un team velico tedesco partecipante 32\u00aa America's Cup che si \u00e8 svolta a Valencia a giugno 2007.\nAveva lanciato anche la sfida alla 33esima America's Cup alla quale non potr\u00e0 partecipare a causa della sfida su catamarani tra Alinghi e BMW Oracle Racing.\nIl suo proprietario \u00e8 Uwe Sasse."}
{"id": "232123", "revid": "767487", "url": "https://it.wikipedia.org/wiki?curid=232123", "title": "Gli ultimi giorni di Pompei (film 1913)", "text": "Gli ultimi giorni di Pompei \u00e8 un film del 1913 diretto da Eleuterio Rodolfi. Prodotto dalla Societ\u00e0 Anonima Ambrosio, \u00e8 il secondo film tratto dal romanzo \"Gli ultimi giorni di Pompei\" (1834) di Edward Bulwer-Lytton, dopo il cortometraggio del 1908 sempre prodotto dalla Ambrosio.\nTrama.\nPreso da passione per la bella Jone, il sacerdote egizio Arbace fa impazzire con un filtro l'innamorato della ragazza, che viene condannato a perire nell'arena. L'eruzione del vulcano far\u00e0 riunire i due giovani che riusciranno a salvarsi.\nProduzione.\nIl film fu prodotto dalla Societ\u00e0 Anonima Ambrosio.\nDistribuzione.\nIl film usc\u00ec nelle sale italiane il 24 agosto 1913, distribuito dalla Giuseppe Barattolo. Negli USA, venne distribuito dalla Kleine Optical Company (con il nome George Kleine Attractions).\nData di uscita.\nIMDb\nAlias"}
{"id": "232124", "revid": "767487", "url": "https://it.wikipedia.org/wiki?curid=232124", "title": "Gli ultimi giorni di Pompei (film 1926)", "text": "Gli ultimi giorni di Pompei \u00e8 un film del 1926 diretto da Carmine Gallone ed Amleto Palermi. \u00c8 una trasposizione del romanzo storico \"Gli ultimi giorni di Pompei\" (1834) di Edward Bulwer-Lytton."}
{"id": "232125", "revid": "438678", "url": "https://it.wikipedia.org/wiki?curid=232125", "title": "Gli uomini, che mascalzoni...", "text": "Gli uomini, che mascalzoni... \u00e8 un film del 1932, diretto da Mario Camerini.\nPresentata alla prima edizione della Mostra del cinema di Venezia, \u00abquesta commedia comico-sentimentale profumata di giovinezza e raccontata con garbo\u00bb all'epoca riscosse un clamoroso successo, non solo in Italia. Lanci\u00f2 come divo cinematografico Vittorio De Sica, fino ad allora attore di teatro leggero, rese celebre la canzone \"Parlami d'amore Mari\u00f9\", cantata in una sequenza del film dallo stesso De Sica, e rappresent\u00f2 un'importante innovazione nel cinema italiano dell'epoca, per la scelta rivoluzionaria di girare in esterni invece che negli ambienti ricostruiti nei teatri di posa.\nDopo questa prima collaborazione, Camerini e De Sica lavorarono insieme in una serie di fortunate commedie sentimentali, tra cui \"Il signor Max\" (1937) e \"I grandi magazzini\" (1939).\nNel 1953 il film ha avuto un remake, poco fedele, \"Gli uomini, che mascalzoni!\", con Walter Chiari nel ruolo del protagonista.\nTrama.\nNell'operosa Milano degli anni trenta, lo chauffeur Bruno si invaghisce della schiva Mariuccia, commessa in una profumeria e figlia di un tassista. Poich\u00e9 la ragazza e le sue colleghe non sembrano prenderlo sul serio vedendolo in bicicletta, per far colpo su di lei, Bruno va a prenderla al lavoro con l'auto del padrone, presa di nascosto con la scusa di un guasto, e invece di riaccompagnarla a casa la porta a fare un giro fino ad Arona, sul Lago Maggiore. Sulla via del ritorno si fermano in un'osteria, dove ballano insieme sulle note di \"Parlami d'amore Mari\u00f9\". Quando sulla stessa strada passa la moglie del padrone che riconosce l'auto, Bruno finge di essere uscito solo per provare la vettura dopo averla riparata ed \u00e8 costretto a riportare subito la signora a Milano. A Mariuccia, Bruno lascia detto che torner\u00e0 subito ma rimane coinvolto in un incidente durante il ritorno. La ragazza si ritrova sola, lontana da casa, senza soldi. Conquistata la solidariet\u00e0 femminile della moglie dell'oste con il racconto della propria disavventura, viene ospitata per la notte e riaccompagnata in citt\u00e0 la mattina dopo.\nBruno, licenziato per aver distrutto l'auto, si reca in profumeria per scusarsi con Mariuccia, ma viene accolto gelidamente dalla ragazza, convinta di essere stata presa in giro, e viene indotto ad acquistare un costoso profumo, come punizione per il suo comportamento. I due si perdono di vista e si reincontrano casualmente quando il nuovo padrone di Bruno d\u00e0 un passaggio in auto proprio a Mariuccia. Bruno non pu\u00f2 sopportare l'umiliazione di fare da autista alla ragazza e rinuncia al lavoro cos\u00ec faticosamente trovato, abbandonando l'auto e i passeggeri in mezzo alla strada. Mariuccia, scoperto che Bruno non \u00e8 un signore ma un semplice lavoratore, \u00e8 disposta a ricredersi e a dargli un'altra occasione ma ora \u00e8 lui a non volerne pi\u00f9 sapere di lei e l'accusa di essere interessata solo agli uomini ricchi.\nPentito per averla trattata male, Bruno cerca di nuovo Mariuccia e la ritrova al suo nuovo posto di lavoro presso uno stand della fiera campionaria. La ragazza, sentendosi in colpa per essere stata l'involontaria causa del licenziamento di Bruno, sfrutta l'interesse suscitato in un maturo ingegnere per procurargli un lavoro durante la fiera, senza per\u00f2 fargli sapere che il merito \u00e8 suo. I due ragazzi sono ormai una coppia ma il loro rapporto viene nuovamente messo in crisi da un'incomprensione: una sera Mariuccia, in segno di riconoscenza, accompagna l'ingegnere al parco dei divertimenti all'interno della fiera. Bruno, che lavora qualche stand pi\u00f9 in l\u00e0, riceve la soffiata dalla commessa di uno stand di caramelle invaghitasi di lui e senza pensarci due volte, chiede alla commessa di andare con lui nello stesso posto. Bruno finge di essere in confidenza con la commessa, provocando il dispiacere di Mariuccia.\nQuando per\u00f2 la ragazza incolpevole scappa via in lacrime, Bruno abbandona la commessa e insegue Mariuccia fin dentro un taxi, dove infine si chiariscono e lui le propone di sposarlo. Caso vuole che il taxista sia proprio il padre di Mariuccia che ha sentito tutto ed \u00e8 ben disposto a benedire la nuova unione.\nProduzione.\nRiprese.\nIl regista Camerini, appoggiato dal produttore Cecchi, prese la decisione rivoluzionaria di girare il film in esterni, invece che nei soliti teatri di posa, che rischiavano di dare un senso di fasullo con i loro ambienti ricostruiti. Cos\u00ec si espresse Filippo Sacchi sul quotidiano milanese \"Corriere della Sera\" in merito a questo primo film girato in esterni a Milano: \u00ab\u00c8 la prima volta che vediamo Milano sullo schermo. Ebbene, chi poteva supporre che fosse tanto fotogenica? Camerini ha saputo cogliere con una finezza estrema certi inconfondibili momenti del volto e del movimento di Milano ed \u00e8 riuscito a darcene, senza sforzo, il colore tutto lombardo, l'operosa vitalit\u00e0\u00bb.\nSoprattutto per le scene ambientate alla fiera campionaria il \"Dizionario Mereghetti\" definisce il film \u00abuna testimonianza di un momento di cambiamento e ristrutturazione del capitalismo italiano\u00bb.\nL'auto che Bruno guida per far colpo su Mariuccia \u00e8 una Fiat 525 Torpedo.\nColonna sonora.\nCamerini decise di inserire nel film la canzone \"Parlami d'amore Mari\u00f9\" di Cesare Andrea Bixio malgrado la casa di produzione avesse espresso parere contrario. Alla fine quella canzone divenne addirittura pi\u00f9 celebre del film stesso."}
{"id": "232126", "revid": "767487", "url": "https://it.wikipedia.org/wiki?curid=232126", "title": "Gli uomini, che mascalzoni!", "text": "Gli uomini, che mascalzoni! \u00e8 un film del 1953, diretto dal regista Glauco Pellegrini.\nTrama.\nElsa \u00e8 una ricca e matura vedova e ha due figli, Franca e Giorgetto. Bruno \u00e8 al suo servizio come autista. Sia la madre che la figlia entrano in simpatia con il giovane autista, che pensa ad entrambe come possibili mogli, ma non sa decidersi. C'\u00e8 poi Gina, proprietaria di un'autorimessa, che sta per separarsi da suo marito.\nInsieme a Giorgetto, Bruno si ritrova poi a seguire un'altra ragazza, commessa alla Rinascente. Mariuccia, questo il suo nome, \u00e8 una ragazza povera e seria: Bruno ci prova un po' per gioco, un po' per sfida verso Giorgetto, che non era riuscito a conquistarla, ma finisce per innamorarsene sul serio e per sposarla. Diventer\u00e0 autista di piazza, come il padre di lei."}
{"id": "232127", "revid": "767487", "url": "https://it.wikipedia.org/wiki?curid=232127", "title": "Guendalina (film 1957)", "text": "Guendalina \u00e8 un film del 1957 diretto da Alberto Lattuada.\nTrama.\nLa giovane Guendalina sta trascorrendo le vacanze a Viareggio in compagnia dei propri genitori, i quali, dei borghesi ricchi e annoiati, continuano per\u00f2 a litigare. Gli amici della ragazza partono e lei, rimasta sola, conosce un ragazzo, studente di architettura, di cui piano piano si innamora e grazie al quale conosce maggiormente se stessa.\nDistribuzione.\nIl film \u00e8 stato presentato in concorso al 10\u00ba Festival di Cannes."}
{"id": "232129", "revid": "767487", "url": "https://it.wikipedia.org/wiki?curid=232129", "title": "Guglielmo Tell (film 1911)", "text": "Guglielmo Tell \u00e8 un film del 1911, diretto dal regista Ugo Falena.\nStoria.\nIl film ripercorre in breve la leggenda del famoso tiratore con la balestra Guglielmo Tell.\nUn giorno per non essersi riverito di fronte al Cappello Imperiale, gli viene proposta una prova: colpire con una freccia una mela posta sopra la testa del proprio figlio.\nDistribuzione.\nIl film \u00e8 uscito in Europa e all'estero con vari titoli: in Italia con \"Guglielmo Tell\", in Francia con \"Guillaume Tell\" (Bordeaux), in Gran Bretagna e in USA con \"William Tell\", in Spagna con \"Guillermo Tell\" e in Germania con \"Wilhelm Tell\"."}
{"id": "232130", "revid": "767487", "url": "https://it.wikipedia.org/wiki?curid=232130", "title": "Guglielmo Tell (film 1948)", "text": "Guglielmo Tell, sottotitolato L'arciere della Foresta Nera, \u00e8 un film del 1948, diretto dal regista Giorgio P\u00e0stina.\nTrama.\nIspirato al dramma di Friedrich Schiller, il film, ambientato nel XIV secolo, narra la storia del famoso arciere Guglielmo Tell che si ribella a Balivo, rappresentante dell'imperatore d'Austria.\nPrima Guglielmo litiga con lui per un cervo, poi si rifiuta di levarsi il cappello dinanzi a quello del nobile, posto su un palo in mezzo alla piazza.\nViene sottoposto ad una prova in cui l'arciere deve riuscire a colpire con una freccia una mela posta sopra la testa del rampollo di Balivo.\nGuglielmo riesce nell'impresa ma ci\u00f2 non basta a soddisfare l'ambasciatore.\nIncarcerato, fugge e raduna un gruppo di villici, con l'intento di ritornare da dove \u00e8 fuggito.\nAlla fine Guglielmo riesce ad uccidere Balivo e a ottenere la libert\u00e0 del popolo svizzero.\nDistribuzione.\nIl film venne distribuito nelle sale cinematografiche italiane l'8 aprile 1949."}
{"id": "232131", "revid": "1985436", "url": "https://it.wikipedia.org/wiki?curid=232131", "title": "Miles Davis Quintet", "text": "Miles Davis Quintet \u00e8 un album di Miles Davis pubblicato dalla Prestige Records nel 1954.\nIl disco.\nRealizzato come LP a 10 pollici, l'album non \u00e8 stato mai ristampato nel formato pi\u00f9 grande o su CD. I brani contenuti, registrati nel nuovo studio di Rudy Van Gelder il 3 aprile del 1954, furono in parte inclusi in edizione rimasterizzata dallo stesso Van Gelder nell'album a 12 pollici \"Walkin del 1957, insieme ad altre registrazioni realizzate da Davis sempre col pianista Horace Silver alcune settimane dopo. In \"Walkin fu per\u00f2 inserita \"Love Me or Leave Me\", registrata sempre il 3 aprile, al posto di \"I'll Remember April\" che la Prestige ripubblic\u00f2 invece nel 12 pollici \"Blue Haze\".\nDurante tutta la primavera del 1954 Davis, che stava riprendendosi dopo un lungo periodo di appannamento dovuto alla sua dipendenza dall'eroina, partecip\u00f2 a diverse sedute di registrazione accompagnato da Silver con il quale, in quel periodo, aveva iniziato una proficua collaborazione. I due incisero insieme per la \"label\" di Bob Weinstock fino a giugno, ma anche per la Blue Note Records in marzo.\nIl 3 aprile Davis e Silver registrarono quattro brani in quintetto accompagnati dalla sezione ritmica del Modern Jazz Quartet formata da Percy Heath al contrabbasso e da Kenny Clarke alla batteria e dal sassofono contralto di Dave Schildkraut, musicista be bop con un passato nell'orchestra di Stan Kenton, che i pi\u00f9 consideravano un emulo di Charlie Parker.\n\"Solar\" \u00e8 un pezzo bop in ritmo medio accreditato a Miles Davis anche se \u00e8 dimostrato che in realt\u00e0 non \u00e8 altro che \"Sonny\", un precedente brano composto dal chitarrista Chuck Wayne in memoria del sassofonista Sonny Berman, suo compagno nell'orchestra di Woody Herman, scomparso nel 1947 per un'overdose all'et\u00e0 di 21 anni. La versione attribuita a Davis, innovativa per la sua progressione armonica, \u00e8 divenuta uno standard del jazz ripreso poi da Lee Konitz, Bill Evans, Dave Holland, Keith Jarrett e Jack DeJohnette tra gli altri ed \u00e8 stato sottoposto da parte di alcuni ricercatori a una indagine computerizzata che ha rilevato che si tratta di un blues.\n\"You Don't Know What Love Is\" \u00e8 invece una canzone di Gene DePaul e Don Raye composta per il film \"Razzi volanti\" di Gianni e Pinotto del 1941, poi non utilizzata, ma portata al successo dalla cantante di musical Carol Bruce. La canzone \u00e8 stata interpretata da Ella Fitzgerald e in seguito da decine di cantanti e jazzisti, tra i quali Billie Holiday nel suo \"Lady in Satin\", Chet Baker (basandosi sulla versione di Davis), John Coltrane nel suo disco di \"ballate\", Anita O'Day, fino all'italiana Giorgia in un suo album dal vivo.\nAltra canzone di Gene DePaul e Don Raye che esord\u00ec in un film di Gianni e Pinotto \u00e8 \"I'll Remember April\", divenuta presto uno degli standard pi\u00f9 eseguiti in ambito jazz. La versione di Davis si rif\u00e0 a quella di Charlie Parker del 1950.\nNella stessa seduta Miles Davis incise anche \"Love Me or Leave Me\", non presente in questo album, ma poi inclusa come pezzo inedito in \"Walkin\"', un altro classico della canzone americana composta da Walter Donaldson con testo di Gus Kahn per il musical \"Whoopee!\" del 1928.\nTracce.\nLato A\nLato B"}
{"id": "232132", "revid": "438678", "url": "https://it.wikipedia.org/wiki?curid=232132", "title": "I cacciatori (film 1958)", "text": "I cacciatori \u00e8 un film del 1958 diretto da Dick Powell, tratto dal romanzo \"Per la gloria\" (\"The Hunters\") di James Salter, con protagonisti Robert Mitchum e Robert Wagner nei panni di due piloti di caccia dell'aeronautica statunitense molto diversi durante il loro servizio nella guerra di Corea.\nTrama.\nDurante la Guerra di Corea, il maggiore Cleve \"Iceman\" Saville, un asso veterano della seconda guerra mondiale, torna a combattere, desideroso di pilotare il caccia F-86 Sabre. Il suo comandante, il colonnello \"Dutch\" Imil, gli assegna il comando di un volo. Tra i suoi piloti c'\u00e8 un nuovo sostituto, il talentuoso ma sfacciato tenente Ed Pell. Nella sua prima missione, Pell abbandona il suo caposquadra per inseguire un gruppo di MiG-15 e l'altro pilota viene ucciso. Di conseguenza, Saville vuole che Pell venga assegnato a qualcun altro, ma Imil rifiuta. Pell era il primo della classe alla scuola di volo e lo vede come una versione pi\u00f9 giovane di Saville. Se qualcuno riesce a far crescere Pell, \u00e8 il maggiore.\nUn altro pilota al comando di Saville, il tenente Carl Abbott, pone un problema diverso. Non ha fiducia nelle sue capacit\u00e0; la sua preoccupata moglie Kristina chiede a Saville di vegliare su di lui. Saville si innamora di lei e anche lei lo ricambia. Consapevole della situazione sentimentale che c'\u00e8 tra il maggiore e sua moglie, Abbott propone a Saville un patto: ovvero lui potr\u00e0 stare con sua moglie ma in cambio lui dovr\u00e0 avere l'opportunit\u00e0 di scontrarsi con \"Casey Jones\", l'asso nemico pi\u00f9 temuto di tutti. Saville disgustato da questa proposta rifiuta.\nTuttavia, in una missione poco dopo, Abbott si scontra con \"Casey Jones\" e viene abbattuto e precipita dietro le linee nemiche. Saville abbatte l'asso nemico, poi cerca Abbott. Quando vede il paracadute di Abbott, Saville fa atterrare deliberatamente il suo aereo nelle vicinanze, disobbedendo agli ordini permanenti di restare in volo e rientrare. Una volta atterrato raggiunge il luogo dove il suo compagno \u00e8 atterrato e lo trova appeso a un albero, taglia il paracadute impigliato e fa scendere Abbott che \u00e8 rimasto ferito, ma vengono immediatamente attaccati da una pattuglia nemica. Pell attacca i soldati nemici, ma questi lo abbattono e si unisce ai suoi compagni a terra. Il trio quindi attraversa il territorio nemico nella speranza di raggiungere le linee amiche.\nLungo la strada, i piloti vengono assistiti da un contadino cristiano coreano e dalla sua famiglia. Quando passa una pattuglia nemica, gli americani si nascondono. Tuttavia, nella fretta, lasciano una delle loro giacche, che viene avvistata. Di conseguenza, l'intera famiglia viene giustiziata, inclusa una ragazza. Saville e Pell li vendicano, tendendo un'imboscata e spazzando via la pattuglia, ma Saville viene colpito alla spalla. Feriti, esausti e affamati, i tre aviatori raggiungono finalmente la sicurezza delle linee delle Nazioni Unite.\nIn seguito, Saville e Abbott vengono ricoverati in un ospedale militare. Abbott deve essere trasferito di nuovo negli Stati Uniti per riprendersi. Il suo incontro con la morte ha cambiato le sue priorit\u00e0; chiede con rimorso a Kristina un'altra possibilit\u00e0 per il loro matrimonio. E lei decide di accettare."}
{"id": "232134", "revid": "438678", "url": "https://it.wikipedia.org/wiki?curid=232134", "title": "I cacciatori (film 1977)", "text": "I cacciatori \u00e8 un film del 1977 diretto da Theo Angelopoulos.\n\u00c8 stato presentato in concorso al 30\u00ba Festival di Cannes."}
{"id": "232136", "revid": "298229", "url": "https://it.wikipedia.org/wiki?curid=232136", "title": "China Team", "text": "China Team \u00e8 un team velico cinese partecipante alla 32esima America's Cup. Il suo proprietario \u00e8 Chaoyang Wang.\nStoria.\nChina Team si \u00e8 classificato ultimo al termine del Round Robin 2 della Louis Vuitton Cup 2007, all'11 posto, totalizzando una sola vittoria. Tale vittoria \u00e8 stata ottenuta, con un distacco di 3:15, proprio contro BMW Oracle Racing, che in quel momento era capolista e sarebbe rimasto tale fino all'ultima regata del Round Robin 2. Il successo dell'imbarcazione cinese deriva anche dal fatto che BMW Oracle ha subito la rottura dello strallo di prua poco dopo la partenza, costata una significativa perdita di tempo al team statunitense."}
{"id": "232138", "revid": "409613", "url": "https://it.wikipedia.org/wiki?curid=232138", "title": "Ninfeo", "text": "Un ninfeo \u00e8 in origine un edificio sacro dedicato ad una ninfa (da qui il nome), in genere posto presso una fontana o una sorgente d'acqua.\nDescrizione.\nNella civilt\u00e0 greco-romana con ninfeo si indicavano dei \"luoghi d'acque\", ossia strutture presentanti vasche e piante acquatiche presso i quali era possibile sostare, imbandire banchetti e trascorrere momenti di \"otium\". Un ninfeo aveva spesso una o pi\u00f9 esedre, dalle quali l'acqua si incanalava in vasche di varia foggia. Spesso il ninfeo era un'opera urbana con getti d'acqua a pi\u00f9 piani collocata nel punto terminale di un acquedotto. Ne sono esempi il ninfeo presso il teatro di Siracusa o quello di palazzo degli Spiriti a Posillipo. Molti sono quelli situati lungo le coste marine in zone di particolare bellezza ambientale (sul Golfo di Napoli e sul Golfo di Pozzuoli (Posillipo, Baia, Bauli, Miseno), di cui il pi\u00f9 conosciuto \u00e8 il Ninfeo di Punta Epitaffio, ricostruito nel Museo archeologico dei Campi Flegrei situato nel Castello Aragonese di Baia.\nNell'edilizia domestica o residenziale romana, i ninfei erano sale generalmente affacciate sul giardino-peristilio, destinate a banchetti e caratterizzate da un'edicola mosaicata da cui scaturiva l'acqua. Tali edicole potevano essere decorate anche con incrostazioni in spuma di lava e conchiglie (da esse si originano le rocaille che tanta diffusione avranno dapprima nei ninfei delle ville europee cinquecentesche, poi negli stucchi rococ\u00f2 di vari edifici). Il peristilio rappresentava la terra all'asciutto, mentre il ninfeo, sempre ad esso a fianco, la terra umida. Innumerevoli ninfei di questo tipo si trovano nelle case pi\u00f9 ricche di Pompei ed Ercolano (per esempio, la Casa di Giulia Felice).\nI ninfei a pianta centrale servirono come base per la progettazione dei battisteri paleocristiani.\nDagli antichi ninfei derivano i ninfei moderni, \"teatri d'acqua\" in rocaille che molta diffusione avranno dal Rinascimento fino a tutto il Settecento. Questi consistevano spesso di pseudogrotte ed esedre animate da statue e ingegnosi getti d'acqua, in cui pietre pomici, madreperle, coralli, conchiglie e tufi incastonati uno sull'altro formavano tortuose decorazioni. Magnifici esempi sono la Grotta del Buontalenti del Giardino di Boboli di Firenze, le varie esedre del \"luogo d'acque\" per eccellenza: villa d'Este a Tivoli, il ninfeo di Villa Borromeo Visconti Litta a Lainate e quello di Villa Giulia a Roma.\nFonti antiche, inoltre, indicano la presenza a Roma di altri ninfei, non ancora individuati."}
{"id": "232139", "revid": "767487", "url": "https://it.wikipedia.org/wiki?curid=232139", "title": "I commedianti (film 1941)", "text": "I commedianti (\"Kom\u00f6dianten\") \u00e8 un film del 1941 diretto da Georg Wilhelm Pabst."}
{"id": "232140", "revid": "767487", "url": "https://it.wikipedia.org/wiki?curid=232140", "title": "I commedianti (film 1967)", "text": "I commedianti (\"The Comedians\") \u00e8 un film del 1967 diretto da Peter Glenville, tratto dall'omonimo romanzo di Graham Greene.\nTrama.\nNella Haiti sotto la dittatura di Papa Doc si intrecciano le storie di un inglese proprietario di un hotel, che ha una relazione con la moglie di un diplomatico, di un ex ufficiale inglese che traffica in armi, e di un imprenditore americano con la moglie che vuole impiantare un ristorante vegetariano."}
{"id": "232141", "revid": "767487", "url": "https://it.wikipedia.org/wiki?curid=232141", "title": "I conquistatori (film 1932)", "text": "I conquistatori (\"The Conquerors\") \u00e8 un film del 1932 diretto da William A. Wellman.\nIn filmati di repertorio, vi appaiono anche i presidenti statunitensi Woodrow Wilson e Theodore Roosevelt.\nProduzione.\nIl film fu prodotto dalla RKO Radio Pictures. Parte delle riprese furono effettuate a Sonora, in California.\nDistribuzione.\nDistribuito dalla RKO Radio Pictures, il film usc\u00ec nelle sale cinematografiche USA il 18 novembre 1932. Nel 1955, fu trasmesso in tv distribuito dalla C&amp;C Television Corporation.\nDate di uscita.\nIMDb\nAlias"}
{"id": "232142", "revid": "767487", "url": "https://it.wikipedia.org/wiki?curid=232142", "title": "I conquistatori (film 1946)", "text": "I conquistatori (\"Canyon Passage\") \u00e8 un film del 1946 diretto da Jacques Tourneur."}
{"id": "232143", "revid": "767487", "url": "https://it.wikipedia.org/wiki?curid=232143", "title": "I cospiratori (film 1944)", "text": "I cospiratori (\"The Conspirators\") \u00e8 un film del 1944 diretto da Jean Negulesco. La sceneggiatura di Vladimir Pozner e Leo Rosten si basa sul romanzo \"The Conspirators\" di Frederic Prokosch.\nTrama.\nFra i compagni di un movimento di lotta olandese nascosti a Lisbona giunge voce che si nasconda un infiltrato. Per scoprire la sua identit\u00e0 viene chiamato uno dei capi che indaga sui vari sospettati.\nProduzione.\nProdotto dalla Warner segue una loro linea ben precisa iniziata da \"Casablanca\". Le riprese del film - che durante la lavorazione aveva il titolo \"Give Me This Woman\" - durarono da fine aprile a met\u00e0 maggio 1944.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 21 ottobre 1944 con il numero LP12916.\nIl film, che venne distribuito negli Stati Uniti dalla Warner, fu presentato in prima mondiale l'11 ottobre 1944 a Bridgeport, nel Connecticut, uscendo poi nelle sale USA il 24 ottobre.\nInternazionalmente, fu distribuito in numerosi paesi, fra cui:"}
{"id": "232144", "revid": "123494716", "url": "https://it.wikipedia.org/wiki?curid=232144", "title": "Mahavishnu Orchestra", "text": "Costituitasi nel 1971 e disciolta nel 1976, ricostituita poi nel 1984 e definitivamente sciolta nel 1987, la Mahavishnu Orchestra fu fondata dal chitarrista John McLaughlin e dal batterista Billy Cobham.\nMcLaughlin fu influenzato, nel concepire la band, dai suoi studi con il guru indiano Sri Chinmoy che lo incoraggi\u00f2 a scegliere il nome \"Mahavishnu\" che significa \"Divina compassione, potere e giustizia\" o semplicemente \"Grande Vishnu\", riferendosi a Vishnu.\nFu un complesso jazz-rock dal grande successo artistico e commerciale nel corso della sua pur breve storia, grazie alle composizioni e agli arrangiamenti di McLaughlin e al virtuosismo di tutti i componenti. I primi due album consentono di definire la prima formazione della Mahavishnu come una delle \"band\" pi\u00f9 innovative delgli anni Settanta. Gli assoli intrecciati di violino, chitarra e tastiere, la qualit\u00e0 e pulizia della equalizzazione, le invenzioni di Cobham e le linee di basso solide di Laird furono caratteristiche predominanti dei primi due dischi. La valent\u00eca tecnica ed il feeling della band ne fecero uno dei complessi musicali di riferimento del genere fusion. \nNel 2006 Walter Kolosky dedic\u00f2 al il libro \"Power, Passion and Beauty: The Story of the Legendary Mahavishnu Orchestra\"."}
{"id": "232145", "revid": "438678", "url": "https://it.wikipedia.org/wiki?curid=232145", "title": "I cospiratori (film 1960)", "text": "I cospiratori (\"A Terrible Beauty\") \u00e8 un film del 1960 diretto da Tay Garnett."}
{"id": "232146", "revid": "95049", "url": "https://it.wikipedia.org/wiki?curid=232146", "title": "Acqua Vergine", "text": "Acqua Vergine \u00e8 la nona zona di Roma nell'Agro Romano, indicata con Z. IX.\nIl toponimo indica anche la zona urbanistica 8D del Municipio Roma VI di Roma Capitale.\nGeografia fisica.\nTerritorio.\nSi trova nell'area est del comune, a ridosso ed esternamente al Grande Raccordo Anulare, fra il fiume Aniene a nord e la via Prenestina a sud.\nLa zona confina:\nStoria.\nUna leggenda narra che una fanciulla indic\u00f2 la sorgente d'acqua qui presente ai soldati armeni assetati. Da tale leggenda la fonte prese il nome di \"Aqua Virgo\".\nIl 9 giugno del 19 a.C., Marco Vipsanio Agrippa inaugur\u00f2 l'acquedotto omonimo, fatto costruire per rifornire le sue terme in Campo Marzio.\nGeografia antropica.\nUrbanistica.\nNel territorio di Acqua Vergine si estende l'omonima zona urbanistica 8D.\nSuddivisioni storiche.\nNel territorio di Acqua Vergine insistono il settore nord della frazione Colle Prenestino, tagliata in due dalla via Prenestina, l'area urbana Colli della Valentina, e una piccola parte di La Rustica."}
{"id": "232147", "revid": "438678", "url": "https://it.wikipedia.org/wiki?curid=232147", "title": "I cospiratori (film 1970)", "text": "I cospiratori (\"The Molly Maguires\") \u00e8 un film del 1970, diretto da Martin Ritt. Il film ottenne una candidatura all'Oscar per la miglior scenografia.\nTrama.\nSotto falso nome, un detective della Pinkerton s'infiltra in un'organizzazione sindacale estremista di minatori irlandesi in Pennsylvania. Tra lui e il capo della societ\u00e0 segreta (denominata Molly Maguires), che si dedica al sabotaggio, nasce una vera amicizia. Ma l'agente, alla fine, tradir\u00e0 i compagni per restare fedele al suo compito istituzionale.\nProduzione.\nIl film fu prodotto dalla Paramount Pictures e dalla Tamm Productions con un budget stimato di 11 milioni di dollari. Venne girato in Pennsylvania.\nDistribuzione.\nDistribuito dalla Paramount Pictures, il film venne presentato in prima in Pennsylvania, dove la storia \u00e8 ambientata, il 28 gennaio 1970 per poi uscire in sala a New York l'8 febbraio.\nNel 2009, una copia restaurata del film venne presentata il 14 maggio al Festival di Cannes. Nella copia restaurata ci sono sequenze di scene che erano state tagliate per motivi non precisi e che aggiunte sono state ridoppiate da doppiatori diversi e per cui si nota il cambio di voce e la ripresa poi del doppiaggio originale."}
{"id": "232148", "revid": "767487", "url": "https://it.wikipedia.org/wiki?curid=232148", "title": "I diabolici (film 1920)", "text": "I diabolici \u00e8 un film del 1920 diretto da Augusto Genina."}
{"id": "232149", "revid": "438678", "url": "https://it.wikipedia.org/wiki?curid=232149", "title": "I diabolici (film 1955)", "text": "I diabolici (\"Les Diaboliques\") \u00e8 un film del 1955 diretto da Henri-Georges Clouzot.\nIl film presenta come protagonisti Simone Signoret, V\u00e9ra Clouzot, Paul Meurisse e Charles Vanel, ed \u00e8 basato sul romanzo \"I diabolici\" (\"Celle qui n'\u00e9tait plus\") di Pierre Boileau e Thomas Narcejac.\nLa storia fonde elementi thriller e horror. La trama \u00e8 incentrata su una donna e sull'amante del marito di questa che cospirano per uccidere l'uomo; dopo che il crimine \u00e8 stato commesso, tuttavia, il corpo di quegli scompare e ne consegue una serie di strani eventi. \ufffd\u00c8 stato il decimo film di maggior incasso dell'anno in Francia, con un totale di 3.674.380 spettatori. Il film ha anche ricevuto il Premio Louis-Delluc del 1954.\nClouzot, subito dopo aver terminato \"Vite vendute\", acquist\u00f2 i diritti della sceneggiatura, anticipando Alfred Hitchcock. Questo film contribu\u00ec ad ispirare \"Psyco\" di Hitchcock. Lo stesso Robert Bloch, autore del romanzo \"Psycho\", dichiar\u00f2 in un'intervista che il suo film horror preferito di sempre era \"I diabolici\".\nTrama.\nIn un collegio per ragazzi alla periferia di Parigi, la direttrice Christina Delassalle, malata di cuore, \u00e8 tiranneggiata dal violento marito fedifrago Michel, che l'ha sposata otto anni prima solo per interesse. L'amica Nicole, ex amante del marito, la convince che l'unico modo per liberarsi, entrambe, della violenza dell'uomo \u00e8 di ucciderlo. Nicole ha ideato il piano perfetto: durante la chiusura del collegio per un lungo fine settimana, le due donne andranno nella citt\u00e0 natale di Nicole, Niort, a quasi dieci ore di auto da Parigi, e attrarranno l\u00ec Michel, per annegarlo e per riportarne poi il cadavere al collegio facendolo ritrovare nella piscina. Il piano viene messo in opera, ma di ritorno al collegio strani fatti cominciano ad accadere: la scomparsa del cadavere e una serie di misteriose apparizioni fanno precipitare Christina, rosa dal senso di colpa, in un vortice di terrore. Alla fine la donna ritrova il corpo del marito nella vasca da bagno, con gli occhi aperti ma apparentemente senza vita. Egli per\u00f2 esce dalla vasca e la donna, di cui era noto un problema cardiaco, muore d'infarto per la paura. In realt\u00e0 era tutta una montatura ordita dall\u2019uomo insieme all\u2019amante Nicole per ereditare la dote di Christina. Il commissario incaricato delle indagini sulla sparizione del marito tuttavia scopre i colpevoli e li arresta.\nProduzione.\nScrittura.\nFu la moglie di Clouzot, Vera, a richiamare la sua attenzione sul romanzo di Boileau-Narcejac. Clouzot lo lesse durante una notte e al mattino ne acquist\u00f2 i diritti. Egli e suo fratello Jean (che prese lo pseudonimo di J\u00e9r\u00f4me G\u00e9ronimi) impiegarono 18 mesi per adattare il romanzo. Nel libro, l'azione si svolge tra Enghien-les-Bains e Nantes, ma Clouzot la traspose a Saint-Cloud e Niort, la sua citt\u00e0 natale. Non era particolarmente interessato alla truffa assicurativa che era il motivo del crimine nel libro, cambi\u00f2 il genere degli assassini e invent\u00f2 l'ambiente della scuola privata. Susan Hayward suggerisce che il cambio di genere fatto da Clouzot fu causato non tanto da considerazioni sulla censura (nel romanzo, Lucienne e Mireille si rivelano essere una coppia di amanti lesbiche) ma dal suo desiderio di creare un ruolo importante per la propria moglie Vera. Il libro ha solo un personaggio femminile principale, Lucienne, poich\u00e9 la presunta vittima, Mireille, scompare presto. Vera, con il suo comportamento decisamente femminile, era inadatta al ruolo di Lucienne (chiamata Nicole nel film). Quindi nella sceneggiatura di Clouzot, Mireille (ora chiamata Christina) \u00e8 colei che ha il cuore debole ed \u00e8 oggetto di manipolazione da parte del proprio marito Michel e dell'amante di questi Nicole. Clouzot segu\u00ec anche la convenzione secondo cui i colpevoli dovrebbero essere scoperti dal detective alla fine (un'altra differenza rispetto al romanzo, dove i colpevoli scappano).\nCasting.\nClouzot scelse Simone Signoret per il ruolo di Nicole. Precedentemente aveva diretto suo marito, Yves Montand, in \"Vite vendute\", e le due coppie erano divenute amiche. Il regista era anche a conoscenza delle limitazioni di Vera come attrice ed aveva bisogno di qualcuno che le prestasse supporto in un ruolo cos\u00ec impegnativo. Simone Signoret firm\u00f2 un contratto di otto settimane, ma le riprese in realt\u00e0 ne durarono sedici. Alla fine fu pagata solo per otto settimane di lavoro, nonostante fosse rimasta fino al termine delle riprese perch\u00e9 non aveva letto le parti del contratto scritte in piccolo. Paul Meurisse, co-protagonista di Signoret, ricorda anche nelle sue memorie che l'attrice fu ulteriormente confusa dai costanti tentativi di Clouzot di trovare modi intelligenti di illuminare il viso di Vera riducendo la luce su Signoret in modo che non togliesse risalto a sua moglie.\nClouzot conosceva Paul Meurisse dal 1939, quando quest'ultimo stava cercando di intraprendere la carriera di cantante. Clouzot cercava all'epoca di vendere i testi delle sue canzoni ad Edith Piaf, al tempo amante di Meurisse. Verso la fine degli anni '40 Meurisse era diventato un attore teatrale e cinematografico affermato, noto per i ruoli di criminali gelidi e sofisticati, e sembrava una scelta naturale per il ruolo di Michel.\nIl film presentava due attori abituali di Clouzot: Pierre Larquey nei panni del signor Drain e No\u00ebl Roquevert nei panni del signor Herboux. Michel Serrault fece qui il suo debutto sullo schermo, nei panni del signor Raymond, uno dei maestri della scuola. Charles Vanel - che in precedenza aveva recitato in \"Vite vendute\" di Clouzot - fu scelto per interpretare l'apparentemente inetto ispettore Fichet.\nClouzot fece provini a 300 bambini e ne scelse 35. Tra questi c'erano Jean-Philippe Smet (il futuro Johnny Hallyday), il fratello di Patrick Dewaere Yves-Marie Maurin e Georges Poujouly, che in precedenza avevano ottenuto successo in \"Giochi proibiti\" di Ren\u00e9 Cl\u00e9ment.\nRiprese.\nLe riprese iniziarono il 18 agosto 1954 e terminarono il 30 novembre dello stesso anno. Clouzot chiese al suo assistente Michel Romanoff di trovare un luogo adatto per le riprese per il collegio. Quest'ultimo trov\u00f2 un castello decrepito a L'Etang-la-Ville, tra Saint-Cloud e il Bois de Boulogne. L'edificio e i suoi dintorni corrispondevano perfettamente alla visione del regista poich\u00e9 proiettavano l'umore desiderato di decadenza e abbandono. La piscina adiacente era sporca e piena di melma. Clouzot rimase a girare in questo luogo per cinque settimane.\nLa sceneggiatura collocava la casa di Nicole a Niort, ma la casa utilizzata per le riprese era a Montfort-l'Amaury, proprio di fronte all'edificio che era apparso in precedenza ne \"Il corvo\" di Clouzot. Le scene dell'obitorio furono girate nell'Institut M\u00e9dico-l\u00e9gal di Parigi. Il resto \u00e8 stato girato nei Saint-Maurice Studios a sud-est di Parigi, cosa che richiese altre nove settimane.\nIl direttore della fotografia Armand Thirard utilizz\u00f2 due troupe cinematografiche per accelerare le riprese, in ritardo rispetto al programma. Nonostante i suoi sforzi, le riprese furono lunghe il doppio dei 48 giorni previsti.\nInizialmente il film avrebbe dovuto intitolarsi \"Les Veuves\" (\u2018Le vedove\u2019) ma questo titolo era ritenuto poco attraente. Undici settimane dopo le riprese fu cambiato in \"Les D\u00e9moniaques\". Alla fine fu ribattezzato \"Les Diaboliques\", anche se questo titolo era gi\u00e0 stato usato per una raccolta di racconti dello scrittore del XIX secolo Barbey d'Aurevilly. Clouzot ottenne il permesso di usare tale titolo, ma solo a condizione che avesse menzionato l'autore. Lo fece aprendo il film con una citazione dalla prefazione all'opera di d'Aurevilly: \"Un ritratto \u00e8 sempre morale quando \u00e8 tragico e mostra l'orrore delle cose che rappresenta.\"\nDistribuzione.\nAlla sua uscita nelle sale il film fece sensazione e fu un successo al botteghino con 3.674.380 spettatori nella sola Francia. La critica accost\u00f2 l'opera ai film di Alfred Hitchcock; alcune fonti sostengono che Hitchcock non fosse riuscito ad acquistare i diritti sul romanzo di Boileau &amp; Narcejac, arrivando solo poche ore dopo che Clouzot aveva gi\u00e0 concluso l'affare. I titoli di coda contengono un primo esempio di \"messaggio anti-spoiler.\"\nAccoglienza.\nCritica.\nIl film ricevette recensioni contrastanti alla sua uscita originale negli Stati Uniti e nel Regno Unito. Bosley Crowther ne scrisse una recensione entusiastica sul \"New York Times\", definendolo \"uno dei drammi gialli pi\u00f9 fantasiosi che si sono visti qui\" e \"un brivido di un thriller omicida, una storia di fantasmi e un gioco delle parti riuniti in uno\" e aggiungendo che \"la scrittura e la costruzione visiva sono eccezionali e le prestazioni di attori francesi di prim'ordine sono al massimo livello di sicurezza e finezza.\" \"Variety\" fu pi\u00f9 critico: \u201cAnche se questo ha alcuni allucinanti frammenti di terrore, il film \u00e8 principalmente un melodramma del tipo porta-che-scricchiola. I suoi macabri aspetti e la mancanza di simpatia per i personaggi rendono questo un ibrido che resta incerto tra uno sguardo devastante all'infamia umana e una trama di investigazione artefatta.\" Il National Board of Review lo cit\u00f2 tra i migliori film stranieri del 1955, e lo defin\u00ec \"un vero thriller - un pezzo scioccante e soddisfacente della suspense psicologica del \"Grand Guignol\".\"\nMilton Shulman di \"The Sunday Express\" accus\u00f2 il film di \"cattiveria calcolata\", e comment\u00f2 che \"non \u00e8 complicato far star male il pubblico con metodi talmente plateali.\" C.A. Lejeune in \"The Observer\" lo defin\u00ec \"estremamente intelligente e molto spaventoso\", e si lament\u00f2 di \"una moda del momento per lo spaventoso nell'intrattenimento.\" Reg Whiteley nel \"The Daily Mirror\" lo descrisse come \"una fetta di vita francese piena di suspense ma sordida\", ed esclam\u00f2: \"Quanto possono essere orribili i film?\"\nRoger Ebert, esaminando la riedizione del 1995, scrisse: \"La famosa trama del film inganna di solito gli spettatori per la prima volta, almeno fino a un certo punto. Le rivelazioni finali sono in qualche modo deludenti, ma Clouzot non si sofferma su di loro. La maggior parte degli elementi inquietanti del film sono impliciti, non visti.\" \"Time Out\" ha commentato che il film \"crea un grande pezzo di misantropia Guignol\" in cui \"tutti sono alla fine una vittima, e le loro azioni funzionano come trappole che creano tranelli che li riducono a lottare per sopravvivere.\"\nSul sito Rotten Tomatoes, \"I diabolici\" ha conseguito un indice di gradimento del 95%, sulla base di 42 recensioni ed una valutazione media di 8,57/10. Il suo consenso dice: \"Crudele, oscuro, ma innegabilmente efficace, \"I diabolici\" \u00e8 un thriller suspense efficace come i migliori lavori di Hitchcock e con un finale brillante.\"\nRiconoscimenti.\nIl film ha ricevuto il premio Louis-Delluc nel 1954, e il premio come miglior film straniero agli New York Film Critics Circle Awards nel 1955 e agli Edgar Allan Poe Awards nel 1956.\nNel 1955 il National Board of Review of Motion Pictures l'ha inserito nella lista dei migliori film stranieri dell'anno.\nInfluenza culturale e remake.\nIl film ottenne in seguito ulteriore esposizione mediatica quando, solo cinque anni dopo l'uscita nei cinema, V\u00e9ra Clouzot mor\u00ec per un infarto all'et\u00e0 di 46 anni, in maniera simile a quanto accadeva al suo personaggio nel film, anch'esso con problemi di cuore.\n\"I diabolici\" \u00e8 ora considerato un classico del genere horror e del cinema in generale. Kim Newman ha scritto in \"Empire\": \"L'orribile mistero ha perso solo una frazione del suo potere nel corso degli anni, anche se letteralmente dozzine di film (vedi: \"Trappola mortale\", \"Piano... piano, dolce Carlotta\", \"Assassinio al terzo piano\" ecc.) hanno preso in prestito parte o tutto della sua trama complicata. Questo \u00e8 stato uno dei primi film a dipendere da un finale in stile M. Night Shyamalan che ti costringe a rivalutare tutto ci\u00f2 che pensavi ti fosse stato detto in precedenza nel film.\" Il British Film Institute lo ha incluso nella loro lista dei 100 migliori thriller di tutti i tempi, definendolo \"un avvincente e terrificante thriller... ricoperto da un finale indimenticabile.\" \"The Guardian\" lo ha elencato al 19\u00ba posto tra i 25 migliori film horror di tutti i tempi.\nLa scena in cui il marito di Christina emerge dalla vasca da bagno ha guadagnato la posizione #49 su Bravo's \"100 Scariest Movie Moments\".\nNel suo saggio \"Danse macabre\", Stephen King lo ha citato come uno dei cento film (realizzati tra il 1950 e il 1980) che ritiene abbiano dato \"un peculiare contributo al genere horror\".\nIl film del 1967 \"Assassinio al terzo piano\", scritto da Gene R. Kearney, diretto da Curtis Harrington e interpretato da James Caan e Katharine Ross, presenta una situazione di base diversa, ma con simili colpi di scena alla fine, e vede di nuovo Simone Signoret come la malvagia donna misteriosa. Il regista britannico Jimmy Sangster lo ha citato come una grande influenza sulla sua scrittura e regia, affermando: \"la maggior parte dei miei film di tipo \"psicopatico\"... erano derivati l'uno dall'altro e sono tornati tutti alla mia ispirazione originale: \"Les Diaboliques\". Io non sono l'unico a seguire un tale percorso. Immagino di averlo fatto pi\u00f9 di molti altri.\"\nUna versione americana di \"Les Diaboliques\", intitolata \"Reflections of Murder\", venne prodotta e trasmessa dalla ABC-TV nel 1974 con Tuesday Weld, Joan Hackett e Sam Waterston. Nel 1993 fu realizzato un altro remake per la televisione intitolato \"House of Secrets\" ed interpretato da Melissa Gilbert.\nNel 1996 il film ha avuto un ennesimo remake intitolato \"Diabolique\", diretto da Jeremiah S. Chechik, con Sharon Stone e Isabelle Adjani nel ruolo delle due protagoniste, Chazz Palminteri come marito del personaggio della Adjani, e Kathy Bates nei panni della detective."}
{"id": "232150", "revid": "767487", "url": "https://it.wikipedia.org/wiki?curid=232150", "title": "I dieci comandamenti (film 1923)", "text": "I dieci comandamenti (\"The Ten Commandments\") \u00e8 un film muto del 1923, diretto da Cecil B. DeMille.\nDella pellicola esiste un remake del 1956 diretto anch'esso da DeMille. Questa seconda versione, pi\u00f9 lunga di un'ora e un quarto circa (dura 220') nel tempo \u00e8 divenuta pi\u00f9 celebre della prima.\nNel 1923, Cecil B. De Mille esordisce nel filone biblico con la versione muta dei \"Dieci Comandamenti\", con Theodore Roberts nel ruolo di Mos\u00e8 e Charles de Rochefort in quello di Ramses. Rispetto al remake del 1956, l'edizione originale ha una seconda parte di ambientazione contemporanea di non grande interesse mentre tutta la parte storica \u00e8 sorprendente.\nLa storia \u00e8 quella tradizionale: Mos\u00e8 chiede al faraone di liberare gli ebrei ma lui non accetta. Vengono mandate dunque sull'Egitto le famose piaghe, fino a quando Ramses non sar\u00e0 costretto ad accettare la proposta del profeta. Inseguito dall'esercito del faraone, Mos\u00e8 apre le acque del Mar Rosso e le attraversa col suo popolo, richiudendole poi sull'esercito egiziano e distruggendo l'armata. Giunto sul Sinai il profeta riceve i dieci comandamenti mentre, a valle, gli ebrei adorano un vitello d'oro. Mos\u00e8, sceso dal Sinai, punisce gli idolatri.\nLa seconda parte del film \u00e8 di minor importanza. Due fratelli amano la stessa donna (sembra quasi il tema che poi porter\u00e0 a DeMille l'idea del conflitto amoroso di Ramses e Mos\u00e8 per Nefertari) e uno dei due, dopo aver maltrattato la giovane, muore in un naufragio. Sar\u00e0 allora il fratello vivo a prendersi cura di lei.\nTrama.\nPremessa biblica.\nIl film si apre sull'immagine degli schiavi ebrei che, sotto l'ombra delle gigantesche statue di Ramses, lavorano per le citt\u00e0 del faraone, oppressi dalla mano degli egiziani. Un burbero sorvegliante costringe, a colpi di frusta, gli israeliti a spingere un enorme sfinge. La giovane Miriam, la sorella di Mos\u00e8, cammina per il cantiere portando acqua agli schiavi. Il sorvegliante ha sete e chiede acqua alla schiava. La donna per\u00f2, osservando la sofferenza dei fratelli, d\u00e0 da bere a uno schiavo sofferente, causando l'ira dei guardiani che lo frustano e lo lasciano tramortito per terra, ordinando di continuare i lavori.\nSuonano le trombe, ed entra in scena il Faraone Ramses. I sorveglianti si inginocchiano di fronte al loro signore, costringendo gli schiavi a fare altrettanto. Dathan, uno degli israeliti, osa alzare il volto e per questo riceve una sonora frustata. Il faraone ordina che si continuino i lavori. Lo schiavo, che poco prima era stato percosso per aver bevuto, cade per la stanchezza. Il volere del monarca \u00e8 per\u00f2 perentorio, e chi osa ostacolare gli ordini del faraone, pur senza volerlo, morir\u00e0. I lavori continuano e l'israelita finisce schiacciato sotto il carro che conduce l'enorme sfinge. Miriam osserva la triste scena e prega il Signore di donare loro la libert\u00e0.\nDio manda allora in Egitto Mos\u00e8 che, insieme al fratello Aronne, si reca alla corte del faraone. Il sovrano seduto sul trono, in compagnia del figlio e della moglie, non vuole cedere alle richieste del profeta. Ha gi\u00e0 sopportato nove piaghe a causa sua ma non vuole arrendersi al volere di un Dio che non conosce. Mos\u00e8 profetizza ora l'ultima piaga, la morte dei primogeniti. Ramses e sua moglie impallidiscono di fronte alle parole dell'ebreo, ma il sovrano ordina che sia condotto fuori dal suo palazzo. Mos\u00e8 cerca di convincerlo a smettere di resistere, ma non viene ascoltato.\nLa vendetta del Signore si abbatte cos\u00ec sui primogeniti, e il palazzo reale \u00e8 invaso da orribili tenebre. Da quel buio fuoriesce la figura della guardia personale di Ramses che conduce al suo signore il corpo morto del principino. Il faraone prende in braccio il proprio piccolo, mentre giunge Mos\u00e8. Il suo dio ha vinto, e il Faraone lascer\u00e0 partire il popolo d'Israele. Ramses si avvicina alle statue degli idoli egiziani e chiede la resurrezione del figlio. Il mattino dopo, gli israeliti, organizzati da Giosu\u00e8 e guidati da Mos\u00e8, escono dall'Egitto, diretti verso il mar Rosso. Il cuore del faraone diventa di pietra: i suoi idoli non rispondono e lui si sente un perdente. Lascia la salma del figlio sopra l'altare e suona con forza un enorme gong. Avvertiti dalla chiamata, giungono velocemente tutti i soldati del faraone per inseguire ed uccidere gli ebrei e cos\u00ec vendicare i primogeniti. Le guardie accorrono portando le armi e l'armatura del faraone.\nIntanto Mos\u00e8 e gli altri israeliti, ignari di tutto, attraversano il deserto e giungono alle rive del mar Rosso. Seicento carri da guerra si radunano di fronte alle porte della capitale. Il faraone, armato, esce dal proprio palazzo e sale sul carro da guerra. Muove verso il deserto, seguito dai propri uomini. Ma la mano del Signore agisce gi\u00e0 contro di loro: alcuni carri vengono ribaltati e non possono dunque continuare la spedizione.\nGli israeliti, accampati lungo la costa, vedono arrivare le truppe faraoniche, si sentono perduti e corrono a chiedere aiuto a Mos\u00e8. Il profeta li rassicura: il Signore combatter\u00e0 al loro fianco. Ramses e i suoi uomini si avvicinano, alcuni di loro perdono il controllo dei cavalli e precipitano attraversando alcune dune.\nDathan aizza il popolo a ribellarsi a Mos\u00e8 e a lapidarlo, ma il Signore protegge il suo popolo e una muraglia di fuoco blocca il passaggio agli egiziani. Gli israeliti sono sicuri che Dio li salver\u00e0. Mos\u00e8, su ordine divino, apre le acque del Mar Rosso, formando due muraglia d'acqua, a destra e a sinistra. Gli israeliti oltrepassano il mare e giungono cos\u00ec all'altra riva. Il faraone e i suoi uomini sono sconvolti quando ecco la muraglia di fuoco si spegne, possono passare anche loro.\nRamses non esita: inseguiranno gli ebrei e li uccideranno, non ha paura del loro Dio. Le armate faraoniche entrano all'interno del Mar Rosso, gli ebrei si stringono l'un l'altro per paura, gli egiziani piombano su di loro. Mos\u00e8 ordina alle acque di richiudersi e queste obbediscono, travolgendo il faraone e i suoi uomini. L'esercito viene distrutto, i loro corpi e i loro carri sommersi. Gli israeliti sono finalmente liberi.\nDopo tre mesi di cammino, giungono alle pendici del Sinai dove Mos\u00e8, guidato da Dio, trascrive ci\u00f2 che il Signore gli dice. Scolpisce dunque sulla pietra dieci leggi da seguire, i dieci comandamenti. A valle per\u00f2 gli israeliti, convinti che Mos\u00e8 sia morto e che il Signore li abbia abbandonati, decidono di fondere tutti i loro oggetti d'oro per costruire un idolo, un vitello d'oro. Guidati da Aronne, Dathan e Miriam gli ebrei adorano la divinit\u00e0 pagano e festeggiano, acclamandolo come loro dio. Solo Giosu\u00e8 rimprovera i propri fratelli per tale abominio, venendo per questo scacciato dal campo. Miriam danza intorno alla statua ma, quando Dathan va per baciarla, scopre che \u00e8 stata colpita dalla lebbra. Il Signore l'ha punita per la sua idolatria e lei si pente per il suo comportamento, mentre Dathan e gli altri continuano a festeggiare. Mos\u00e8, sceso dal monte, ritrova Giosu\u00e8 che, spaventato, gli racconta tutto ci\u00f2 che \u00e8 accaduto. Il profeta scende a valle con le tavole della legge e, osservando lo scempio compiuto dalla sua gente, la rimprovera per il proprio comportamento. Scaglia cos\u00ec per terra le tavole, causando un incredibile terremoto che distrugge il vitello d'oro e seppellendo gli idolatri.\nMiriam chiede perdono al fratello, la gente spaventata corre verso Dathan per chiedere il suo aiuto ma l'israelita non sa cosa fare. Con questa scena di morte e disperazione si conclude la premessa biblica del film.\nStoria moderna.\nNella povera casa di un falegname, un'anziana signora, Martha McTavish, legge il testo delle sacre scritture che descrive la punizione degli idolatri. I suoi due figli, John e Dan, ascoltano il racconto. Mentre John sembra interessato, l'altro, Dan non esita a dimostrare il proprio disprezzo per la storia sacra, suscitando lo sdegno della madre, e anche quando l'anziana donna si alza inorridita, Dan continua a deridere il testo dell'Esodo e in particolare i dieci comandamenti. Non contento, fa finta di adorare una medaglietta d'oro, pregandola di far venire a lui altre medagliette d'oro per farlo contento. John mette fine allo stupido scherzo rivelando una verit\u00e0 a cui il fratello non crede pi\u00f9: \"Se tu non rispetti i Dieci Comandamenti, costoro si ritorceranno contro di te\". Le sue parole suscitano soltanto l'ilarit\u00e0 di Dan che comincia a prendere in giro anche lui. Alla fine, di fronte a una bestemmia del figlio, Martha va su tutte le furie e gli ordina di andar fuori di casa, mentre piove a dirotto. Dan pu\u00f2 rimanere dentro, ma solo se chieder\u00e0 perdono a Dio per il suo peccato. Il giovane si rifiuta di credere alla sua esistenza e finisce per questo sotto la pioggia torrenziale.\nIntanto, nelle vicinanze di una tavola calda, si trova, bagnata fradicia, la povera Mary Leigh. Nella stessa tavola calda entra ora Dan, soddisfatto delle proprie cattive azioni. Si diverte con il barista, raccontando il proprio disprezzo per Dio e le sue leggi. Il giovane ordina un panino e poco prima di mangiarlo discute con un amico. Mary, mezza morta di fame, osserva dall'esterno il cibo destinato a Dan e, mentre questi \u00e8 distratto, lo prende di nascosto. Il ragazzo riesce per\u00f2 a scovarla con le mani nel sacco e la insegue insieme ad altra gente. Mary fugge via e si nasconde in una bottega di falegname, in realt\u00e0 John.\nIl giovane non esita ad aiutare la poveretta offrendole del cibo caldo e un posto per dormire. La verit\u00e0 \u00e8 che il falegname sembra essere attratto dalla bellezza della vagabonda. Entra per\u00f2 anche Dan, che trova cos\u00ec la fuggitiva. Fa per\u00f2 finta di non riconoscerla e mostra soltanto, quasi per gioco, un quadretto appeso sul muro con la scritta: \"Non rubare\". Mary si fa una bella risata, considerando la Bibbia un libro ammuffito, e preferirebbe leggere un bel romanzo. I due bricconi sembrano fatti l'uno per l'altra, e John non pu\u00f2 far parte di quel mondo.\nMartha accoglie comunque il figlio nella propria casa e gli permette di mangiare insieme al fratello e alla dolce ospite. L'anziana donna chiede per\u00f2 che prima di mangiare ci sia un attimo di meditazione e preghiera. Dan e Mary si guardano negli occhi e ridono in silenzio, cercando di non farsi notare da Martha. John lancia un'occhiata di ammonimento ai due. Crede anche lui che il comportamento della madre sia un po' esagerato ma vuole il meglio per tutti e quindi preferisce ascoltare i suoi consigli.\n\u00c8 una domenica pomeriggio. Dan e Mary ballano ascoltando alcuni dischi. John ha comprato un anello, che vuole regalare alla ragazza, insieme a un mazzetto di fiori d'arancio, volendo fare la fatidica domanda: \"Vuoi sposarmi?\". Ma mentre dona questi a Mary finisce, per un equivoco, per far credere alla giovane che i regali siano di Dan e non suoi, rendendola praticamente lusingata dalle attenzioni di Dan. John preferisce allora mettersi da parte e dare campo libero al fratello minore, bench\u00e9 abbia speso tutti i suoi risparmi per comprare l'anello. Non vuole ferire nessuno dei due, ma soffre terribilmente.\nLa musica nel grammofono inizia a dare fastidio alla madre che chiede al figlio di smetterla, ricordandogli come la domenica sia giorno del Signore, un giorno da rispettare. I due cercano di farle capire che loro sono ancora giovani e hanno bisogno di divertirsi, ma Martha non sente ragioni e distrugge il disco. Accorre John che cerca di difendere il fratello.\nMartha non sa pi\u00f9 come difendersi, conscia che Dan e Mary non seguiranno mai la strada del bene, e decide quindi di andarsene via lei da casa sua. Mary la ferma: \u00e8 lei l'ospite, sar\u00e0 lei che andr\u00e0 via. Dan decide di andarsene con l'amata, dichiarando alla madre di voler vivere una vita dissoluta, infrangendo tutti e dieci i comandamenti, sconvolgendo Martha. John, rimasto solo, dice a s\u00e9 stesso che lui rimarr\u00e0 un semplice falegname, e non cercher\u00e0 il successo come il fratello, perch\u00e9 quello \u00e8 l'unico lavoro che \u00e8 in grado di fare. La madre lo conforta: c'\u00e8 stato un grande uomo che, un giorno, scese sulla terra e decise di svolgere la mansione di falegname.\nTre anni dopo, Dan \u00e8 diventato ricco e potente, un grande impresario edile, vive nel lusso, e ha sposato Mary, il tutto mentre la corruzione dilaga ormai nella sua esistenza. Gli \u00e8 stata commissionata la costruzione di una cattedrale, che verr\u00e0 costruita su un terreno instabile e con materiali scadenti per accaparrarsi cos\u00ec il denaro dei lavori. Arriva John, che porta con s\u00e9 il ritratto della madre, che vuole donare al fratello. Dan, bench\u00e9 non voglia mostrarlo, non sembra affatto contento del regalo, cos\u00ec come Mary. Dan pensa di immischiare il fratello nei suoi loschi affari, e lo nomina capo carpentiere per i lavori della cattedrale. John esita nell'accettare; avendo sentito che le costruzioni del fratello sono realizzate con materiale scadente, non vorrebbe essere implicato in questa storia, ma alla fine, per l'amore filiale verso la madre, accetta l'accordo. In effetti il giovane non si sbagliava: insieme al calcestruzzo, Dan fa mettere dai propri uomini una dose maggiore di juta, importata da Calcutta, in modo da risparmiare. Il carico si ferma momentaneamente nell'isola di Molokai, un lebbrosario, e quando la nave giunge a San Francisco, da uno dei sacchi sbuca una misteriosa figura di donna che si nasconde fra le tenebre.\nIntanto stanno per concludersi i lavori di costruzione della cattedrale. In una baracca, che funge quasi da ufficio, Dan e il socio discutono. Il giovane mostra all'amico una bellissima collana di perle, non per sua moglie ma per un'adescatrice d'uomini, Sally Lung, mezza francese e mezza cinese, la donna uscita dal sacco di juta. Arriva Mary, fermata prontamente dal segretario, che le risponde che suo marito \u00e8 uscito poco prima. Mary trova per\u00f2 per terra un guanto da donna e sospetta il tradimento del marito, senza che il segretario sappia cosa dire.\nLa donna esce dalla baracca e intravede, in cima all'impalcatura della cattedrale, John che lavora. I due si salutano e Mary, che aveva portato il pranzo per il marito, decide di salire fin lass\u00f9 per dividerlo con il cognato. Dall'alto dell'impalcatura vede Dan che si dirige chiss\u00e0 dove, in compagnia di Sally Lung. Il cemento fradicio della costruzione si spezza sotto i piedi della sposa tradita, che per fortuna prontamente viene salvata da John.\nIl giovane carpentiere scopre cos\u00ec la scarsissima qualit\u00e0 del materiale impiegato: il calcestruzzo si sta gi\u00e0 decomponendo. John medita di far fermare i lavori, ma il socio di Dan lo blocca, promettendogli una grossa somma nel caso mantenga il silenzio. John risponde a questa pretesa di omert\u00e0 sferrandogli un pugno sul naso. John si reca dunque dal responsabile e scopre la verit\u00e0.\nIntanto la vecchia Martha ha deciso di recarsi al cantiere per vedere come procedono i lavori. Sulle mura della chiesa svettano due enormi tavole di pietre, sulle quali saranno scolpiti i dieci comandamenti. Nella baracca, John e Dan, ignari della presenza della madre, litigano fra di loro, anche perch\u00e9 il primo ha persino ordinato di sgomberare il cantiere. Scoppia la tragedia: il cemento delle mura crolla, e un enorme spacco fa crollare una parete della cattedrale, travolgendo la povera Martha. John e, soprattutto, Dan rimangono sconvolti dall'accaduto. Il rimorso comincia ad affondare nel cuore di Dan, e sulle tavole di pietra, miracolosamente rimaste intatte, appare una scritta terrorizzante per il truffatore: \"Non rubare\", uno dei comandamenti che aveva infranto e a causa del quale aveva ucciso indirettamente la sua stessa madre. \"Se violi i comandamenti, essi si ritorceranno contro di te\", aveva detto una volta John al fratello, e questo si era avverato. Nel suo ufficio Dan \u00e8 bistrattato dalle accuse che gli fanno giornali e riviste. Ha bisogno di denaro per pagare i danni che lui stesso ha causato. Sta per impazzire, e dovrebbe cambiare il proprio percorso, ma \u00e8 questo a farlo precipitare nel baratro. Decide di dirigersi da Sally Lung, alla quale aveva regalato una costosa collana di perle, per farsela restituire e risarcire cos\u00ec i danni finanziari.\nLa donna sta leggendo proprio in quel momento un articolo che la riguarda. Non \u00e8 soltanto una clandestina venuta in America sulla nave carica di juta, ma una lebbrosa dell'isola Molokai. Entra Dan a chiederle aiuto, ma lei non vuole darglielo, e cerca anzi di cacciarlo. Il giovane, infuriato, butta fuori di casa la cameriera che lo aveva pregato di uscire, e riesce a portarle via la collana di perle, per poi scoprire, sbalordito, che la sua amante \u00e8 una lebbrosa, e dato che si \u00e8 ad essa unito, adesso finir\u00e0 sicuramente per esserne contagiato anche lui.\nRitornano nella sua mente i racconti che gli leggeva la madre e quello di Miriam, colpita dalla lebbra perch\u00e9 aveva peccato. Ora lui, il peccatore per eccellenza, sta per fare la sua stessa fine. La follia ottenebra il senno di Dan che estrae una pistola e uccide a sangue freddo Sally, e mette nelle sue mani l'arma del delitto per far credere che si sia tolta la vita, ignaro che la cameriera, buttata poco prima fuori di casa, ha visto tutto.\nIl peso dei suoi peccati lo opprime: non solo ha imbrogliato, tradito, offeso la madre, costretto degli uomini ignari e deboli, persino suo fratello, a lavorare per lui come schiavi per un progetto folle, adesso ha anche ucciso premeditatamente e provocato la morte della madre stessa. \u00c8 un lebbroso, un assassino, un peccatore. Torna a casa di corsa, ma, per quanto un uomo possa fuggire, non potr\u00e0 mai salvarsi dalla propria coscienza, e decide di bere per dimenticare. Trova una bottiglia di whisky, ma anche il ritratto della madre su cui compare perentoria una scritta: \"Non uccidere\". Dan, sicuro di aver contagiato anche la moglie Mary, corre in camera da letto dove la moglie sta dormendo e le confessa tutto. La poveretta inorridisce, credendo che anche lei sia stata contagiata. Nello stesso momento arrivano al piano di sotto due poliziotti che cercano l'assassino di Sally. Mary nasconde il marito sotto le lenzuola e fa finta di non averlo visto. I poliziotti le credono ed escono, decisi ad aspettare l'assassino al piano di sotto. Dan scappa dalla finestra sotto la pioggia a dirotto.\nMary \u00e8 disperata, \u00e8 convinta di essere anche lei una lebbrosa, e decide di uccidersi, ma non prima di lasciare un messaggio a John. Dan intanto si \u00e8 recato al porto, sale su un motoscafo (denominato \u201cSfida\u201d, come quella che lui sta giocando contro Dio) deciso di recarsi in Messico. Mary ha lasciato il messaggio nella falegnameria di John, ma il giovane riesce a vederla e la invita ad entrare in casa, bench\u00e9 lei si rifiuti perch\u00e9 si crede contagiata. John per\u00f2 vuole consolarla e usa il testo che pu\u00f2 confortare l'animo di un individuo: la Bibbia. Sul mare in tempesta, Dan sta per schiantarsi contro uno scoglio, molto simile al monte Sinai, sul quale appaiono, spaventosi, i dieci comandamenti. Cos\u00ec, Dan muore, schiantatosi. Nella povera falegnameria di John, il giovane legge a Mary un testo pieno di speranza e fiducia in Dio. All'inizio, la madre leggeva una storia molto severa, la morte degli idolatri, ora il figlio racconta un commovente brano del Vangelo, la guarigione della lebbrosa. Gli occhi di Mary si illuminano al sentire come l'immonda sia stata guarita per volere di Ges\u00f9. Il sole splende all'esterno, e la sua sofferenza \u00e8 finalmente finita, lasciando il posto a una vita di serenit\u00e0.\nProduzione.\nCon un esorbitante budget a disposizione (pi\u00f9 di un milione di dollari), DeMille realizza un'opera rimasta famosa per la plasticit\u00e0 e la grandiosit\u00e0 delle scene di massa (con 2.500 comparse e 4.000 animali impiegati), per l'uso sperimentale di alcune riprese in Technicolor e per le inquadrature subacquee degli egiziani travolti dai flutti. DeMille user\u00e0 parecchio materiale nel remake che far\u00e0 nel 1956, alcune inquadrature e diversi primi piani.\nDistribuzione.\nData di uscita.\nData di uscita IMDB\nAlias\nCensura.\nLa censura italiana impose per la versione distribuita nel territorio nazionale che nel 1\u00b0 atto del secondo episodio dalla prima didascalia venissero eliminate le parole: \"inzuppato di sangue\"."}
{"id": "232151", "revid": "767487", "url": "https://it.wikipedia.org/wiki?curid=232151", "title": "I dieci comandamenti (film 1945)", "text": "I dieci comandamenti \u00e8 un film del 1945, diretto dal regista Giorgio Walter Chili.\nSoggetto.\nGirato a Roma, nel 1943-1944, durante l'occupazione tedesca, sino alla liberazione della citt\u00e0, \u00e8 diviso in dieci episodi, uno per ogni comandamento, sceneggiati in modo da cogliere l'essenza delle tavole della legge consegnate a Mos\u00e8.\nIl film fu in proiezione nelle sale dall'agosto del 1945 ed ebbe un buon successo di pubblico.\nFa parte delle pellicole andate perdute.\nIncassi.\nIncasso accertato a tutto il 30 giugno 1958 \u00a3 704.936.000."}
{"id": "232152", "revid": "767487", "url": "https://it.wikipedia.org/wiki?curid=232152", "title": "I dieci comandamenti (film 1956)", "text": "I dieci comandamenti (\"The Ten Commandments\") \u00e8 un film del 1956 diretto da Cecil B. DeMille, remake dell'omonimo film del 1923 dello stesso regista. \u00c8 un adattamento cinematografico del secondo libro del Pentateuco: il Libro dell'Esodo.\n\u00c8 interpretato da Charlton Heston, Yul Brynner, Anne Baxter, Edward G. Robinson, John Derek, Yvonne De Carlo, Vincent Price, Nina Foch e altre celebrit\u00e0 dell'epoca.\nIl film narra la storia di Mos\u00e8, il bambino ebreo salvato dalla madre a seguito di un massacro voluto dal faraone, che, adottato dalla figlia di quest'ultimo, divenne principe d'Egitto e, dopo aver scoperto le sue vere origini, decise di abbandonare la sua vita di lussi e agi e, in seguito, dopo aver affrontato il faraone Ramesse II, suo acerrimo nemico sin dalla giovent\u00f9, liber\u00f2 il suo popolo dalla schiavit\u00f9. La trama della pellicola \u00e8 desunta, oltre che dal libro dell'Esodo, anche dal Midrash, dal Corano e dai testi di Giuseppe Flavio.\nIl film \u00e8 stato distribuito nel circuito cinematografico statunitense il 5 ottobre 1956.\nTrama.\nPrima parte.\nGli ebrei, schiavizzati dagli egiziani, costruiscono monumenti in onore del faraone Ramesse I. Il sovrano \u00e8 preoccupato perch\u00e9 gli astrologi di corte lo hanno informato della presenza di una nuova stella, ritenuta malefica non tanto perch\u00e9 profetizza l'arrivo di un popolo nemico, come pensa il faraone, ma perch\u00e9 profetizza che un singolo uomo porter\u00e0 l'Egitto alla distruzione. L'astro maligno annuncia la nascita di un Liberatore, mandato da Dio sulla Terra, per liberare il popolo israelita dalla morsa egiziana. Il comandante degli egizi consiglia al Faraone di sterminare gli schiavi, ma questi non lo ascolta, perch\u00e9 gli israeliti sono per lui una fonte di ricchezza. Se il Liberatore \u00e8 fra i neonati, \u00e8 meglio uccidere soltanto loro. I piccoli ebrei vengono cos\u00ec sterminati dalle guardie del faraone, sotto gli occhi terrorizzati delle madri. Ma Yochabel, una schiava ebrea, accompagnata dalla figlia Miriam, si reca presso il fiume Nilo portando con s\u00e9 un cesto che contiene suo figlio che intende salvare e abbandona sul fiume, chiedendo alla piccola Miriam di seguirlo per scoprire dove la corrente lo trasciner\u00e0.\nIntanto, un gruppo di giovani donne gioca sulle rive del fiume, nelle vicinanze di un enorme palazzo. Fra esse spicca la principessa Bithia, figlia di Ramesse I, da poco rimasta vedova del marito e incapace di generare figli perch\u00e9 sterile. Mentre le ragazze vengono rimproverate da Memnet, una schiava di palazzo, Bithia si allontana per andare a nuotare, e intravede in lontananza il cesto che galleggia, che apre e vi trova il bambino; credendo che il Nilo abbia voluto cos\u00ec esaudire le sue preghiere, lo porta a riva e lo mostra a Memnet. Bithia decide di adottarlo, e anche se Memnet glielo sconsiglia perch\u00e9 il faraone ha ordinato di sterminare tutti i neonati ebrei, Bithia fa giurare alla schiava che non dir\u00e0 nulla e d\u00e0 al bambino il nome di Mos\u00e8, colui che \u00e8 stato \"salvato dalle acque\".\nIl piccolo cresce e diventa adulto, e arriva a trionfare sugli etiopi, affiancato da Ramesse, figlio del faraone Seti I, sovrano saggio e illuminato, succeduto a Ramesse I, il quale dovr\u00e0 scegliere o Ramesse o il nipote Mos\u00e8 (a sua insaputa, figlio adottivo della sorella Bithia) come proprio successore, anche se molti ritengono che voglia eleggere il secondo, considerato da lui pi\u00f9 capace di governare. A inasprire la contesa alla successione si aggiunge un'altra questione: Nefertari, una giovane molto cara a Seti, sar\u00e0 la promessa sposa del futuro faraone. Entrambi sono attratti dalla sua bellezza, ma Nefertari corrisponde alle attenzioni di Mos\u00e8, del quale \u00e8 innamorata, e non a quelle di Ramesse.\nSeti lamenta tuttavia di non avere una citt\u00e0 dove poter conservare i beni ricevuti dagli etiopi, dato che Ramesse non \u00e8 riuscito a costruirla. Il principe cerca di giustificarsi dando la colpa agli schiavi ebrei che non hanno voglia di servirlo, fiduciosi nell'arrivo del Liberatore. Seti decide allora di dare l'incarico della costruzione a Mos\u00e8, mentre a Ramesse ordina di scovare il Liberatore, vero o finto che sia.\nA Gessen gli schiavi lavorano incessantemente, senza avere nemmeno il tempo di bere un sorso d'acqua. Dall'alto di un'impalcatura il giovane e forzuto Giosu\u00e8, lo spaccapietre, scolpisce l'effigie del faraone: quando si accorge della presenza della sua amata Lilia, la portatrice d'acqua, corre velocemente ad abbracciarla. Appare intanto un losco figuro, Dathan, il caposorvegliante: \u00e8 un ebreo rinnegato, ora al servizio del faraone, temuto da tutti, specialmente da Lilia, che si sente da lui osservata maliziosamente. Dathan si dirige quindi verso Ramesse, e accetta il suo compito di trovare il Liberatore degli ebrei, con la promessa di grandi doni.\nMentre gli schiavi stanno spostando un enorme blocco di pietra per incastrarlo con un altro, tra le donne pi\u00f9 anziane, che ungono il terreno con del grasso per rendere pi\u00f9 scivolosa la pavimentazione e accelerare i lavori, vi \u00e8 Jocabel, madre di Mos\u00e8, che rimane incastrata con la cintura al blocco di pietra e rischia cos\u00ec di venir schiacciata fra i due massi. Giosu\u00e8, richiamato da Lilia, corre in soccorso della vecchia, ma viene fermato dai sorveglianti, a cui Lilia sfugge e corre verso Mos\u00e8 per chiedere il suo aiuto, conoscendone la magnanimit\u00e0. Questi decide di aiutarla e si reca sul posto dove rimprovera i sorveglianti per il loro comportamento, e libera la vecchia dalla cintura che la teneva legata al macigno, ignaro che in realt\u00e0 si tratta di sua madre. Giosu\u00e8, bench\u00e9 trattenuto dalle guardie, non esita a lamentarsi davanti al principe per la mancanza di cibo. Mos\u00e8 accoglie la causa degli ebrei e, guidandoli personalmente, assalta i granai del tempio, donando loro il grano riservato agli dei e ottenendo cos\u00ec il favore e l'appoggio degli ebrei, che lo elogiano per la sua magnanimit\u00e0.\nTutto questo per\u00f2 suscita le lamentele di Jannes, il gran sacerdote, che si reca dal faraone per raccontargli l'accaduto. Presto si celebrer\u00e0 il giubileo del faraone, durante il quale verr\u00e0 scelto il successore di Seti: Jannes consiglia il sovrano di eleggere Ramesse come suo erede, ma il faraone lo rimprovera perch\u00e9 apprezza Mos\u00e8 per le sue capacit\u00e0. Ma Ramesse, grazie all'aiuto di Jannes, inculca nel padre il dubbio di un possibile tradimento di Mos\u00e8.\nNel frattempo, Mos\u00e8 \u00e8 intento a erigere un enorme obelisco in onore del faraone, il quale viene innalzato perfettamente nonostante le tante paure. Mos\u00e8 viene raggiunto da Seti, recatosi da lui per chiarire la questione accompagnato da Ramesse, e che gli chiede se le accuse mosse contro di lui siano vere o false. Mos\u00e8 risponde di s\u00ec, ma si giustifica mostrando il risultato del suo lavoro: una citt\u00e0 bellissima e maestosa, degna di Seti. Il faraone, in visibilio, ordina di scolpire sul marmo, insieme al suo nome, anche quello di Mos\u00e8, rimproverando il figlio Ramesse per aver calunniato il cugino.\nIntanto Nefertari aspetta impaziente il ritorno di Mos\u00e8. Sopraggiunge Memnet, la schiava di palazzo, l'unica, insieme a Bithia, a conoscere il segreto sulla nascita di Mos\u00e8. Mostra alla principessa la coperta levitica che teneva il piccolo quando venne trovato sul fiume Nilo, chiara testimonianza della sua origine ebraica. Nefertari teme che se Ramesse ne venisse a conoscenza sarebbe la fine per Mos\u00e8, e decisa a salvarlo ad ogni costo, la principessa non esita a chiudere per sempre la bocca di Memnet, gettandola dal balcone, mentre il panno ebraico rimane per terra. Accoglie poi Mos\u00e8 tra le sue braccia, ma poi scaccia via una schiava che la avvisa della morte di Memnet. Mos\u00e8 chiede il perch\u00e9 di tale comportamento e rimane stupito quando scorge il panno ebraico. Nefertari cerca di giustificarsi, ma alla fine \u00e8 costretta a confessare tutto. Mos\u00e8 vuole andare fino in fondo e si reca da Bithia per chiedere spiegazioni, senza per\u00f2 rimediare delle prove convincenti. Va allora a Gessen per incontrare Yochebed, l'unico nome rivelato da Memnet. Bithia riesce a precederlo e ordina alla schiava e ai suoi figli, Miriam e Aronne, di abbandonare l'Egitto: ma Mos\u00e8, senza essere visto, assiste alla scena, avendo cos\u00ec conferma di essere un ebreo e non un egiziano, figlio di schiavi e non di principi, e decide di non rinnegare le sue origini e di unirsi alla sua gente, bench\u00e9 commosso dal pianto di Bithia.\nVestito come uno schiavo, Mos\u00e8, lavora come un qualunque ebreo e tocca con mano le sofferenze, i maltrattamenti e la fatica del suo popolo, assistendo a scene orribili. Lilia, la portatrice d'acqua, si avvicina a lui per porgergli un bicchiere: sta quasi per riconoscerlo quando viene interrotta dalla voce di Baka, il capocostruttore, il quale ordina che la fanciulla sia portata nella sua casa per farla diventare sua concubina, nonostante la giovane tenti di opporvisi. Un vecchio schiavo, vista la scena, prega Dio di maledirlo, ma viene colpito da una delle guardie con la sferza e poi, non volendo cedere, colpito a morte da un'accetta, morendo tra le braccia di Mos\u00e8, che ne prende il posto.\nNefertari, riconosciutolo, ordina ai sorveglianti di portarlo nella sua nave, avendo bisogno di un rematore. Mos\u00e8 spiega a Nefertari che non torner\u00e0 sui suoi passi perch\u00e9 ha deciso di stare insieme alla sua gente, ma sa che se rimane schiavo, lei dovr\u00e0 sposare Ramesse, che diventer\u00e0 cos\u00ec il nuovo faraone. La principessa lo convince, dicendogli che se invece diventer\u00e0 lui l'erede di Seti, potr\u00e0 liberare gli schiavi una volta salito al trono. Mos\u00e8 accetta, ma decide di andare prima a salvare la giovane Lilia dalle grinfie di Baka.\nNei pressi della dimora di quest'ultimo, Giosu\u00e8 appicca il fuoco a un carretto. Le guardie escono per spegnerlo, lasciando Baka da solo con Lilia: Giosu\u00e8 ne approfitta per entrare nel palazzo e liberare l'amata, colpendo con un pugno il nobile egiziano. Lilia riesce a fuggire, ma Giosu\u00e8 viene catturato dalle guardie, legato fra due colonne e colpito a sferze dal capocostruttore, resistendo in silenzio. Baka viene per\u00f2 fermato da Mos\u00e8, il quale lo uccide e libera Giosu\u00e8 ma \u00e8 costretto a scappare precipitosamente perch\u00e9, se scoperto, sar\u00e0 condannato a morte. Giosu\u00e8 crede che Mos\u00e8 sia il Liberatore e ringrazia Dio, mentre in lontananza si intravede la sagoma di Dathan che ha osservato tutta la scena.\nIl giorno dopo, Ramesse e le guardie di palazzo cercano l'assassino. Dathan si presenta al principe e gli rivela tutto in cambio del posto di governatore di Gessen. Ramesse accetta la proposta e scopre con sgomento che il Liberatore \u00e8 proprio Mos\u00e8, il tanto odiato cugino. Lilia diventa di sua propriet\u00e0, ed \u00e8 costretta a concedersi a lui in cambio della vita di Giosu\u00e8.\n\u00c8 il giorno del giubileo di Seti e il palazzo \u00e8 in festa in attesa della scelta che far\u00e0 il faraone. Ramesse ordina a Pentauro di far entrare il Liberatore degli ebrei, il quale, sotto uno sbalordito Seti, si rivela essere Mos\u00e8, condotto in catene davanti al faraone. Mos\u00e8 rivela la sua identit\u00e0 ebrea e dichiara che se avesse la possibilit\u00e0 di liberare gli schiavi lo farebbe. Seti, affranto, \u00e8 costretto a condannarlo a una pena istigata da Ramesse: essere dimenticato per sempre. Mos\u00e8 dovr\u00e0 essere mantenuto in vita, perch\u00e9 non vuole che Nefertari lo ricordi come un martire, ma piuttosto abbandonato nel deserto, aiutato solo dal fato. Riceve un bastone, il mantello levitico che Yochebed, prima di morire, ha voluto donargli e provviste di acqua e di cibo sufficienti per un solo giorno. Dopo diversi giorni di cammino, stanco, disidratato e assetato arriva finalmente in un'oasi dove pu\u00f2 ristorarsi con i frutti di una palma e con l'acqua di un ruscello. Nelle vicinanze, vede alcune ragazze abbeverare il proprio gregge: sono le figlie di Ietro, lo sceicco di Madian, guidate da Sefora, la figlia maggiore. Le ragazze trovano Mos\u00e8 addormentato vicino ad un cespuglio, e lo portano nell'oasi dei pastori amaleciti, decisi a rubare il gregge. Sefora cerca di difendere le pecore, ma viene colpita, e l'intervento di Mos\u00e8 mette in fuga i ladri di bestiame.\nLe ragazze lo portano dal padre che lo accoglie nella sua tenda, e quando Mos\u00e8 gli rivela la sua identit\u00e0, questi decide di affidargli un lavoro come pastore. Sefora lo porta al gregge e gli mostra il monte Sinai, la montagna infuocata dove abita Dio. Grazie all'aiuto di Mos\u00e8, il gregge di Ietro cresce, e con esso anche il rispetto che il vecchio manifesta verso il giovane, il quale dovr\u00e0 scegliere come sposa una delle sue figlie le quali, per facilitargli la scelta, danzano per lui: ma Mos\u00e8, che conserva ancora nel cuore la figura di Nefertari, non riesce a scegliere e si allontana. Incontrata Sefora, l'unica a non aver partecipato al banchetto, decide di sposare lei. Intanto, il vecchio Seti, morente nel suo capezzale circondato da Nefertari, Ramesse e i sacerdoti reali, pronuncia il nome di Mos\u00e8, dimostrando il suo affetto per lui.\nPassano gli anni e Mos\u00e8 vive alle pendici del Sinai con la moglie Sefora e il figlioletto Gherson. Mentre fa pascolare le pecore, sente i cani che abbaiano: si avvicina e trova un uomo che per sfuggire loro si \u00e8 rifugiato su una roccia. Si tratta di Giosu\u00e8, fuggito dalle miniere in cui era stato rinchiuso. Lo disseta, gli d\u00e0 da mangiare e chiede di sapere cosa gli sia successo. Mentre parlano, nota che in cima al monte si trova una strana luce: un roveto che arde ma senza che il fuoco lo consumi. Decide di andare a vedere e scala il santo monte.\nDal roveto ardente proviene una voce che lo chiama e gli ordina di togliersi i calzari poich\u00e9 calpesta terra sacra. Mos\u00e8 obbedisce e si inginocchia, avendo compreso che \u00e8 Dio a parlare dal roveto. Poi gli chiede come mai non ascolta il pianto del suo popolo in Egitto: ma il Signore conosce il dolore della sua gente e proprio per questo ha deciso di mandare lui dal faraone, per chiederne la liberazione. Mos\u00e8 teme di non esserne capace, ma Dio lo aiuter\u00e0, dicendogli cosa dire e compiendo prodigi per convincere Ramesse a liberare gli schiavi. Infine gli ordina di tornare sul monte Sinai, dopo essere uscito dall'Egitto con il suo popolo, per ricevere le leggi eterne.\nSefora e Giosu\u00e8, rimasti a valle, vedono riapparire Mos\u00e8, illuminato in volto, diverso dal solito: adesso Dio \u00e8 dentro di lui e liberer\u00e0 il suo popolo. Giosu\u00e8 esulta, affermando che gli ebrei si armeranno e colpiranno gli egiziani. Ma non sar\u00e0 cos\u00ec, afferma Mos\u00e8:\nSeconda parte.\nTornato in Egitto in compagnia del fratello Aronne, si reca presso la corte del Faraone, il quale ha da poco accolto vari ambasciatori dei vari regni vicini all'Egitto. Quando Ramesse rifiuta la richiesta di Mos\u00e8 di lasciar partire il suo popolo, quest'ultimo ordina ad Aronne di gettare ai piedi del faraone il suo bastone che istantaneamente si trasforma in un cobra, da cui tutti si allontanano spaventati, tranne Ramesse, che ordina al suo sacerdote Jannes di far lanciare a terra due bastoni: compiendo lo stesso prodigio, anche quei bastoni si tramutano in cobra, che per\u00f2 vengono divorati da quello di Mos\u00e8. Ramesse, sorpreso ma per nulla scosso, non solo rifiuta la richiesta di liberare il popolo ebreo, ma ordina che gli schiavi da quel giorno in poi fabbrichino i mattoni senza paglia, cosa impossibile senza un prodigio, costringendo dunque Mos\u00e8 ad allontanarsi dalla corte.\nGli ebrei di Gessen esultano vedendo tornare Mos\u00e8 e lo acclamano come loro Liberatore, ma quando questi dice che dovranno lavorare di pi\u00f9, Daitan aizza loro a lapidarlo, anche se Mos\u00e8 non ha paura. Il profeta viene per\u00f2 inaspettatamente condotto da Nefertari nella sua nave, la quale lo ama ancora e non crede al suo cambiamento. Mos\u00e8 per\u00f2 deve servire Dio e non pu\u00f2 amare la moglie di un altro, specialmente di colui che opprime il suo popolo: ormai lui appartiene a Dio, al suo popolo e a Sefora, e l'amore che prova per lei \u00e8 qualcosa che Nefertari non riuscir\u00e0 a comprendere.\nLe donne israelite cominciano a riempire le loro giare d'acqua, in quanto Miriam ha sentito dire dal fratello che presto l'acqua finir\u00e0. Giosu\u00e8, tornato a Gessen con Mos\u00e8, incontra dopo tanto tempo Lilia, diventata concubina di Dathan solo per salvarlo. Giosu\u00e8 giura che la liberer\u00e0, ma Lilia crede che nemmeno Mos\u00e8 riuscir\u00e0 a salvarla dalla schiavit\u00f9 che la opprime, una schiavit\u00f9 pi\u00f9 dell'anima che del corpo.\nIntanto Ramesse e i suoi sacerdoti stanno celebrando un rituale in onore del dio Nilo, quando sopraggiungono Mos\u00e8 e Aronne, i quali stavolta annunciano che il Nilo si tinger\u00e0 di sangue se Ramesse non obbedir\u00e0 al volere divino. Il sovrano, per nulla scosso, rifiuta nuovamente, e Mos\u00e8 ordina ad Aronne di stendere il bastone sulle acque del Nilo che si tingono di sangue, compresa anche quella nell'anfora nelle mani di Ramesse, che stavolta rimane sbalordito.\nSi susseguono dunque l'invasione delle rane, delle zanzare, delle locuste e delle mosche, lo sterminio del bestiame, le ulcere sugli animali e sugli umani. Il popolo, in subbuglio, chiede la liberazione degli ebrei, ma Ramesse non cede, neanche di fronte a Jannes che lo implora di ascoltare le parole di Mos\u00e8 e invita il profeta al suo palazzo. Ramesse confessa che queste piaghe l'hanno spaventato in un primo momento, ma alla fine ha capito che erano solo opera della natura e non di Dio. Mos\u00e8 allora minaccia di punire l'Egitto con due piaghe ancora maggiori: una grandinata infuocata e l'oscurit\u00e0 per tre giorni di seguito, e anche esse avvengono.\nDopo i tre giorni di oscurit\u00e0, i ministri del faraone si radunano attorno al loro signore, chiedendo la liberazione degli ebrei. Ramesse sembra cedere con lo scriba che ha gi\u00e0 scritto il mandato che consente agli ebrei di lasciare l'Egitto, ma Nefertari, assetata di vendetta, lo incita a resistere, per non dimostrarsi debole di fronte agli altri re. Mos\u00e8 viene convocato a palazzo, dove il faraone, dando ascolto alla moglie, calpesta il documento di fronte agli occhi del profeta e dei ministri disperati. A tale vista, Mos\u00e8 minaccia di punire l'Egitto con un'ultima orribile piaga, talmente orribile da costringere il faraone a mandarli via. Ramesse va su tutte le furie e ordina al profeta di non tornare pi\u00f9 da lui. Allorch\u00e9 Mos\u00e8 si allontana, il faraone ordina poi alle guardie di palazzo di radunare l'esercito perch\u00e9 si facciano fuori tutti i primogeniti ebrei la stessa notte, a cominciare dal figlio di Mos\u00e8.\nNon volendo che si arrivasse a tanto, Nefertari decide allora di recarsi a Gessen per chiedere a Sefora di fuggire a Madian insieme al figlio, salvandolo dalla morte. Mos\u00e8, ignaro di tutto, torna a casa, ma trova solo Nefertari ad aspettarlo: la regina d'Egitto gli spiega l'accaduto, la fuga di Sefora e l'ordine di Ramesse. Mos\u00e8 \u00e8 come illuminato: l'ordine del faraone si ritorcer\u00e0 contro di lui in quanto non saranno i primogeniti ebrei a morire, ma quelli egiziani. Nefertari impallidisce al pensiero che suo figlio morir\u00e0 e prega Mos\u00e8 di salvarlo, come lei ha salvato il suo, ma il profeta \u00e8 solo uno strumento nelle mani del Signore, e il figlio di Nefertari non pu\u00f2 essere salvato perch\u00e9 \u00e8 anche figlio di Ramesse. La regina va via, convinta che Mos\u00e8 non uccider\u00e0 suo figlio perch\u00e9 l'ama ancora. Non appena Nefertari esce, Mos\u00e8, disperato, implora il Signore affinch\u00e9 plachi la Sua ira. Ci\u00f2 per\u00f2 non avviene, e si salveranno solo i primogeniti le cui case saranno contrassegnate con il sangue di un agnello sull'architrave, compresa Lilia, salvaguardata per lo stesso metodo dall'amato Dathan. La luce lunare viene ottenebrata da un misterioso fumo verde che forma nel cielo la figura di una mano scheletrica. All'interno delle proprie case gli ebrei celebrano la Pasqua, la festa della liberazione, mangiano pane non lievitato ed erbe amare, mentre tutt'intorno si odono le grida delle madri egiziane e dei loro figli. Bithia chiede e ottiene da Mos\u00e8 di poter entrare per stare insieme a loro, oltre che di poter partire anche lei insieme agli ebrei; Mos\u00e8 acconsente, perch\u00e9 chiunque ha sete di libert\u00e0 pu\u00f2 venire con loro.\nDal palazzo reale, Ramesse e i suoi soldati osservano il morbo che si propaga e sale lentamente i gradini del palazzo e avvolgerli. Quando lo stesso primogenito di Pentauro muore agonizzante colpito dal morbo, non prima di aver supplicato il faraone di lasciar partire gli Ebrei, Ramesse comprende che la vita di suo figlio \u00e8 seriamente in pericolo e corre verso di lui, trovandolo nel letto moribondo insieme alla madre e a uno sbigottito medico. Sperando che la libert\u00e0 degli ebrei basti perch\u00e9 suo figlio rimanga in vita, ordina di far venire Mos\u00e8 al suo cospetto, e gli comunica che lui e il suo popolo sono liberi. \u00c8 per\u00f2 troppo tardi: suo figlio \u00e8 gi\u00e0 morto.\nIl giorno dopo, gli ebrei suonano i corni esultanti. E fanno subito i loro bagagli, portando con s\u00e9 i propri animali, le proprie cose, le proprie famiglie, fiduciosi del futuro, sicuri che Dio presto trover\u00e0 una terra soltanto per loro, e guidati da una processione con in testa il feretro di Giuseppe per riportarlo nella sua terra natia. Intanto, il disperato Ramesse viene riportato alla realt\u00e0 da Nefertari, e, ora su tutte le furie, ordina all'esercito di prepararsi, determinato a inseguire gli ebrei e a sterminarli uno a uno, e persino a schiacciare Mos\u00e8 in persona sotto le ruote del suo carro. Nefertari gli porge la spada e chiede che il profeta venga ucciso con quella lama: Ramesse accetta, ma promette alla moglie che, appena sar\u00e0 tornato, con quella stessa spada uccider\u00e0 anche lei.\nGiosu\u00e8 e Caleb vedono arrivare i carri guidati dal faraone e capiscono di essere in trappola, circondati da un lato dall'esercito, dall'altro dal mare. A sbarrare il passaggio degli egiziani, per\u00f2, \u00e8 un enorme muro di fuoco. Approfittandone, Mos\u00e8 allarga le braccia, e per volont\u00e0 divina le nuvole si addensano in mezzo alle acque e le dividono in due muraglie, consentendo il passaggio all'altra riva degli ebrei, che superano la loro paura, guidati da Giosu\u00e8. Quando il muro di fuoco si spegne, Ramesse ordina ai suoi soldati di muovere contro gli ebrei, prendendosi per\u00f2 Mos\u00e8 tutto per s\u00e9. Le acque per\u00f2 si richiudono, travolgendo l'esercito egiziano, sotto lo sguardo impotente del Faraone. Quando questi ritorna al palazzo, Nefertari aspetta impaziente il ritorno del marito col la spada intrisa del sangue di Mos\u00e8; quando, dopo che egli alza il braccio pronto a colpirla, questa gli chiede di mostrarle il sangue di Mos\u00e9, il Faraone getta la spada a terra, si siede sul trono e ammette definitivamente la sua sconfitta.\nGli ebrei giungono alle pendici del Sinai, e Mos\u00e8 sale sulla cima, seguito dal sempre fedele Giosu\u00e8. Dopo quaranta giorni senza avere sue notizie, gli ebrei si consultano sul da farsi. Mentre Aronne, inascoltato, cerca di mantenere salda la fede nei suoi compagni, Dathan \u00e8 sicuro che Mos\u00e8 sia morto, appoggiato da una buona parte del popolo; stando a lui, la cosa migliore da fare, se non si vuole morire di fame, \u00e8 tornare in Egitto con un idolo d'oro da donare al faraone. Aronne cerca invano di dissuaderli, ma viene costretto lui stesso a realizzare la statua raffigurante un vitello d'oro, realizzato con i bracciali e le collane delle donne fusi insieme ai tesori portati via dall'Egitto. Quasi tutti gli ebrei, tranne Lilia, Miriam, Sefora, Bithia e altri, iniziano infine a far festa, dando sfoggio di tutte le loro nefandezze.\nMos\u00e8, ignaro di tutto, chiede al Signore il perch\u00e9 di tanta attesa: allora Dio gli si manifesta sotto forma di una colonna di fuoco e stacca dalla roccia due tavole nelle quali incide i dieci comandamenti. Successivamente, scende finalmente dalla cima del monte annunciato dal corno di Giosu\u00e8, che ferma il sacrificio di Lilia al nuovo dio. Il profeta lancia il suo anatema contro coloro che hanno servito l'idolo d'oro e chiede alla gente che crede in lui di farsi avanti: molti scelgono di avvicinarsi a lui. Il profeta, furibondo contro coloro che hanno deciso di non riavvicinarglisi, lancia le tavole dei dieci comandamenti contro il vitello d'oro e dal cielo piovono fulmini, mentre la terra si apre. Dathan, il fratello Abiram e l'amico Core sprofondano nel baratro, mentre gli idolatri ardono nel fuoco generato dai fulmini.\nDopo quarant'anni di peregrinazioni nel deserto, il popolo ebraico arriva finalmente ai margini della Terra Promessa, ma Mos\u00e8 non pu\u00f2 entrarvi: non era stato del tutto fedele a Dio alle acque di Meriba e Dio gli aveva ordinato di contemplarla da lontano perch\u00e9 non gli sarebbe stato concesso di attraversare il Giordano. Ormai anziano e stanco, sale sul monte Nebo insieme a pochi fedeli e affida l'incarico di guida a Giosu\u00e8, compagno di tutte le sue peregrinazioni. Si avvera cos\u00ec come aveva detto Ramesse: cos\u00ec fu scritto e cos\u00ec fu fatto.\nProduzione.\nCasting.\nCharlton Heston.\nCecil B. De Mille voleva inizialmente affidare la parte di Mos\u00e8 a William Boyd, ma questi rifiut\u00f2 il ruolo per l'avvento della televisione. Henry Wilcoxon, l'attore che fungeva in quel tempo da produttore, not\u00f2 un'impressionante somiglianza fra Charlton Heston e la statua del Mos\u00e8 di Michelangelo. Fece disegnare la barba e i capelli della scultura su una foto dell'attore e la mostr\u00f2 a De Mille che, durante un viaggio in Italia, constat\u00f2 di persona la somiglianza e accett\u00f2 di assegnare il ruolo a Heston, con il quale aveva gi\u00e0 lavorato in una precedente pellicola, \u201c\"Il pi\u00f9 grande spettacolo del mondo\"\u201d.\nL'attore prepar\u00f2 scrupolosamente il proprio ruolo, documentandosi sulla figura di Mos\u00e8 per capirne le emozioni e i sentimenti, e sulla storia dell'Egitto, per comprendere lo stile di vita di un principe dell'epoca e il modo in cui si sarebbe comportato.\nLa troupe, recatasi direttamente sul monte Sinai per girare alcune scene, alloggi\u00f2 nell'antichissimo monastero di santa Caterina, che \u00e8 ai piedi del monte. Lo stesso Heston racconta che, la notte in cui alloggiarono nel monastero, l'abate invit\u00f2 De Mille e lo stesso Heston a cena. Mentre discutevano, all'attore venne un'idea: \u201cSignor De Mille, \u00e8 mia impressione che se senti la voce di Dio, la senti dentro di te. Mi piacerebbe fare la voce di Dio che proviene dal roveto ardente\u201d. Il regista pensava di non accettare la proposta, ma fu lo stesso abate a ritenere che non fosse affatto una cattiva idea. E cos\u00ec avvenne.\nVi \u00e8 ancora un altro aneddoto sulla figura di Mos\u00e8 e sulla sua realizzazione. I costumisti che disegnarono la tunica di Mos\u00e8 in rosso, bianco e nero, scelsero quei colori perch\u00e9 davano una buona impressione sullo schermo, e solo in seguito scoprirono che erano i reali colori della trib\u00f9 di Levi. La tunica venne poi donata da De Mille ad Arnold Friberg, il disegnatore del costume, che ne \u00e8 ancora in possesso.\nAltri componenti.\nIl cast di attori non protagonisti dei \"Dieci Comandamenti\" era imponente.\nErano tre i pretendenti per il ruolo di Ramesse. Il favorito, in un primo momento, era William Holden. De Mille voleva per\u00f2 che Ramesse fosse rasato come nella realt\u00e0. La scelta cadde allora su Yul Brynner che, con il suo corpo muscoloso e i suoi lineamenti marcati, risultava ideale per un personaggio del calibro di Ramesse.\nPer il ruolo di Nefertari la scelta fu dettata unicamente dal fisico del personaggio. De Mille aveva in mente Audrey Hepburn per quel ruolo. L'attrice, tuttavia, non aveva il fisico adatto per indossare i vestiti della principessa egiziana. Anne Baxter doveva gi\u00e0 interpretare il ruolo di Sefora, la moglie di Mos\u00e8 ma, quando De Mille le fece indossare le vesti e il copricapo di Nefertari, risult\u00f2 perfetta nel ruolo della principessa egiziana e fu quindi scritturata per quel ruolo. Il personaggio di Sefora fu cos\u00ec affidato a Yvonne De Carlo.\nIl ruolo di Dathan doveva originariamente essere interpretato da Jack Palance. Dathan e Mos\u00e8 erano infatti, secondo alcuni testi, lontani cugini e secondo De Mille vi era qualche somiglianza fra Jack Palance e Charlton Heston. L'agente dell'attore chiese per\u00f2 di togliere diverse pagine dalla sceneggiatura perch\u00e9 non voleva che il suo cliente interpretasse la parte di un personaggio cos\u00ec negativo come Dathan. La scelta di De Mille cadde allora su Edward G. Robinson.\nDebra Paget fu scelta e scritturata da Henry Wilcoxon, il produttore e attore, che la prefer\u00ec a numerose candidate fra cui Pier Angeli, Piper Laurie, Jean Peters, Lori Nelson e Cathy O'Donnell. Nel libro in cui descrive la lavorazione del film, Katherine Orrison narra un aneddoto sul rapporto fra la Paget e De Mille: nella scena in cui Edward G. Robinson e la Paget discutono sul destino di Giosu\u00e8 condannato a morte, l'attrice doveva rappresentare un personaggio sull'orlo del pianto. De Mille, per rendere il momento pi\u00f9 realistico, la rimprover\u00f2 aspramente prima della scena, cos\u00ec da farla realmente rattristare.\nGiosu\u00e8 doveva essere interpretato dal massiccio e muscoloso attore Clint Walker, ideale nel ruolo di un tagliapietre. Wilcoxon scelse per\u00f2 John Derek, seppur pi\u00f9 gracile per quella parte, poich\u00e9 aveva la stessa esperienza di Debra Paget.\nAnche nella scelta delle comparse, De Mille fu intransigente. Gli attori che volevano interpretare il ruolo degli schiavi dovevano recarsi da lui personalmente e togliersi la camicia. Il regista avrebbe poi deciso se erano credibili come schiavi e se erano abbastanza abbronzati (tenuto conto che gli schiavi ebrei lavoravano sotto il sole africano).\nDe Mille ingaggi\u00f2 inoltre il vero esercito egiziano per realizzare la scena del Mar Rosso e l'inseguimento degli israeliti da parte di Ramesse. Ricordiamo inoltre che l'auriga del faraone era Abbas El Boughdadly, maggiore nell'esercito e nipote adottivo di De Mille.\nLavorazione.\nIl regista e la sua troupe passarono cinque anni in preproduzione: ogni scena aveva un proprio storyboard, infatti ci vollero 3 anni per sceneggiarlo, 2 per prepararlo, 20.000 comparse e 15.000 animali.\nPer la prima e unica volta nella sua carriera De Mille fece uso delle tecnologie del widescreen, per la precisione us\u00f2 il VistaVision.\nNel giugno del 1954, 81 membri della troupe andarono in Egitto per iniziare a lavorare al film. Al loro arrivo 80 tecnici egiziani si unirono a loro. Ci vollero quattro mesi per cercare le location e costruire i set per gli esterni. De Mille arriv\u00f2 solo ad ottobre e pass\u00f2 due mesi a visitare la penisola del Sinai e la valle dei Re; difatti venne scelto il piccolo monte Ras Safsafa per le scene del Monte Sinai, per il resto la pellicola vide sfruttare cittadine come: Abu Rudeis, Abu Ruwash e Luxor.Giunti ad Alessandria il regista e il suo seguito si recarono a Beni Youssef, dove si trovava il set della porta della citt\u00e0 egizia, con l'enorme valle delle sfingi. Le mura erano alte oltre 30 metri. Venivano usati i modelli delle strutture originali dell'Egitto. Per la scena dell'Esodo, vennero ingaggiati interi villaggi. Erano circa 20.000 comparse. Vennero tutti alloggiati in tende fuori dai cancelli di Beni Yusef. Durante la lavorazione Cecil B. De Mille ebbe un attacco di cuore e fu la figlia a prendere le redini del lavoro, sostenuta da gran parte della troupe. Dopo tre giorni il regista torn\u00f2 comunque al lavoro.\nNel Natale del 1954, la troupe lasci\u00f2 l'Egitto e torn\u00f2 agli studi della Paramount di Hollywood. Le riprese furono completate a met\u00e0 agosto dell'anno dopo. Tutti gli stage degli studi vennero modificati per dare spazio ai magnifici scenari del film; in questa occasione vennero sfruttati non solo i Paramount Studios di Hollywood, ma anche altre location come: il Red Rock Canyon State Park di Cantil, California e la Monument Valley in Arizona.\nEffetti speciali.\nPer realizzare la scena dell'apertura delle acque, John P. Fulton utilizz\u00f2 un abile espediente. C'erano delle enormi vasche all'interno degli studi della Paramount nelle quali furono versati 300.000 galloni d'acqua; l'immagine fu poi ripresa all'inverso, rendendo l'idea che le acque stessero rientrando, quando in realt\u00e0 stavano cadendo. Ispessirono poi l'acqua con della gelatina, per darle maggior consistenza. Anche l'allora giovanissimo Steven Spielberg rimase sbalordito da questa scena e vi fece esplicito riferimento nel remake d'animazione \"Il principe d'Egitto\" (1998) da lui prodotto.\nRiguardo alle piaghe d'Egitto, durante la scena in cui il Nilo diventa di sangue, William Sapp, uno degli addetti agli effetti speciali, era sommerso nelle acque con una canna da giardino in mano. Non appena John Carradine, che svolgeva il ruolo di Aronne, colp\u00ec l'acqua con il bastone, dalla canna da giardino Sapp fece uscire un getto di vernice rossa. Riguardo a questa scena ricordiamo inoltre che il vaso che utilizza Yul Brynner per purificare il Nilo era stato costruito dallo stesso William Sapp e aveva due uscite, una per l'acqua pura e una per quella rossa. Bastava solo toccare un pulsantino per far cos\u00ec fuoriuscire l'acqua rossa e rendere l'idea che l'acqua si fosse tramutata in sangue.\nAnche per la grandine infuocata William Sapp utilizz\u00f2 originali idee. I chicchi di grandine che noi vediamo cadere dal cielo sono in realt\u00e0 pop-corn buttati dagli assistenti di De Mille, posti sopra una pedana. L'animazione del fuoco verr\u00e0 poi aggiunta in seguito.\nDe Mille aveva inserito nella sceneggiatura anche la piaga delle rane. Bill Sapp le costru\u00ec e furono messe in scena, girando cos\u00ec una scena in cui Anne Baxter veniva inseguita dalle rane. Bench\u00e9 realizzata alla perfezione e con molta professionalit\u00e0, fu cancellata dalla pellicola perch\u00e9 sarebbe risultata comica agli spettatori.\nIn quanto ai dieci comandamenti e alla loro realizzazione per ordine divino, William Sapp si trovava dietro la parete su cui vengono scolpiti dalla colonna infuocata, tenendo della polvere da sparo. Ogni volta che la fiamma divina sembrava colpire la parete, Sapp faceva esplodere la polvere da sparo, dando l'effetto del fuoco che scrive i comandamenti.\nDe Mille utilizz\u00f2 diversi espedienti per rendere pi\u00f9 realistica la pellicola ad esempio ordin\u00f2 di costruire le tavole dei dieci comandamenti con vero granito del Sinai. Inoltre nella scena in cui Yochebed sta per essere schiacciata fra i due blocchi di marmo il regista aveva inserito dietro i blocchi un trattore in moto che veniva quindi trattenuto dalle comparse, che in tal maniera subivano davvero uno sforzo, rendendo cos\u00ec la scena pi\u00f9 realistica.\nAnche per la scelta dei costumi De Mille ordin\u00f2 che vi fosse il massimo di storicit\u00e0. Basandosi sui rilievi di Abu Simbel, raffiguranti la battaglia di Qade\u0161, e sulle statue del Nuovo regno, vennero realizzate le armi di Ramesse (ricordiamo che la spada che utilizza \u00e8 stata comprata dal costumista del film \"Sinuhe l'egiziano\") e gli abiti di Nefertari. I costumi vennero in seguito venduti e riutilizzati per il film \"Sinuhe l'egiziano\" ambientato alcuni anni prima, e precisamente nel periodo di regno di Akhenaton. Nel cast figurano personaggi che hanno lavorato anche sul set de \u201cI dieci comandamenti\u201d. In quanto alla storicit\u00e0 dei personaggi, De Mille sapeva molto bene che gli egiziani portavano un pesante trucco sugli occhi ma non volle inserire questo elemento nella pellicola, poich\u00e9 era sicuro che il pubblico degli anni '50 non avrebbe mai accettato di vedere Mos\u00e8 o il faraone con gli occhi truccati.\nColonna sonora.\nVenne scelto originariamente Victor Young, che gi\u00e0 aveva lavorato con De Mille nel precedente \"Il pi\u00f9 grande spettacolo del mondo\", per realizzare la colonna sonora dell'opera. Durante le riprese l'autore venne colpito per\u00f2 da una grave malattia che, dopo qualche anno, l'avrebbe portato alla morte.\nYoung decise dunque di affidare il compito a Elmer Bernstein, incaricato di comporre solo alcune musiche occasionali, quali ad esempio il ballo delle figlie di Ietro. Il giovane Bernstein, per intercessione di Young e del capo del dipartimento di musica, Roy Fiesta, riusc\u00ec a ottenere la sua candidatura.\nLavor\u00f2 ininterrottamente per tre mesi al fine di registrare le musiche adatte per la pellicola. Egli stesso narr\u00f2 in un aneddoto, riportato in uno dei documentari inseriti nel DVD, che, prima di orchestrare i brani, egli stesso lo suonava al piano in presenza di De Mille che di conseguenza accettava o meno di inserire il brano nella pellicola.\nTracce.\nLe musiche dell'epico film di De Mille, realizzate da Elmer Bernstein, vennero rimasterizzate e rieditate diverse volte e in diversi volte, per 6 volte in formato CD, e per ben 15 volte in formato LP. Le musiche, in complessivo, hanno una durata di ben 2 ore e 19 minuti.\nAccoglienza.\nUn investimento di 13 milioni di dollari e un incasso immediato di 43 e totale di 80 (per incassi rivalutati, nel 2000 il film era ancora tra i primi dieci del mondo), fece di questo film un kolossal cinematografico.\nUn uso incredibile di effetti speciali stup\u00ec il pubblico di tutto il mondo.\nIl film venne candidato a 7 Oscar:\nIl 27 marzo 1957 durante la 29\u00aa edizione della cerimonia di premiazione degli Oscar il film vinse la statuetta per gli effetti speciali.\nGrazie all'interpretazione di Mos\u00e8, Charlton Heston ebbe una nomination al Golden Globe come miglior attore protagonista.\nNel 1999 \u00e8 stato inserito fra i film preservati dal National Film Registry presso la Biblioteca del Congresso in quanto \u00abculturalmente, storicamente o esteticamente significativi\u00bb.\nPer anni la pellicola venne trasmessa nelle chiese cristiane e nelle sinagoghe ebraiche. La televisione trasmetteva il film in occasione della Domenica delle Palme e della Pasqua sia cristiana che ebraica.\nCritica e riconoscimenti.\nMorando Morandini assegna nel suo dizionario 2 stelle al film su un massimo di 5, definendolo un \"\"Cocktail di grandiosit\u00e0 spettacolare\" per evidenziarne i meriti tecnici e produttivi ma mettendo contemporaneamente in risalto anche i difetti, dovuti principalmente all'esagerazione stilistica e alla sua prolissit\u00e0.\nDiversamente Pino Farinotti nel suo dizionario del cinema assegna al film addirittura 5 stelle, il maggior voto possibile. Nella sua recensione Farinotti definisce il film come un'opera meritevolissima e troppo spesso considerata ingiustamente inferiore ai grandi capolavori di Hollywood; scrive inoltre:\nAnche Francesco Minnini si esprime favorevolmente, scrivendo:\nNella lista \"AFI's 100 Years... 100 Heroes and Villains\", Mos\u00e8 \u00e8 il numero 43 nella lista degli eroi del cinema, mentre il film figura alla posizione 79 nella lista de \"AFI's 100 Years... 100 Cheers\"\".\nDistribuzione Home Video.\nEdizioni DVD.\nIl film in Italia ha avuto tre edizioni diverse DVD. La prima versione \u00e8 stata pubblicata il 30 marzo 1999, composta di un'edizione a due dischi. La seconda edizione \u00e8 stata invece commercializzata a partire dal 9 marzo 2004, composta anch'essa di una versione a due dischi. La terza edizione \u00e8 stata pubblicata il 21 marzo 2006, una versione speciale a tre dischi in occasione del 50\u00ba anniversario dell'uscita della pellicola.\nEdizioni Blu-ray.\nLa prima versione italiana del film in Blu-ray \u00e8 uscita nel 2012 ed \u00e8 composta da due dischi, che dividono il film in due parti. Una seconda edizione \u00e8 stata pubblicata invece nel 2013, in Digibook, anch'essa in due dischi.\nRemake.\nCecil B. De Mille si era gi\u00e0 cimentato nel descrivere la biblica storia dell'Esodo circa trent'anni prima. Nel 1923 infatti esord\u00ec nel filone biblico con la versione muta de \"I dieci comandamenti\", con Theodore Roberts nel ruolo di Mos\u00e8 e Charles de Rochefort in quello di Ramesse. Rispetto al remake del 1956 l'edizione originale ha una seconda parte di ambientazione contemporanea di non grande interesse.\nCon un esorbitante budget a disposizione, De Mille realizz\u00f2 un'opera rimasta famosa per la plasticit\u00e0 e la grandiosit\u00e0 delle scene di massa, per l'uso sperimentale di alcune riprese in Technicolor e per le inquadrature subacquee degli egiziani travolti dal mare.\nAlcuni momenti del film del 1956 vennero completamente estrapolati dalla versione del 1923. \u00c8 possibile notare, ad esempio, la scena in cui Ramesse sale sopra il proprio cocchio, deciso a inseguire gli israeliti. Nella versione muta il faraone entra in una porta posta a destra per salire sul carro, posto invece a sinistra. Nel film del 1956 invece, Yul Brynner entra in una porta posta a sinistra per salire poi su un carro, posto a destra. De Mille voleva ricordare attraverso quelle riprese la sua precedente pellicola che, fino a quegli anni, era uno dei pi\u00f9 grandi capolavori del cinema di Hollywood.\nDe Mille riutilizz\u00f2 gli stessi assistenti anche nel film del 1956. Ricordiamo ad esempio Julia Faye che, nella versione muta del 1923, interpret\u00f2 il ruolo della regina Nefertari, mentre in quella sonora del 1956 la moglie di Aronne, Elisheba.\nRemake del 1998\nOltre ad essere un remake della pellicola del 1923, il famoso Kolossal di DeMille del 1956 non manc\u00f2 di un remake animato della DreamWorks del 1998 dal nome \"Il principe d'Egitto\".\nDiscordanze col racconto biblico.\nCi sono molte differenze fra la storia originale dell'Esodo e quella raccontata nella pellicola.\nNel film, Jocabel, la madre di Mos\u00e8, lavora come schiava durante la costruzione della citt\u00e0 del tesoro. I leviti per\u00f2 non vennero mai asserviti, e questo De Mille lo sapeva bene. In una scena infatti Jocabel dice: \u201cNoi siamo Leviti, pastori scelti per Israele\u201d. Se Mos\u00e8 voleva diventare schiavo come gli altri ebrei allora doveva rinunciare ai privilegi da Levita.\nSono omessi alcuni racconti presenti nel libro dell'Esodo, come la storia delle nutrici che non vollero uccidere i bambini maschi (Sifra e Pua) l'attacco degli Amaleciti, la circoncisione del figlio di Mos\u00e8 da parte di Sefora, il dono della manna dal cielo, delle quaglie e dell'acqua.\nLa principessa etiope che entra insieme a Woody Stroode rappresenta la moglie etiope di Mos\u00e8, che viene nominata anche nel libro dei Numeri (secondo alcuni la moglie definita \"etiope\" nel senso di straniera era in realt\u00e0 Sefora). \u00c8 per questo che Nefertari non la guarda di buon occhio. Nel film si allude al fatto che Mos\u00e8, ancora Principe d'Egitto, abbia una relazione con la principessa Nefertari (che nel film diventer\u00e0 poi sposa di Ramesse). Nella Bibbia non si fa menzione alcuna di tutto ci\u00f2.\nI faraoni nel film sono tre: Ramesse I, Seti e Ramesse II. Nel testo biblico il Faraone dell'Esodo viene chiamato sempre e solo \"Faraone\". \u00c8 da notare che ogni sovrano ha una sala del trono differente, a seconda del regime di governo utilizzato: oscura la sala di Ramesse I, luminosa quella di Seti, color seppia e senza pitture murali quella di Ramesse II.\nAlcuni errori invece riguardano i fatti nella struttura cronologica. Mos\u00e8 dedica a Seti, durante la costruzione della citt\u00e0, una stele per commemorare la battaglia del faraone sugli Hittiti a Qade\u0161, battaglia che non fu fatta da Seti, ma da Ramesse II. Sembra quasi che il regista voglia invece raffigurare il Seti fittizio come il Ramesse storico e Ramesse come il suo erede Merenptah. Solo cos\u00ec si spiegherebbe un errore simile. Vediamo inoltre come Seti muoia in et\u00e0 avanzata dopo un lungo regno, quando in verit\u00e0 il faraone mor\u00ec dopo soli 11 anni di governo, mentre fu Ramesse a comandare per ben 66 anni.\nNella Bibbia non viene menzionata la moglie del faraone. Nel film invece Nefertari, la moglie di Ramesse, ha un ruolo dominante. E quando nell'Esodo si scrive: nel film vi \u00e8 un riferimento a Nefertari come strumento ignaro nelle mani del Signore.\nNella pellicola Mos\u00e8, ancora principe, \u00e8 un comandante militare che rende gli Etiopi suoi alleati. Questa notizia \u00e8 desunta dai testi di Giuseppe Flavio e non dalla Bibbia.\nNell'Esodo viene detto che Mos\u00e8, prima di uccidere l'egiziano, controll\u00f2 se ci fosse qualcuno e dopo l'assassinio fugg\u00ec a Madian. Nella pellicola invece Mos\u00e8 uccide l'egiziano Baka senza contare di essere visto (infatti verr\u00e0 facilmente scoperto da Dathan) e non fugge via, ma rimane in Egitto, dove viene catturato ed esiliato.\nNella Bibbia \u00e8 scritto che i madianiti sono i discendenti di Madian, figlio di Abramo e della sua concubina Chetura, ma secondo il film discendono da Ismaele, figlio di un'altra concubina di Abramo, Agar, antenato di Maometto padre della religione islamica.\nNella pellicola vi \u00e8 l'arrivo di Giosu\u00e8 sul monte Sinai, quando Mos\u00e8 vive come un pastore, per chiedergli di tornare in Egitto per liberare gli schiavi. Avvenimento non menzionato nella Bibbia.\nNella Bibbia, Mos\u00e8 chiede a Dio di non farlo divenire liberatore perch\u00e9 balbetta. Il Mos\u00e8 di De Mille dice solo che non sa cosa dire al faraone, parla lentamente, ma in maniera fluida.\nNella Bibbia, il Faraone non ordina l'uccisione dei primogeniti ebrei. La notizia \u00e8 desunta dal Midrash, che spiega cos\u00ec l'origine della decima piaga.\nNell'Esodo Miriam incita il popolo a cantare di gioia perch\u00e9 Dio li ha salvati dalle armate del faraone. Nel film gli ebrei rimangono sbalorditi all'evento e si limitano a pregare, seguendo le parole di Mos\u00e8.\nLa rivolta di Cora avviene molto dopo la discesa di Mos\u00e8 dal monte Sinai. Capo della ribellione non \u00e8 nel film Cora, ma Dathan. Cora sembra quasi un personaggio di supporto.\nAltro possibile errore, \u00e8 il fatto che Faraone sopravvive alla distruzione degli egiziani durante il riversarsi delle acque sul Mar Rosso. Anche se nel libro di Esodo non troviamo specificamente che il Faraone mor\u00ec, nel Salmo 136:15 si afferma in effetti che Dio \u201cscosse Faraone e le sue forze militari nel Mar Rosso\u201d. Nel Salmo vi si legge del ringraziamento del popolo \u2018a Colui che abbatt\u00e9 l'Egitto nei loro primogeniti, Colui che fece uscire Israele di mezzo a loro con mano forte e con braccio steso, Colui che divise il Mar Rosso in parti, e che fece passare Israele in mezzo ad esso, e che scosse Faraone e le sue forze militari nel Mar Rosso'.\nPerci\u00f2 il libro di Salmi integra il racconto di Esodo indicando che l'orgoglioso Faraone che opprimeva gli israeliti mor\u00ec nel Mar Rosso. Tuttavia non \u00e8 detto che s'intenda che il faraone sia morto, scosso potrebbe semplicemente significare sconfitto o umiliato.\nNella Bibbia, inoltre, la condanna da parte di Dio dei 40 anni di peregrinazione nel deserto non avviene in seguito al peccato del vitello d'oro, ma in seguito al cattivo rapporto fatto da 10 dei 12 esploratori mandati ad esplorare Canaan, come si legge nel capitolo 14 del libro biblico di Numeri, a causa della loro mancanza di fede in Dio."}
{"id": "232153", "revid": "438678", "url": "https://it.wikipedia.org/wiki?curid=232153", "title": "I difensori della legge (film 1931)", "text": "I difensori della legge (\"Homicide Squad\") \u00e8 un film del 1931, diretto da Edward L. Cahn e da George Melford. La sceneggiatura si basa su \"The Mob\" di Henry La Cossitt, una storia apparsa il 1\u00ba ottobre 1928 su \"Adventure\".\nProduzione.\nIl film fu prodotto da Carl Laemmle Jr. e, produttore associato, Samuel Bischoff per la Universal Pictures. Venne girato negli studi dell'Universal, al 100 Universal City Plaza di Universal City, in California.\nDistribuzione.\nDistribuito dalla Universal Pictures, il film - presentato da Carl Laemmle - usc\u00ec nelle sale cinematografiche USA il 1\u00ba agosto 1931.\nDate di uscita.\nIMDb\nAlias"}
{"id": "232154", "revid": "438678", "url": "https://it.wikipedia.org/wiki?curid=232154", "title": "I difensori della legge (film 1945)", "text": "I difensori della legge (\"Under Western Skies\") \u00e8 un film del 1945 diretto da Jean Yarbrough."}
{"id": "232155", "revid": "767487", "url": "https://it.wikipedia.org/wiki?curid=232155", "title": "I Foscari", "text": "I Foscari \u00e8 un film del 1923 diretto da Mario Almirante.\nTrama.\nJacopo Foscari, malgrado sia figlio del Doge \u00e8 stato costretto all'esilio. Ezio Contarini, giovane nobile veneziano dissoluto e suo acerrimo nemico, si accorge che Jacopo \u00e8 tornato di nascosto a Venezia per rivedere Lucrezia, sua moglie, e denuncia il fatto al Consiglio dei Dieci. Jacopo viene arrestato ed a nulla valgono le lacrime di Lucrezia e la richiesta di grazia avanzata dal vecchio Doge Francesco Foscari all'inflessibile Consiglio. Ogni piet\u00e0 viene negata, anzi proprio il Doge dovr\u00e0 firmare la condanna. Gli stessi implacabili giudici, mentre Jacopo viene portato al patibolo, inducono il Doge ad abdicare.\nProduzione.\nIl film, conosciuto anche con il titolo alternativo de \"I due Foscari\", venne realizzato dalla \"Alba Film\", azienda di produzione che fu attiva a Napoli tra il 1922 ed il 1924, producendo 5 pellicole, oggi tutte - come questa - considerate perdute.\nCritica.\nElle. Gi. in \"La vita cinematografica\" del 30 giugno 1923: \u00ab Di rado capita di vedere riprodotta in cinematografia un'azione cos\u00ec complessa, poderosa - com'\u00e8 questa dei \"Foscari\" - con tanta scorrevolezza di scena, tanto logico susseguirsi di vicende, con tanto equilibrio per l'una e per l'altra parte. Il riduttore, Camillo Bruto Bonzi, ha fatto, della passionale leggenda, una ricostruzione drammatica potente, svolta scenicamente con rara perizia di narratore, con alto senso artistico e letterario. Noi che conosciamo la storia del Doge Foscari a traverso del libretto di Piave per l'opera di Verdi [...] ci siamo trovati di fronte a cosa nuova che ci persuade, trascina, conquide dal principio alla fine, con la sua palpitante umanit\u00e0. [...] Amleto Novelli, nella nobilt\u00e0 fiera di Jacopo Foscari, ha sfumature, passaggi graduali di gioia. di coraggio, di sofferenza contenuta, di muta\ndisperazione, veramente incomparabili. Il suo giuoco mimico \u00e8 fortemente comunicativo e studiosamente addestrato. [...] Bene pure anche gli altri interpreti, che scompaiono della divina bellezza della laguna e della sua regina, Venezia, dai palazzi superbi, dalle callette silenziose, dai campielli e rii chiaccherini; Venezia, altera di spendore, e \"viva\" davanti a noi; che Uberto (\"sic\") Arata, nelle linee fotografiche, artisticamente squisite, ha saputo rinchiudervi i palpiti immensi di vitalit\u00e0 [...]. E la sua parte di lode spetta anche allo scenografo Mario Gheduzzi. Un'opera d'arte, \"I Foscari\", che far\u00e0 epoca [...]\u00bb\nOpere correlate.\nNel 1942 il regista Enrico Fulchignoni trasse dall'opera omonima di Byron del 1821 il film \"I due Foscari\", edizione sonora con Rossano Brazzi quale interprete principale."}
{"id": "232156", "revid": "438678", "url": "https://it.wikipedia.org/wiki?curid=232156", "title": "I due Foscari (film 1942)", "text": "I due Foscari \u00e8 un film del 1942, diretto da Enrico Fulchignoni.\nLa pellicola \u00e8 tratta dalla omonima tragedia teatrale di Lord Byron, e per riflesso, dalla derivante opera lirica di Giuseppe Verdi, della quale il film riprende le musiche, dirette da Fernando Previtali.\nTrama.\nVenezia, met\u00e0 del XVI secolo: Jacopo Foscari, ultimo figlio rimasto in vita del Doge di Venezia, Francesco, viene ingiustamente esiliato per ben due volte; la prima per tradimento contro la Repubblica e la seconda per l'assassinio di un membro del Consiglio dei Dieci, appartenente alla famiglia Faredano, da sempre nemica dei Foscari. Viene richiamato dal suo secondo esilio per rispondere alle pesanti accuse di tradimento. Il Consiglio alla fine decide di esiliarlo una terza volta e questa volta in perpetuo. Suo padre, il doge Francesco Foscari, firma il decreto, anche se il suo spirito \u00e8 disperato per questa disgrazia. Il figlio Jacopo, con spirito patriottico, accetta la sentenza, lasciandosi per\u00f2 morire. Il Consiglio dei Dieci forza la mano a Francesco e lo costringe ad abdicare e cos\u00ec, mentre si sentono le campane che indicano l'inizio delle elezioni per il nuovo doge, Francesco muore.\nProduzione.\nIl film venne realizzato negli stabilimenti romani della Scalera Film.\nDistribuzione.\nLa pellicola venne distribuita nelle sale cinematografiche italiane a partire dal 24 ottobre del 1942.\nOpere correlate.\nLa tragedia di Lord Byron era stata gi\u00e0 trasposta al cinema all'epoca del muto con il film \"I Foscari\", diretto da Mario Almirante nel 1923."}
{"id": "232157", "revid": "438678", "url": "https://it.wikipedia.org/wiki?curid=232157", "title": "I due sergenti (film 1913)", "text": "I due sergenti \u00e8 un film del 1913, diretto dal regista Eugenio Perego."}
{"id": "232158", "revid": "767487", "url": "https://it.wikipedia.org/wiki?curid=232158", "title": "I due sergenti (film 1922)", "text": "I due sergenti \u00e8 un film del 1922 diretto da Guido Brignone."}
{"id": "232159", "revid": "55269", "url": "https://it.wikipedia.org/wiki?curid=232159", "title": "Jimi Hendrix Experience", "text": ""}
{"id": "232160", "revid": "767487", "url": "https://it.wikipedia.org/wiki?curid=232160", "title": "I due sergenti (film 1936)", "text": "I due sergenti \u00e8 un film di genere drammatico del 1936, diretto dal regista Enrico Guazzoni.\nLa pellicola \u00e8 di ambiente napoleonico ed ha forti toni m\u00e9lo. Si ispira a un romanzo di Paolo Lorenzini (Collodi nipote) a sua volta ispirato dal dramma \"Les deux sergents\" di Auguste Maillard e Th\u00e9odore Baudouin d'Aubigny. Il romanzo \u00e8 stato trasposto sul grande schermo per ben quattro volte. Questa \u00e8 la prima nel periodo del cinema sonoro.\nTrama.\nDurante l'epoca napoleonica un capitano dell'esercito francese, Federico Martelli, fidatosi del suo sottoposto Duval, si ritrova derubato di un importante documento. Duval l'ha fatto per amore, raggirato dall'affascinante Maryline Gould. Martelli, per sapere dall'attendente di Duval dov'\u00e8 il suo padrone, si fa passare per suo complice. La ricerca del reo si rivela vana, infatti Duval \u00e8 stato fatto salire con l'inganno su una nave da Maryline. Siamo nel 1805 e Martelli, ormai ricercato, si iscrive nell'armata italiana dell'esercito napoleonico sotto il falso nome di Guglielmo Salvoni, acquista il grado si sergente e fa amicizia con un suo pari grado, Roberto Magni. Passano sei anni in cui Martelli gira per l'Europa partecipando alle pi\u00f9 famose battaglie.\nIn Italia l'esercito napoleonico isola un villaggio infestato dal vaiolo, ma i due sergenti, impietositi dalla sua storia, lasciano passare una donna che vuole raggiungere i suoi bambini. Vengono condannati alla fucilazione e poi si decide di giustiziare solo uno dei due. Viene estratto a sorte Salvoni, a cui per\u00f2 viene concesso di andare a salutare la sua famiglia, che ha potuto ritrovare casualmente, grazie alla devozione dell'amico, che resta in ostaggio fino al suo ritorno. Diverse peripezie ritardano il ritorno di Salvoni, ma alla fine questi, fedele alla parola data, si ripresenta per non far morire l'amico. Nel frattempo si \u00e8 costituito il colpevole dell'atto spionistico per cui lui aveva perso i gradi ed era ricercato, discolpandolo. L'imperatore, con un atto di clemenza, restituisce la libert\u00e0 a lui, come al compagno.\nLa realizzazione.\nGirato negli stabilimenti Pisorno di Tirrenia. Alida Valli, col suo vero nome di Alida Maria Altenburger, fa la sua prima apparizione insieme a un gruppo di allieve della Scuola di Cinematografia che interpretano le commesse dell'emporio.\nLa critica.\nDa \"Cinema\" del 10 novembre 1936: \" .. Il racconto fila che \u00e8 una bellezza, avvinghiando l'attenzione dello spettatore in un turbine di avvenimenti melodrammatici..Vero e genuino spettacolo, il film si giova della bella ambientazione napoleonica..\""}
{"id": "232161", "revid": "767487", "url": "https://it.wikipedia.org/wiki?curid=232161", "title": "I due sergenti (film 1951)", "text": "I due sergenti \u00e8 un film del 1951 diretto da Carlo Alberto Chiesa."}
{"id": "232162", "revid": "438678", "url": "https://it.wikipedia.org/wiki?curid=232162", "title": "I falsari (film 1937)", "text": "I falsari \u00e8 un film del 1937, diretto dal regista Albert Herman."}
{"id": "232163", "revid": "767487", "url": "https://it.wikipedia.org/wiki?curid=232163", "title": "I falsari (film 1951)", "text": "I falsari \u00e8 un film di genere poliziesco del 1951 esordio alla regia di Franco Rossi.\nNel cast come attori principali compaiono due divi del cinema italiano dell'epoca fascista: Fosco Giachetti e Doris Duranti.\nTrama.\nL'ispettore di polizia Moroni, per smascherare una banda di falsari si finge un commesso viaggiatore. Inizia cos\u00ec le sue indagini che assieme a una lettera anonima lo portano ad indagare nella citt\u00e0 di Napoli."}
{"id": "232164", "revid": "767487", "url": "https://it.wikipedia.org/wiki?curid=232164", "title": "I figli del divorzio (film 1927)", "text": "I figli del divorzio (\"Children of Divorce\") \u00e8 un film muto del 1927 diretto da Frank Lloyd e, non accreditato, Josef von Sternberg. All'epoca, Sternberg era assistente regista alla Paramount. Secondo fonti moderne, avrebbe diretto alcune sequenze del film, inclusa la scena della morte.\nIl soggetto \u00e8 tratto dal romanzo \"Children of Divorce\" (Boston, 1927) di Owen Johnson.\nTrama.\nJean Waddington e Ted Larrabee sono cresciuti insieme in una societ\u00e0 benestante, essendo figli dei genitori divorziati. La maggior parte dei loro amici ha atteggiamenti cinici nei confronti dell'amore e del matrimonio, ma Jean e Ted sono pi\u00f9 seri. In effetti, Jean si \u00e8 innamorata di Ted, il quale un giorno propone il matrimonio. Sapendo, tuttavia, che il padre di Ted era infedele a sua moglie e irresponsabile, Jean chiede di mettersi alla prova prima di accettare la sua proposta. Presto Ted inizia un'attivit\u00e0 e apre un ufficio nell'edificio dove lavora la loro amica Kitty Flanders. Kitty \u00e8 anche una figlia divorziata.\nUna sera Kitty lancia una festa selvaggia al lavoro e Ted prende parte alla baldoria. Alla festa, Kitty incontra il principe Ludovico de Saxe e viene immediatamente attratta da lui. Il principe restituisce il suo affetto, ma il guardiano del principe, il duca Henri de Goncourt impedisce loro di vedersi perch\u00e9 non appartenente alla loro classe sociale. Cresciuta da una madre che ha insistito per sposare un uomo benestante, Kitty presto ha messo gli occhi su Ted, anche se sa che Ted e il suo caro amico Jean si amano. Una sera, dopo aver fatto una baldoria da ubriaco, Kitty prende in giro Ted per sposarla, anche se lei non lo ama.\nDisperatamente infelice, Ted assicura a Jean che cercher\u00e0 il divorzio il prima possibile. Non volendo che ripetesse gli errori dei genitori, Jean si rifiuta di sposarlo se divorzia e si imbarca per l'Europa. L'arrivo del loro bambino fa poco per il loro matrimonio, e Ted evita di passare il tempo con la moglie indesiderata. Qualche tempo dopo, Kitty e Ted e la loro bambina visitano il principe, che una volta Kitty amava. Kitty ricorda i suoi sentimenti per il principe e sogna di sposarlo un giorno. Quando apprende che non pu\u00f2 sposare una donna divorziata per motivi religiosi, si avvelena. Sul letto di morte, Kitty infine dice le sue ultime parole a Jean, lasciandole suo figlio in eredit\u00e0.\nProduzione.\nIl film fu prodotto dalla Famous Players-Lasky Corporation. Venne girato in California ai Paramount Studios al 5555 di Melrose Avenue (Hollywood), a Del Monte e a Pasadena dal 26 novembre 1926 al 15 gennaio 1927\nDistribuzione.\nDistribuito dalla Paramount Pictures, usc\u00ec nelle sale cinematografiche statunitensi il 25 aprile 1927."}
{"id": "232165", "revid": "438678", "url": "https://it.wikipedia.org/wiki?curid=232165", "title": "I figli del divorzio (film 1939)", "text": "I figli del divorzio (\"Skilsmissens b\u00f8rn\") \u00e8 un film del 1939 diretto da Benjamin Christensen."}
{"id": "232166", "revid": "438678", "url": "https://it.wikipedia.org/wiki?curid=232166", "title": "I figli di nessuno (film 1921)", "text": "I figli di nessuno \u00e8 un film muto del 1921, diretto, interpretato e sceneggiato da Ubaldo Maria Del Colle, tratto dall'omonimo dramma teatrale di Ruggero Rindi e Vittorio Salvoni.\nTrama.\nParte prima: \"Inferno bianco\".\nA Carrara, nelle cave di marmo di propriet\u00e0 della contessa Anna Carani, il lavoro \u00e8 duro, e per certi aspetti sconcertante: oltre ai numerosi dipendenti adulti, un'intera comunit\u00e0 di bambini orfani, sfruttati come forza-lavoro, \u00e8 ospitata in condizioni malagevoli all'interno dello stabilimento, e non di rado si verificano infortuni, anche con conseguenze funeste. \nFrancesco Vitalbi, custode dell'impianto, sofferente di cuore, in preveggente anticipazione del futuro di sua figlia Luisa vedrebbe di buon occhio il matrimonio di lei con l'onesto e affidabile Poldo, un operaio, il cui amore per la ragazza non \u00e8 nascosto a nessuno. Ma Luisa ha gi\u00e0 una relazione con Arnaldo Carani, figlio della proprietaria. Anselmo, l'occhiuto direttore dell'impresa e tirapiedi della contessa Carani \u2013 dopo aver spiato i due amanti \u2013 non manca di riferirglielo.\nIntanto, nelle cave, si conta una prima vittima, dovuta ad un'esplosione mal controllata. Gli operai ritengono che l'incidente sia imputabile ad Anselmo, che, con l'intento di lucrare a proprio esclusivo vantaggio sugli stanziamenti offerti dalla propriet\u00e0, avrebbe causato una mancanza nelle misure di prevenzione. La delegazione operaia che esprime le proprie rimostranze al conte Arnaldo Carani \u00e8 capeggiata da don Demetrio, che da sempre cerca di fare da mediatore fra le esigenze della classe lavoratrice e quelle dei padroni.\nL'austera e arcigna contessa, ricevuta la spifferata di Anselmo, \u00e8 evidentemente contraria ad un'unione di suo figlio con una persona di ceto sociale cos\u00ec inferiore, e da allora fa di tutto per mandare a monte la relazione. Innanzitutto spedisce il figlio lontano da Carrara, all'estero, col pretesto di una improrogabile necessit\u00e0 di visionare un nuovo tipo di macchinario estattivo; in seguito, intercettando le lettere che Luisa e Anselmo si scambiano, comincia a manovrare in modo subdolo e malignamente raffinato la loro corrispondenza epistolare, e giunge a far s\u00ec che i due amanti \u2013 in base a notizie da lei abilmente confezionate e trasmesse - smettano, almeno temporaneamente, di scriversi. Nel contempo il padre di Luisa scopre, in una situazione tesa, la relazione clandestina fra la figlia e Arnaldo: il suo cuore non regge, e il povero Francesco, a seguito di un attacco cardiaco, muore.\nIl conflitto fra Anselmo e gli operai si approfondisce: a causa di una misura repressiva adottata dal direttore dello stabilimento i lavoratori della cava sviluppano proteste, ed assaltano la dimora del custode (abitata da Poldo, nuovo custode, e da Luisa), dove si trovava al momento Anselmo. Poldo riesce a calmare gli animi degli assedianti arringandoli e convincendoli che il padrone, paternalisticamente, alla fine soddisfarr\u00e0 le loro richieste: i dimostranti si disperdono.\nLuisa, che da tempo non riceve notizie di Arnaldo, scopre di essere incinta (di Arnaldo). Lascia Carrara, dopo aver lasciato falsi indizi che facevano creder ad un suo suicidio (al quale Poldo si rifiuta di credere). Dopo un lungo vagare, viene accolta dalla compassionevole signora Concetta, che la ospita a casa sua, dove il bambino nasce. La notizia della morte di Luisa giunge ad Arnaldo, che, sconfortato, finisce coll'accettare la proposta della madre di fidanzarsi con Edvige, una ragazza dai natali pi\u00f9 elevati rispetto a Luisa. I due programmano il matrimonio.\nLa contessa finisce coll'apprendere che Luisa ha partorito il figlio di Arnaldo: la rintraccia, le fa credere che Arnaldo si prender\u00e0 cura finanziariamente del figlio \u2013 che altrimenti sarebbe destinato, dopo l'eventuale morte della madre, a rimpolpare le fila degli orfanelli delle cave \u2013 e, con questo pretesto, glie lo sottrae \u2013 incontrando non poche resistenze da parte di Luisa - per qualche giorno, a suo dire, fino a quando Arnaldo avr\u00e0 preso coscienza dei suoi obblighi verso il figlioletto. Ma i giorni passano. Luisa non ha nessuna notizia della contessa, e del suo proprio figlio. Ella rintraccia la contessa e la raggiunge proprio durante la festa di matrimonio fra Arnaldo ed Edvige.\nQui, presente anche Poldo, che aveva tentato in ogni modo di rintracciare Luisa, tutto l'inganno viene allo scoperto. Il neo-maritato Arnaldo apprende che Luisa \u00e8 viva, e la incontra, e nel contempo apprende di essere padre. Di fronte alle richieste di Arnaldo e di Luisa riguardo a loro figlio, la contessa esibisce un (falso) certificato di morte del bambino (fornitole da Anselmo). Giunge, da una stanza attigua, Edvige, che, all'oscuro di tutto, consola la basita Luisa, credendola un'operaia delle cave che ha avuto un malore durante i festeggiamenti. Luisa si accascia fra le braccia dell'onnipresente don Demetrio, amico allo stesso modo di servi e padroni.\nParte seconda: \"Suor Dolore\".\n12 anni dopo. Luisa ha preso i voti, e vive in convento col nome di Suor Dolore.\nNel collegio di Saint-Claude l'alunno pi\u00f9 perspicace \u00e8 tale Gualberto, un trovatello: egli sgaiattola nottetempo fuori dalle mura dell'istituzione per ascoltare un saggio anziano \u2013 dall'azzeccato nome di Tribuno - che, in birreria, arringa gli amici sui temi della centralit\u00e0 del lavoro e della giustizia sociale. In tali occasioni il ragazzo mostra tale entusiasmo che viene soprannominato \"Balilla\", epiteto che user\u00e0 da allora in poi per identificarsi.\nLa contesa Carani, ormai anziana e malata, sul letto di morte confessa a don Demetrio che il figlio di Luisa e Arnaldo, di nome Gualberto, \u00e8 vivo, si trova nel collegio Saint-Claude ed \u00e8 identificabile tramite una macchia rossa sulla spalla. La contessa \u2013 nel tardivo tentativo di riparare in qualche modo alle sue colpe - l'ha designato unico erede dei suoi beni personali. Edvige sta origliando: in seguito si impadronisce del testamento, con l'intenzione di non escludere la figlia Bianca, che nel frattempo ha avuto con Arnaldo, dai benefici finanziari della ricca suocera.\nEdvige si rivolge al solito Anselmo e, tramite una terza persona abitante presso Carrara \u2013 che, dietro lauto compenso, funger\u00e0 da genitore adottivo del ragazzino - , fa ritirare Gualberto/Balilla dal collegio. Ma Balilla, votato alla causa dei pi\u00f9 disagiati, non tarda a fuggire e raggiungere la comunit\u00e0 degli orfanelli delle cave Carani, alla quale si sente pi\u00f9 affine, e presso le quali inizia a lavorare. Nel viaggio incontrer\u00e0 sua madre (senza, naturalmente, che si riconoscano) che era stata destinata dalla superiora all'asilo dei bambini poveri della citt\u00e0.\nAlle cave l'atmosfera \u00e8 incandescente: gli operai \u2013 anche perch\u00e9 incitati dal giovane Balilla/Gualberto, ormai esperto della retorica populista \u2013 chiedono il licenziamento di Anselmo, considerato un aguzzino. Arnaldo, accompagnato da Edvige e dalla figlia Bianca, interviene per parlamentare con la forza lavoro. Balilla fa la conoscenza di Bianca \u2013 senza che nessuno dei due sappia che sono fratello e solrella \u2013 e per di pi\u00f9 la trae in salvo da una situazione pericolosa. Nell'occasione, don Demetrio, che non aveva mai smesso di interrogarsi sulla strana scomparsa del testamento della contessa, in seguito alle circostanze, rivela a Edvige, e poi ad Arnaldo la vera identit\u00e0 di Balilla.\nNel corso delle trattative \u00e8 Balilla ad accorgersi che un'esplosione, al solito mal controllata dall'azienda (da Anselmo), sta per verificarsi. Nel tentativo di sventare la catastrofe, Balilla rimane mortalmente ferito. Don Demetrio ritiene che sia giunto il momento di far accorrere al capezzale di Balilla, che ha bisogno di uno sguardo materno, Luisa/Suor Dolore, alla quale alla fine rivela la verit\u00e0. Gualberto muore.\nIl corteo funebre passa sotto le finestre dell'asilo dei bambini poveri di Carrara. Luisa sottrae fiori dall'altarino della Madonna e li getta dall'alto sul feretro del figlio. Poi si accascia al suolo.\nProduzione.\nIl film era originariamente diviso in tre episodi: \"L'inferno bianco\" (lunghezza della pellicola: 1752 metri), \"Suor Dolore\" (1268 metri), e \"Balilla\" (1153 metri).\nUn primo restauro analogico della pellicola \u00e8 stato eseguito nel 1998 a cura della Cineteca di Bologna e della Cineteca Italiana, a partire da due copie in nitrato dell'edizione italiana e da una copia dell'edizione americana: tutte tre le fonti sono incomplete. A partire dal primo restauro, la Cineteca di Bologna ne ha realizzato un secondo, digitale, in 4K, nel 2020: il lavoro \u00e8 stato eseguito presso il laboratorio L'Immagine Ritrovata di Bologna; data l'incompletezza delle copie di partenza il film restaurato consta solo di due parti, corrispondenti a una pellicola di 3500 metri di lunghezza, contro i 4173 metri complessivi delle uscite originali.\nDistribuzione.\nI tre episodi del film, ottenuti i visti di censura fra il 30 dicembre 1920 e il 13 gennaio 1921, sono usciti nelle sale cinematografiche italiane nel gennaio del 1921, distribuiti dalla Lombardo Film.\nIn epoca recente, il film \u00e8 stato programmato all'interno del New York Film Festival del 2000, al Lincoln Center, in alcune iniziative della Cineteca Italiana allo Spazio Oberdan di Milano nel 2007, della Casa del cinema di Roma nel 2012, nonch\u00e9 al festival Il Cinema Ritrovato del 2021, organizzato dalla Cineteca di Bologna.\nAccoglienza.\nIl film ebbe un grande successo di pubblico, ma incontr\u00f2 difficolt\u00e0 con la censura per la spregiudicatezza di alcuni temi, come ad esempio la denuncia del lavoro minorile in miniera o gli accenni alla solidariet\u00e0 tra operai nella lotta di classe.\nPio Fasanelli, su \"Il Diogene\" del 17 marzo 1921, si esprime in questi termini: \"Sarebbe troppo lungo poter parlare particolarmente d'ogni episodio, perci\u00f2, (..) dobbiamo dichiarare che il lavoro \u00e8 ottimo. Il verismo, l'espressione, il movimento, l'originalit\u00e0, formano le doti principali di questo lavoro. Leda Gys ancora una volta ha dimostrato la sua rara competenza artistica e quello che \u00e8 da notare \u00e8 che in tutto il lavoro, che \u00e8 lungo, ha recitato con la stessa forza e la stessa espressione.\"\nIn tempi recenti, Yann Esvan nota: \"Forse perch\u00e9 si veniva dal famoso biennio rosso del \u201819/\u201920 culminato con l\u2019occupazione delle fabbriche, forse perch\u00e9 le idee politiche stavano cambiando, con \"I Figli di nessuno\" si assiste a uno strano mischione melenso, con protagonista Leda Gys, in cui l\u2019insegnamento di fondo \u00e8 sostanzialmente: va bene protestare ma continuate a lavorare perch\u00e9 i padroni sono buoni e sapranno ascoltarvi. (\u2026) Vista la marcia su Roma del 1922 e il significato che il termine \"balilla\" andr\u00e0 ad acquisire, fa un certo effetto vederlo spiattellato come soprannome di un personaggio.\" Il film \"ha un difetto, a mio avviso, davvero grande nell\u2019ultima parte. Nel momento in cui viene [meno] il personaggio portante della contessa Carani, che con le sue macchinazioni era capace di tenere alta l\u2019attenzione dello spettatore, il film diventa sostanzialmente un inno al dolore di Leda Gys.\"\nOpere derivate.\nVennero realizzati tre remake della pellicola: "}
{"id": "232167", "revid": "767487", "url": "https://it.wikipedia.org/wiki?curid=232167", "title": "I figli di nessuno (film 1951)", "text": "I figli di nessuno \u00e8 un film del 1951 diretto da Raffaello Matarazzo, con Amedeo Nazzari ed Yvonne Sanson, tratto dall'omonimo dramma teatrale di Ruggiero Rindi e Vittorio Salvoni.\n\u00c8 l'unico melodramma di Matarazzo a non avere un lieto fine.\nMatarazzo diresse anche un seguito: \"L'angelo bianco\" (1955).\nTrama.\nIl Conte Guido Carani \u00e8 l'unico figlio di una ricca famiglia proprietaria di una cava di marmo a Carrara. Il padre \u00e8 morto da molti anni, pertanto \u00e8 la madre che si occupa di gestire l'impresa insieme ad Anselmo, un amministratore senza scrupoli che si arricchisce sfruttando i lavoratori.\nGuido \u00e8 innamorato, ricambiato, di Luisa Fanti, la figlia di Bernardo, l'anziano e malato guardiano della cava, suo dipendente, che muore poco dopo. La contessa madre, per\u00f2, si oppone a questa relazione, preferendo per il figlio una donna di pi\u00f9 alto rango. Con la scusa di fargli acquistare nuovi macchinari per rendere pi\u00f9 efficiente l'attivit\u00e0 lo convince a recarsi a Londra. Inoltre fa in modo che l'amministratore blocchi ogni comunicazione tra i due. Nel tentativo di allontanarla definitivamente dalla vita di Guido, chiede ad Anselmo di mandar via Luisa dalla casa del guardiano della cava, in cui la donna ancora abita. Anselmo ricatta Luisa chiedendole favori sessuali per non mandarla via e la donna, durante una notte di bufera, fugge sconvolta e cade in un torrente. Nella fuga Luisa perde il suo scialle. Guido, nel frattempo tornato da Londra per capire il motivo delle mancate risposte, apprende della fuga e, come tutti, si convince che la donna, di cui i soccorritori hanno ritrovato soltanto lo scialle, \u00e8 morta nel ruscello.\nIn realt\u00e0 Luisa ha trovato rifugio presso la casa di Marta, una anziana contadina, alla quale confessa di essere incinta. Marta la convince a restare con lei, e in quella casa d\u00e0 alla luce il figlio. Ma Anselmo, durante una battuta di caccia, riconosce il cane di Luisa, lo segue e scopre il nascondiglio della donna. Ne informa la contessa madre, la quale incarica l'amministratore di rapire il bambino e rinchiuderlo in un collegio. L'amministratore ci riesce in una notte, nonostante la resistenza del fedele cane di Luisa. Accidentalmente, per\u00f2, Anselmo d\u00e0 fuoco alla casa della contadina, inducendo Luisa a ritenere che il figlio sia morto nell'incendio. Sconvolta dal dolore e sull'orlo del suicidio, Luisa decide alla fine di prendere i voti e farsi suora.\nDopo alcuni anni, Guido viene a sapere che Luisa \u00e8 ancora viva e, presentatosi al convento, cerca di riconquistarla, ma lei a questo punto gli dice di essere diventata Suor Addolorata e di aver dedicato la sua vita a Dio. Guido sposa pertanto un'altra donna, Elena, da cui ha una figlia, Anna. Dopo qualche tempo l'ordine monastico invia Suor Addolorata proprio nel Convento di Carrara.\nIl bambino di Guido e Luisa, a cui \u00e8 stato dato il nome di Bruno, viene allevato in collegio per diversi anni, ma \u00e8 continuamente vittima del dileggio dei compagni, che lo chiamano \"bastardo\" perch\u00e9 non ha famiglia. Una notte riesce ad accedere all'ufficio del direttore, dove trova le carte con l'indirizzo di chi mensilmente si occupa di pagare la sua retta, che \u00e8 Anselmo. Mentre fruga nella carte viene sorpreso ed accusato di furto. Decide quindi di fuggire dal collegio per andare a cercare i suoi genitori. Durante la fuga incontra una suora, che \u00e8 proprio Luisa-Suor Addolorata, la quale, ovviamente, non sa che il bambino \u00e8 suo figlio.\nBruno arriva da Anselmo che, dopo avergli raccontato di averlo trovato abbandonato in un campo, lo mette a lavorare nella cava. In realt\u00e0 \u00e8 la Contessa madre a pagare le rette, utilizzando Anselmo come prestanome.\nLa contessa madre si ammala gravemente e, tormentata dal rimorso per il dolore che ha causato, confessa le sue azioni al prete, chiedendogli di garantire le sue volont\u00e0, contenute in un testamento con cui lascia buona parte delle sue sostanze proprio a Bruno. La nuora Elena per\u00f2 ascolta inavvertitamente questa confessione e riesce a sottrarre e a distruggere quel testamento. Dopo la morte della contessa madre, Guido decide di licenziare l'amministratore accusandolo delle malversazioni a danno dei dipendenti e del tentativo truffaldino di impadronirsi dell'azienda, che Anselmo aveva ordito ricattando la contessa madre con la minaccia di rivelare le azioni, di cui lui era stato complice, che aveva condotto per far sparire Bruno. Anselmo, per ripicca contro il licenziamento, aizza contro di lui i lavoratori e, con il loro consenso, mette in pratica un piano per far saltare in aria la cava di marmo.\nNel frattempo Bruno ha conosciuto la sorellastra Anna e, mentre i due giocano, riesce a salvarla da un annegamento. Guido lo vuole ricompensare per questo suo atto coraggioso, ma il ragazzo rifiuta il suo denaro, credendo anche lui a quanto affermato da Anselmo, e cio\u00e8 che il Conte voglia chiudere la cava e licenziare tutti gli operai. Durante lo scontro verbale tra i due, la moglie Elena gli confessa che in realt\u00e0 quel ragazzo cos\u00ec fiero \u00e8 suo figlio.\nProprio in quel momento Anselmo d\u00e0 fuoco alle micce per far saltare la cava. Bruno, comprese le vere intenzioni del Conte, a quel punto cerca di spegnerle, ma rimane travolto dalle esplosioni, restando gravemente ferito. Viene mandata a chiamare anche la madre. Finalmente accudito da entrambi i suoi genitori, il bambino purtroppo non riesce a salvarsi, morendo fra le braccia della madre e dunque Luisa decide di tornare nuovamente alla vita conventuale.\nProduzione.\nIl film, ascrivibile al filone dei melodrammi sentimentali, comunemente detto \"strappalacrime\" (poi ribattezzato in seguito dalla critica con il termine \"neorealismo d'appendice\"), filone di cui Matarazzo fu il maggiore esponente, venne girato per gli interni negli studi romani della Titanus e per gli esterni a Carrara e nei suoi dintorni.\nIl film conclude la trilogia iniziata con \"Catene\" e proseguita con \"Tormento\", film anch'essi diretti da Matarazzo ed interpretati dalla coppia Nazzari-Sanson.\nDistribuzione.\nIl film venne distribuito nelle sale cinematografiche italiane il 22 novembre del 1951.\nIncasso.\n\"I figli di nessuno\", nonostante i pareri negativi espressi da gran parte della critica cinematografica coeva, ebbe un grande successo di pubblico, incassando ben 958.000.000 di lire dell'epoca, risultando il secondo maggior incasso al botteghino italiano dell'annata 1951-52, preceduto solo dall'analogo \"Anna\" di Alberto Lattuada.\nIl film detiene ad oggi il 45\u00ba posto nella classifica dei film italiani pi\u00f9 visti di sempre con spettatori paganti.\nCritica.\nSecondo Enrico Fecchi : \"Il film appartiene alla solita categoria dei filmoni destinati a far quattrini a scapito dell'arte anche se questo lavoro (...) cerca con fatica di salire leggermente di tono rispetto ai precedenti esempi. In contrasto con Nazzari, sciatto sbiadito e svogliato, c'\u00e8 una Sanson veramente bravina che lavora con impegno e coscienza. Il carattere dei personaggi non \u00e8 a fuoco e la recitazione dei minori manierata...\"\nOpere correlate.\nLa pellicola \u00e8 un remake dell'omonimo film muto del 1921 diretto da Ubaldo Maria Del Colle (che ne era anche il protagonista assieme a Leda Gys, e che collabor\u00f2 anche a questa versione, in veste di consulente artistico ed aiuto-regista), che ebbe anch'esso molto successo e che gi\u00e0 nel 1943 era stato oggetto di un rifacimento, diretto da Giulio Antamoro, Federico Sinibaldi ed Ettore Giannini, intitolato \"L'angelo bianco\" (da non confondere con l'omonimo film del 1955 diretto da Matarazzo, che rappresenta invece il seguito di questa pellicola).\nNel 1974 il regista Bruno Gaburro gir\u00f2 un ulteriore rifacimento della pellicola, che per\u00f2 non ottenne lo stesso successo dei film precedenti."}
{"id": "232168", "revid": "438678", "url": "https://it.wikipedia.org/wiki?curid=232168", "title": "I figli di nessuno (film 1974)", "text": "I figli di nessuno \u00e8 un film del 1974, diretto dal regista Bruno Gaburro.\nAccoglienza.\nIl film ottenne scarsi riscontri, sia di critica che di pubblico.\nOpere correlate.\nAscrivibile al genere \"strappalacrime\", \u00e8 un remake dell'omonimo film del 1951 realizzato da Raffaello Matarazzo, che a sua volta era il rifacimento di un film del 1921 diretto da Ubaldo Maria Del Colle, gi\u00e0 oggetto di rifacimento nel 1943 con la pellicola \"L'angelo bianco\", diretta da Giulio Antamoro, Federico Sinibaldi ed Ettore Giannini."}
{"id": "232169", "revid": "125194330", "url": "https://it.wikipedia.org/wiki?curid=232169", "title": "Band of Gypsys", "text": "Band of Gypsys \u00e8 l'unico album live registrato dall'omonimo gruppo guidato da Jimi Hendrix nonch\u00e9 l'ultimo album pubblicato con lui ancora in vita.\nIl disco.\nProduzione.\nL'album \"Band of Gypsys\" nasce dalla registrazione del concerto sostenuto a capodanno del 1969 al Fillmore East di New York dal nuovo gruppo creato da Hendrix, i \"Band of Gypsys\". Il gruppo sostenne quattro concerti in due giorni, il 31 dicembre del 1969 e il 1\u00ba gennaio del 1970. Il 5 febbraio 1970, Hendrix aveva gi\u00e0 completato una buona parte del lato A del disco. Il 14 febbraio incominci\u00f2 a lavorare al lato B. Il lavoro di ottimizzazione del disco prosegu\u00ec per un periodo prolungato, e anche dopo la quinta registrazione Hendrix aveva apportato alcune piccole modifiche, dato il suo perfezionismo. Anche quest'album fu prodotto da Hendrix con l'aiuto dell'ingegnere del suono Eddie Kramer.\nRegistrazione.\nLe registrazioni originali risalgono al capodanno del 1969, esattamente al 31 dicembre 1969 e al 1\u00ba gennaio 1970. Le registrazioni vennero fatte durante le quattro esibizioni del gruppo al Fillmore East a New York. Due settimane dopo il concerto Hendrix si riun\u00ec con Eddie Kramer per assemblare le varie registrazioni e dare alla Capitol Records il materiale necessario per la pubblicazione dell'album. Il live venne inserito su un singolo disco, sul lato A furono incisi due brani mentre sul lato B ne furono incisi ben quattro. Il materiale presente sul disco fa parte delle registrazioni della terza e quarta esibizione, perch\u00e9 il materiale delle prime due esibizioni era inutilizzabile per alcuni problemi tecnici durante la registrazione in presa diretta al \"Fillmore\". Nello specifico Who Knows e Machine Gun provengono dalle registrazioni della terza serata mentre Them Changes, Power Of Soul, Message Of Love e We Gotta Live Together sono tratte dalla quarta esibizione della band.\nLe registrazioni dell'album si svolsero presso gli Electric Lady Studios, gli studi di registrazione di Hendrix.\nPubblicazione e copertina.\nIl live venne pubblicato negli Stati Uniti il 25 marzo 1970 dalla Capitol Records. La copertina utilizzata dalla Capitol era una foto che raffigurava Hendrix con la sua \"Fender\" durante l'esibizione al Fillmore East. Il disco riscosse un buon successo entrando nella classifica americana e piazzandosi al quinto posto. Nel Regno Unito l'album venne pubblicato il 14 giugno 1970 dalla Track Records, la quale cambi\u00f2 la copertina del disco, utilizzando una foto che raffigurava delle bambole di pezza con le fattezze di Hendrix, Brian Jones, Bob Dylan e del DJ britannico John Peel. Anche qui il live se la cava bene raggiungendo la sesta posizione nella classifica britannica. Nel resto del mondo \u00e8 la Polydor Records a distribuire il live con la copertina originale, mentre in Giappone la Polydor decide di pubblicare l'album con la copertina britannica.\nBrani.\nIl primo lato dell'album si apre con il brano \"Who Knows\", una canzone inedita, nella quale si pu\u00f2 sentire duettare al microfono Hendrix e Buddy nella prima strofa, dando l'illusione di una traccia appoggiata e organizzata, per poi perdersi in lunghi manierismi del batterista. In effetti l'assolo di batteria si dilunga per un tempo abbastanza prolungato senza molta gloria. Il secondo brano si intitola \"Machine Gun\", invocazione pacifista e al contempo mirabolante \"tour de force\" espressivo dell'ex-paracadutista James Marshall Hendrix. La canzone esprimeva tutta la disapprovazione del chitarrista contro la crudelt\u00e0 e l'inutilit\u00e0 della guerra che gli Stati Uniti d'America stavano sostenendo in Vietnam. Il brano si apre con un'intro di chitarra all'interno del quale Hendrix e Buddy simulano, attraverso trentaduesimi, stoppate e rullati, il sinistro e secco crepit\u00eco di un fucile automatico. Quando si concentra sulla chitarra comincia a improvvisare un blues psichedelico alternando i vari effetti a sua disposizione, come i vari pedali, la leva del vibrato e i pick-up. Con il passare dei minuti il frastuono diventa sempre pi\u00f9 rumoroso, simulando le bombe, le sirene e le mitragliate dei fucili automatici dimostrando tutta la sua disapprovazione per l'uso delle armi e per la guerra stessa. Verso la fine della canzone Jimi si rivolge al pubblico. Cos\u00ec si conclude il primo lato del disco.\nIl secondo lato del disco si apre con \"Changes\", una canzone funk, composta e cantata da Miles, nella quale Hendrix alterna parti ritmiche ad assoli (anche sfruttando l'effetto wah-wah). Il secondo brano \u00e8 intitolato \"Power to Love\". Nel brano Jimi escogita alcune invenzioni ritmiche (\"spareggiando\" il tempo, ad esempio). \"Message of Love\" \u00e8 il terzo brano. Il riff di base del brano \u00e8 tra i pi\u00f9 celebri di Hendrix, che arricchisce l'accompagnamento di piccoli accordi, assoli e contrappunti. La parte cantata \u00e8 caratterizzata da uno stile pacato e semi parlato. L'ultima traccia \"We Gotta Live Together\" \u00e8 quella che sub\u00ec una mutilazione vera e propria in quanto fu tagliata per motivi di spazio sul vinile; la durata originale era in origine pi\u00f9 del doppio di quella inserita nel vinile.\nCritica.\nL'ultimo album pubblicato da Jimi Hendrix in vita ha subito pareri contrastanti. Il pubblico e la critica rock non ne furono entusiasti, e lo percepirono come un'opera di declino rispetto al capolavoro acid-rock \"Electric Ladyland\", a dispetto dello sperimentalismo verso una fusione tra rock e funk. I meno \"conservatori\" apprezzarono invece il \"nuovo\" Hendrix, maggiormente vicino all'improvvisazione e alla ritmicit\u00e0 tipiche della black music. In ogni caso, indipendentemente dalle posizioni \"ideologiche\", l'album \u00e8 considerato come uno dei migliori live mai realizzati."}
{"id": "232170", "revid": "438678", "url": "https://it.wikipedia.org/wiki?curid=232170", "title": "I miserabili (film 1934)", "text": "I miserabili (\"Les mis\u00e9rables\") \u00e8 un film del 1934 diretto da Raymond Bernard.\nNel 1936 \u00e8 stato indicato tra i migliori film stranieri dell'anno dal National Board of Review of Motion Pictures."}
{"id": "232171", "revid": "107283039", "url": "https://it.wikipedia.org/wiki?curid=232171", "title": "XXV dinastia egizia", "text": "La XXV dinastia egizia fu l'ultima del Terzo periodo intermedio dell'Egitto.\nManetone, riferendosi alla XXV dinastia, dice semplicemente \"... tre re etiopici...\".\nIn realt\u00e0 i sovrani furono in numero maggiore e la dizione \"etiopici\" non \u00e8 molto attinente trattandosi, in realt\u00e0, di discendenti dei sacerdoti tebani rifugiatisi a Napata, in Nubia, all'inizio della XXII dinastia.\nStoria.\nLa XXV dinastia \u00e8 formata da un gruppo di sovrani di provenienza nubiana discendenti dei sacerdoti di Amon esiliati da Tebe all'inizio della XXII dinastia quando i successori di Herihor, che aveva reso ereditaria la carica di \"Primo profeta di Amon\" trasformando di fatto la regione di Tebe in uno stato teocratico, vennero allontanati dal potere da Sheshonq I.\nPur mescolandosi attraverso matrimoni con le famiglie nobili locali, gli esiliati dettero vita ad un regno fortemente egizianizzato in senso conservatore e tradizionalista; principale divinit\u00e0 fu l'Amon di Tebe, venerato nel tempio di Napata, copia di quello di Karnak.\nIl primo sovrano nubiano a spingersi verso nord fu Piankhi, considerato il fondatore della dinastia, che conquist\u00f2 Tebe e sconfisse una prima coalizione tra i sovrani della XXII, XXXIII e XXIV dinastia ma che non complet\u00f2 l'opera ritirandosi a Napata dopo la vittoria.\nFu Shabaka a sconfiggere definitivamente i sovrani delle stirpi libiche del Basso Egitto giungendo ad un passo dalla completa riunificazione dell'Egitto.\nInfatti malgrado la vittoria alcune citt\u00e0 del delta del Nilo mantennero una quasi totale autonomia sotto principi di origine libica; Tanis venne governata da principi discendenti, con ogni probabilit\u00e0 dai sovrani della XXIV dinastia mentre Sais fu governata da coloro che daranno poi vita alla XXVI dinastia.\nOltre ai nemici interni la XXV dinastia ebbe un pericoloso nemico nell'impero assiro. Lo scontro dur\u00f2 decine di anni ed ebbe come principale teatro la Palestina, infine, nel 671 a.C., Assarhaddon conquist\u00f2 il Basso Egitto giungendo fino a Menfi e rese tributari degli assiri i principi del delta.\nL'ultimo sovrano della dinastia, Tenutamon, tent\u00f2 ancora una volta di espellere gli invasori, appoggiati da alcuni principi locali (tra i quali i sovrani di Sais che daranno vita alla XXVI dinastia) ma dopo la sconfitta e la presa ed il saccheggio di Tebe si rifugi\u00f2 in Nubia.\nLa dinastia prosegu\u00ec, mantenendo la sua cultura egizianizzata, spostando per\u00f2 la sua sfera d'interesse verso sud e dando vita, in seguito, a quello che sar\u00e0 conosciuto come regno di Meroe.\nDurante la XXV dinastia la tebaide mantenne la sua notevole autonomia sotto il governo delle Divine Spose di Amon.\nGenealogia.\nQuello che segue \u00e8 un possibile e semplificato albero genealogico dei sovrani () della XXV dinastia; per l'ordine di successione si faccia riferimento al paragrafo precedente.\n(RdK) = Re di Kush;(DSA) = Divina Sposa di Amon;(PPA) = Primo Profeta di Amon."}
{"id": "232172", "revid": "767487", "url": "https://it.wikipedia.org/wiki?curid=232172", "title": "I miserabili (film 1948)", "text": "I miserabili \u00e8 un film drammatico del 1948 diretto da Riccardo Freda.\nIl film, tratto dall'omonimo romanzo di Victor Hugo, all'uscita nelle sale venne presentato diviso in due episodi a causa della sua lunghezza: al primo venne dato il titolo di Caccia all'uomo, mentre al secondo Tempesta su Parigi.\nTrama.\nPrima parte: Caccia all'uomo\nJean Valjean tenta di rubare una pagnotta per sfamare i nipotini ma viene subito preso dalla polizia e condannato a 5 anni di prigione che diventano ben 18 a causa dei numerosi tentativi di fuga. Scontata finalmente la pena esce ma viene rifiutato da tutti, solo il gesto di bont\u00e0 del vescovo di Digne al quale aveva rubato due candelabri lo convincono a cambiare vita. Si costruisce quindi una nuova identit\u00e0 come signor Madeleine e diventa un industriale di successo. Durante questi anni per\u00f2 l'ispettore Javert non ha mai smesso di cercarlo ed \u00e8 continuamente sulle sue tracce.\nValjean deve quindi fuggire ma prima deve compiere la promessa fatta al capezzale di Fantina, una giovane donna scacciata dalla fabbrica all'insaputa di Madeleine, dopo che era stato scoperto il suo stato di ragazza madre, occuparsi di sua figlia Cosetta momentaneamente affidata ai signori Thenardier che nonostante il denaro che ricevono per mantenerla la trattano come una schiava.\nSeconda parte: Tempesta su Parigi\nSono passati 14 anni ma tutti i personaggi si ritrovano a Parigi: Valjean si \u00e8 costruito una nuova identit\u00e0 come Leblanc e protegge Cosetta tenendola lontana dal mondo e all'oscuro del loro passato; i Thenardier gestiscono una locanda dove alloggia Mario, un giovane rivoluzionario di cui \u00e8 segretamente innamorata la loro figlia.\nMario in fuga dalla polizia si nasconde in casa Leblanc dove vede e si innamora di Cosetta, Valjean viene scoperto da Thenardier che intende vendicarsi ma viene fermato da Javert.\nDurante i moti rivoluzionari del 1832 il destino dei vari personaggi si compie: Mario viene ferito e portato da Valjean a casa del padre, ministro della polizia anche grazie a Javert, che finalmente ha capito il suo errore e lo lascia libero ma poi si suicida gettandosi nella Senna.\nMario, riconciliatosi con il padre, e Cosetta possono coronare il loro sogno d'amore e sposarsi ma ricompare Thenardier che muore dopo aver sparato a Valjean il quale non potr\u00e0 condividere la felicit\u00e0 della figlia adottiva.\nDistribuzione.\nIl film venne distribuito nel circuito cinematografico italiano diviso in due parti a causa dell'eccessiva lunghezza: il 10 gennaio del 1948 arriv\u00f2 nelle sale la prima parte intitolata \"Caccia all'uomo\" ed il 21 gennaio 1948 venne rilasciata la seconda parte, \"Tempesta su Parigi\".\nAccoglienza.\nIl film, sommando gli introiti dei due episodi, \u00e8 stato il maggior incasso cinematografico in Italia della stagione 1947-48.\nIl film.\nSceneggiato da Freda, Monicelli, Stefano Vanzina e Vittorio Nino Novarese, il film si prende non poche libert\u00e0 rispetto al romanzo di Hugo, non ultimo, facendo morire Valjean per mano dell'odiato Thenardier. Il tutto senza per\u00f2 nulla togliere allo spirito epico del racconto.\nDoppiaggio.\nLa protagonista femminile Valentina Cortese recita un doppio ruolo: Fantina (nel primo episodio) e sua figlia Cosetta da adulta (nel secondo), venendo per questo doppiata da due differenti attrici proprio per poter rendere evidente la differenza tra i due personaggi, recitando dunque doppiata da Rina Morelli quando interpreta Fantina, e da Rosetta Calavetta quando interpreta Cosetta.\nCritica.\nLa critica francese ha definito Riccardo Freda, un novello Omero; nel ruolo di un rivoluzionario recita un giovane Marcello Mastroianni. Il giovane Gavroche \u00e8 interpretato da uno dei due \"sciusci\u00e0\", Rinaldo Smordoni."}
{"id": "232173", "revid": "767487", "url": "https://it.wikipedia.org/wiki?curid=232173", "title": "I miserabili (film 1952)", "text": "I miserabili \u00e8 un film del 1952 diretto da Lewis Milestone, tratto dall'omonimo romanzo di Victor Hugo."}
{"id": "232175", "revid": "767487", "url": "https://it.wikipedia.org/wiki?curid=232175", "title": "I miserabili (film 1995)", "text": "I miserabili \u00e8 un film del 1995, diretto da Claude Lelouch, adattamento cinematografico del celeberrimo romanzo di Victor Hugo."}
{"id": "232176", "revid": "438678", "url": "https://it.wikipedia.org/wiki?curid=232176", "title": "I miserabili (film 1998)", "text": "I miserabili (\"Les mis\u00e9rables\") \u00e8 un film del 1998, diretto da Bille August e tratto dall'omonimo romanzo di Victor Hugo.\nTrama.\nJean Valjean termina il periodo di condanna ai lavori forzati, e viaggia verso Digione fermandosi a Digne, dove decide di ricambiare l'accoglienza del vescovo Myriel con il furto della sua argenteria. Le guardie lo bloccano decise ad arrestarlo per l'ennesimo crimine, ma il vescovo lo scagiona dalle accuse. Colpito da questo atteggiamento, Jean Valjean decide di cambiare strada e seguire la via della rettitudine.\nAlcuni anni dopo \u00e8 diventato il sindaco di una piccola cittadina ed \u00e8 il proprietario della maggior fabbrica. Nello stesso paese arriva un nuovo ispettore di polizia: l'ispettore Javert. Costui \u00e8 una ex guardia carceraria e riconosce il vecchio gaelotto Valjean, per cui inizia a perseguitarlo per riportarlo in prigione. Nel frattempo Valjean decide di prendersi cura di Cosette, la figlia di una prostituta, morta per colpa dello stesso ispettore. Dopo aver venduto la fabbrica ai suoi operai, insieme a Cosette fugge a Parigi e si rifugia in un convento.\nDopo diversi anni, finalmente, decide di uscire dal convento, soprattutto per la richiesta di Cosette. Cosette si innamora di Marius, un giovane repubblicano che lotta contro la monarchia. Marius viene ferito, e Jean lo salva dopo la fallita rivoluzione, nella quale aveva risparmiato la vita al prefetto Javert, che non aveva mai smesso di dargli la caccia. Alla fine proprio quest'ultimo, che aveva arrestato Jean, si pente, lo libera e si suicida annegando nella Senna.\nProduzione.\nProdotto dalle societ\u00e0 Mandalay Entertainment e TriStar Pictures, il film venne girato ai Barrandov Studios di Praga, nella citt\u00e0 stessa (la casa di Valjean e Cosette si trova a Praga ed era gi\u00e0 stata utilizzata come casa di Mozart nel film \"Amadeus\") e a Parigi.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nIncassi.\nIl film ha incassato un totale di 14.096.321 dollari negli Stati Uniti, di cui 5.011.840 nella prima settimana di programmazione."}
{"id": "232177", "revid": "438678", "url": "https://it.wikipedia.org/wiki?curid=232177", "title": "I misteri di Parigi (film 1935)", "text": "I misteri di Parigi (\"Les Myst\u00e8res de Paris\") \u00e8 un film del 1935, diretto da F\u00e9lix Gand\u00e9ra."}
{"id": "232179", "revid": "438678", "url": "https://it.wikipedia.org/wiki?curid=232179", "title": "I misteri di Parigi (film 1957)", "text": "I misteri di Parigi (o \"Les Myst\u00e8res de Paris\") \u00e8 un film del 1957 diretto da Fernando Cerchio.\nTrama.\nParigi 1838, il principe Rodolphe giura sul letto di morte dell'amica Matilde di ritrovare Germain, figlio della donna rapido dal padre alla nascita. \nTravestito da barbone si aggira nei bassifondi della citt\u00e0 incontrando diversi personaggi che lo aiutano o lo ostacolano.\nDistribuzione.\nIn Italia, in film usc\u00ec il 21 agosto 1957.\nIncasso accertato nelle sale a tutto il 31 dicembre 1965 \u00a3 21.352.869\nBibliografia.\nCatalogo Bolaffi del cinema italiano 1956/1965."}
{"id": "232180", "revid": "767487", "url": "https://it.wikipedia.org/wiki?curid=232180", "title": "I monelli (film 1930)", "text": "I monelli (\"Brats\", nell'originale inglese) \u00e8 un cortometraggio del 1930 con Stanlio e Ollio.\nTrama.\nStanlio e Ollio, in assenza delle rispettive mogli, devono badare ai loro figli, Stanlino e Ollino, due bambini pestiferi che litigano per qualunque cosa (in realt\u00e0 sono sempre Stanlio e Ollio in una scenografia gigante). Dopo che i due bambini decidono di giocare a mosca cieca, mentre stanno tirando a sorte per decidere chi deve accecarsi, rompono un vaso; e Stanlio e Ollio li mandano a letto. Ma anche in camera da letto si mettono a litigare, e cos\u00ec Ollio promette una moneta da un dollaro a chi si sarebbe messo il pigiama per primo, e insieme a Stanlio va a giocare a biliardo al piano di sotto. Stanlino sembra essersi spogliato per primo, e prende il dollaro lasciato sul tavolino. Per\u00f2 si scopre che si era messo il pigiama sopra i vestiti, e cos\u00ec Ollino glielo prende. Per non fare in modo che Stanlino se lo riprenda se lo mette in bocca, ma cos\u00ec facendo lo ingoia. Dopo essersi messo il pigiama anche lui, Ollino vede un topo, e insieme a Stanlino tenta di acchiapparlo. Stanlino usa un fucile giocattolo per sparare al topo, ma sbaglia la mira e colpisce il sedere di Ollino. Per calmare il dolore, Stanlino bagna il sedere di Ollino con l'acqua della vasca da bagno, ma lo fa cadere per sbaglio nella vasca. Arrabbiato, Ollino cerca di inseguire Stanlino, ma aziona per sbaglio la doccia, allagando il bagno. Stanlio e Ollio vanno a controllare e i bambini (che si erano messi a letto fingendo di dormire ma poi sono stati scoperti) chiedono una ninna nanna per dormire. Ollio gliela canta ma, mentre i bambini si erano addormentati e Stanlio e Ollio stavano andando via, Stanlio pesta una trombetta e risveglia i bambini. Cos\u00ec, quest'ultimi chiedono un bicchiere d'acqua promettendo poi di andare a dormire; ma, quando Ollio apre la porta del bagno per prendeglielo, l'acqua esce dal bagno allagando la casa.\nVersioni alternative.\nFurono girate altre versioni in francese, tedesco e spagnolo, ma di nessuna di esse vi \u00e8 rimasta traccia.\nConservazione.\nIl film, come quasi tutti i corti della coppia, venne riedito nel 1937 in una versione accorciata, e con l'eliminazione dell'iniziale leone ruggente e il cambiamento dei titoli di testa. Per molti anni si credette che la versione originale fosse andata perduta, mentre \u00e8 stata riscoperta di recente e resa disponibile in DVD.\nVersione italiana.\nAlla sua uscita in Italia, il film fu privato del doppiaggio di molte scene:"}
{"id": "232181", "revid": "1318658", "url": "https://it.wikipedia.org/wiki?curid=232181", "title": "Jam", "text": ""}
{"id": "232182", "revid": "767487", "url": "https://it.wikipedia.org/wiki?curid=232182", "title": "I monelli (film 1960)", "text": "I monelli (\"Los golfos\") \u00e8 un film del 1960 diretto da Carlos Saura, presentato in concorso al 13\u00ba Festival di Cannes."}
{"id": "232183", "revid": "438678", "url": "https://it.wikipedia.org/wiki?curid=232183", "title": "I pirati della Malesia (film 1941)", "text": "I pirati della Malesia \u00e8 un film del 1941 diretto da Enrico Guazzoni e tratto dall'omonimo romanzo di Emilio Salgari.\nFu girato negli stabilimenti di Cinecitt\u00e0 in contemporanea a \"Le due tigri\", sempre tratto dal \"ciclo indo-malese\" di Salgari.\nDistribuzione.\nLa pellicola fu distribuita nel circuito cinematografico italiano il 19 ottobre 1941."}
{"id": "232184", "revid": "767487", "url": "https://it.wikipedia.org/wiki?curid=232184", "title": "I pirati della Malesia (film 1964)", "text": "I pirati della Malesia \u00e8 un film del 1964 diretto da Umberto Lenzi.\n\u00c8 l'adattamento cinematografico del popolare romanzo omonimo di Emilio Salgari (1896)."}
{"id": "232185", "revid": "767487", "url": "https://it.wikipedia.org/wiki?curid=232185", "title": "I promessi sposi (film 1908)", "text": "I promessi sposi \u00e8 un cortometraggio del 1908 diretto da Mario Morais.\nTrama.\nIl film, tratto dall'omonimo romanzo di Manzoni, ripercorre in breve le vicende avventurose e drammatiche dei popolani Renzo Tramaglino e Lucia Mondella, entrambi innamorati ma ostacolati dalla perfidia del potente Don Rodrigo.\nIl chierico del paese Fra Cristoforo li aiuta e li prega di avere fiducia nella \"Divina Provvidenza\", cos\u00ec Renzo e Lucia scappano dal borgo: uno va a Milano da un suo cugino e l'altra a Monza in un monastero di suore.\nIl destino li far\u00e0 rincontrare in un lazzaretto di appestati due anni dopo la loro fuga."}
{"id": "232186", "revid": "212348", "url": "https://it.wikipedia.org/wiki?curid=232186", "title": "Ep", "text": ""}
{"id": "232187", "revid": "767487", "url": "https://it.wikipedia.org/wiki?curid=232187", "title": "I promessi sposi (film 1913 Rodolfi)", "text": "I promessi sposi \u00e8 un film del 1913 diretto da Eleuterio Rodolfi, tratto dall'omonimo romanzo di Alessandro Manzoni. \u00c8 un film muto in bianco e nero prodotto dalla casa torinese \"Ambrosio film\".\nNon va confuso col film omonimo prodotto nello stesso anno dalla \"Pasquali\" e diretto da Ubaldo Maria Del Colle.\nTrama.\nNel 1628, nel Ducato di Milano soggetto al dominio spagnolo, in una localit\u00e0 sul lago di Como, il signorotto Don Rodrigo vuole sedurre Lucia, giovane del luogo fidanzata con Renzo, e minaccia il curato don Abbondio affinch\u00e9 non celebri il loro matrimonio. I due giovani, aiutati dal Frate Cristoforo, sono costretti a fuggire, andando cos\u00ec incontro ad ogni sorta di peripezie. Lui, coinvolto in una sommossa milanese, deve fuggire a Bergamo, lei viene rapita, con la complicit\u00e0 della Monaca di Monza, dall'Innominato, che poi si converte e la libera.\nIn seguito tutto viene travolto dalla peste che, portata dagli invasori Lanzichenecchi, fa strage tra la popolazione di ogni ceto. Renzo e Lucia, sopravvissuti al contagio, si ritrovano nel Lazzaretto di Milano e grazie al Frate, ormai morente, superano le ultime difficolt\u00e0. Possono cos\u00ec finalmente sposarsi ed avere una famiglia, rievocando le loro disavventure come una prova a cui li ha sottoposti la Divina Provvidenza.\nProduzione.\nDiretto da Rodolfi, girato per gli esterni nel Lecchese sui luoghi del romanzo, ed uscito nel settembre 1913 con una \"prima\" al Lido di Venezia, questo film fu uno dei due realizzati in quello stesso anno tratti dalla famosa opera del Manzoni (l'altra versione fu prodotta dalla \"Pasquali\" e diretta da Ubaldo Maria Del Colle). L'uscita quasi contemporanea di due pellicole ispirate alle vicende di Renzo e Lucia, motivata anche dalla ricorrenza del 40.mo anniversario della morte di Manzoni, costitu\u00ec \u00abil primo caso di diretta concorrenza tra le societ\u00e0 [produttrici] torinesi, che, in quello stesso anno, si scontreranno ancora pi\u00f9 pesantemente allestendo due versioni de \"Gli ultimi giorni di Pompei\"\u00bb. Questa versione era caratterizzata da una forte riduzione rispetto alla complessit\u00e0 del romanzo e, in qualche caso, da modifiche sostanziali della sua trama, sia nella parte iniziale sia in quella finale.\nLo sviluppo di questa accesa concorrenza su tematiche simili si inquadrava in un periodo particolarmente felice della cinematografia italiana. \u00abGli anni che vanno dal 1912 al 1914 - ha scritto Brunetta - segnano la grande espansione ed il consolidamento delle strutture: l'industria [cinematografica] italiana gode del suo momento di massimo splendore e successo\u00bb, al punto che le esportazioni di pellicole italiane ammontava negli anni antecedenti la guerra a 40 milioni di lire oro. Sull'onda di questo sviluppo, in quegli anni entrambe le case di produzione torinesi coinvolte nella gara aprirono nuovi stabilimenti, la \"Pasquali\" nel 1912 a Roma, mentre la \"Ambrosio\" amplia nel 1913 gli impianti torinesi e ne realizza di nuovi a Bologna ed a Napoli.\nLa \"Ambrosio\" perse la gara con la \"Pasquali\" per arrivare prima sugli schermi con la riduzione manzoniana, in quanto questo film di Rodolfi usc\u00ec circa due mesi dopo l'altro. La pellicola ebbe anche una distribuzione all'estero, negli Stati Uniti (dove il film fu segnalato per un contenzioso con la pellicola concorrente) ed America Latina. In alcuni casi le due pellicole vennero anche presentate assieme nella stessa sala cinematografica, fatto che suscit\u00f2 diversi commenti critici.\nAccoglienza e critica.\nI commenti al film, che spesso misero a confronto le due pellicole quasi contemporanee, furono positivi. \u00abNobile pellicola questa dei \"Promessi sposi\" - fu il commento de \"Il maggese cinematografico\" del 25 ottobre 1913 - , checch\u00e9 se ne voglia dire. Mi rallegro con il cav. Ambrosio per questa sua edizione, mi rallegro non solo per la pellicola, ma per l'idea che l'ha informata\u00bb, mentre su \"La vita cinematografica\" del 31 ottobre 1913 venne scritto che \u00abbrilla in entrambe le pellicole una luce di nobilissimo intendimento artistico e di sincero rispetto della grande opera della letteratura italiana\u00bb"}
{"id": "232188", "revid": "767487", "url": "https://it.wikipedia.org/wiki?curid=232188", "title": "I promessi sposi (film 1922)", "text": "I promessi sposi \u00e8 un film del 1922 (alcune fonti riportano il 1923) diretto da Mario Bonnard.\nTrama.\nNella Lombardia del Seicento l'amore tra Renzo e Lucia \u00e8 ostacolato da don Rodrigo, il crudele signorotto locale. Perci\u00f2 i due dovranno allontanarsi dal paese e affrontare mille difficolt\u00e0 al di sopra di ogni loro immaginazione. Ciononostante la buona sorte \u00e8 sempre dalla loro parte nei momenti pi\u00f9 bui.\nRiedizione sonora.\nNel 1934 venne rieditato, stavolta sonorizzato e doppiato laddove possibile, presentato per\u00f2 con la superata velocit\u00e0 di frequenza di 16 fotogrammi al secondo."}
{"id": "232190", "revid": "438678", "url": "https://it.wikipedia.org/wiki?curid=232190", "title": "I promessi sposi (film 1941)", "text": "I promessi sposi \u00e8 un film del 1941 diretto da Mario Camerini, basato sull'omonimo romanzo di Alessandro Manzoni.\nDopo diverse edizioni prodotte durante l'epoca del cinema muto, questa fu la prima realizzata con il sonoro. Data la consistenza dei mezzi tecnici e del cast messi in campo dalla casa produttrice Lux Film \u00e8 da considerarsi, per quell'epoca, un kolossal.\nTrama.\nNel 1628, in una localit\u00e0 situata sul Lago di Como, il signorotto Don Rodrigo pretende di sedurre la filatrice Lucia Mondella, promessa sposa di Renzo Tramaglino. Manda quindi i suoi bravi ad intimare al pavido Don Abbondio di non celebrarne le nozze ed a nulla vale l'intervento di padre Cristoforo. Renzo e Lucia tentano di sposarsi lo stesso, ma la cosa non riesce. Per sfuggire al pericolo, consigliati dal frate, i due giovani con la madre di lei, Agnese, fuggono dal paese natio.\nRenzo arriva a Milano, possedimento spagnolo, proprio nel giorno in cui sono in corso tumulti contro la carestia. La sua ingenuit\u00e0 lo fa individuare come uno dei capi della rivolta; viene arrestato, ma riesce a fuggire ed a rifugiarsi presso suo cugino Tonio nel Bergamasco, territorio della Repubblica di Venezia. Lucia viene ospitata presso un convento di Monza. Intanto Don Rodrigo, per il quale la questione \u00e8 ormai diventata di principio, riesce a far trasferire lontano padre Cristoforo e chiede l'intervento dell'Innominato, uno spietato, potente e temuto capo banda, di cui \u00e8 vassallo.\nPer soddisfare la richiesta del suo sottoposto, l'Innominato, con la complicit\u00e0 della madre superiora del monastero ricattata dall'amante, fa rapire la giovane, che viene condotta al suo tetro castello. Qui, terrorizzata, Lucia fa voto di rinunciare a Renzo se potr\u00e0 uscire salva. Le suppliche di Lucia riescono ad impietosire il suo rapitore, dando cos\u00ec il via alla sua conversione che avverr\u00e0 nelle mani del cardinale Borromeo. Come primo atto di pentimento l'Innominato libera Lucia.\nIntanto, a causa della guerra, la Lombardia \u00e8 invasa dai Lanzichenecchi, che portano con s\u00e9 la peste. L'epidemia dilaga ovunque e miete migliaia di vittime. Renzo, guarito dal contagio, rientra a Milano, dove ormai pi\u00f9 nessuno si preoccupa di cercarlo. Nel lazzaretto, dove sono ricoverati gli appestati, ritrova padre Cristoforo. Costui lo porta a visitare il morente Don Rodrigo, a cui Renzo concede il perdono cristiano per tutte le sofferenze causate. Infine ritrova anche Lucia, che gli comunica il voto fatto. Ma padre Cristoforo la scioglie dall'impegno, non valido perch\u00e9 assunto in un momento di disperazione.\nRenzo e Lucia potranno quindi sposarsi e, trasferitisi nel Bergamasco, vivranno finalmente una vita tranquilla allietata dalla nascita dei figli, rievocando le loro vicissitudini come una prova a cui sono stati sottoposti dalla Provvidenza.\nProduzione.\nContesto storico.\nIn previsione del centesimo anniversario della pubblicazione della terza e definitiva stesura del romanzo furono in molti ad auspicare che il cinema italiano desse prova delle sue ritrovate capacit\u00e0 realizzative, portando sullo schermo il capolavoro del Manzoni, assieme ad altre importanti opere della letteratura italiana. L'idea aveva iniziato a circolare sin dal 1939, quando la Scalera aveva annunciato l'inserimento nei propri programmi produttivi di un film tratto dal Manzoni, con l'intenzione di presentarlo poi alla Mostra di Venezia dell'agosto 1940. Di questa riduzione fu incaricato Ugo Ojetti.\nIl programma della Scalera non si concretizz\u00f2, ma l'idea rimase e fu ripresa un anno dopo dalla Lux Film. considerata \u00abla pi\u00f9 robusta tra le societ\u00e0 produttrici italiane dell'epoca\u00bb, impegnata nella produzione di \"colossal\" (nel 1941 realizza anche \"La corona di ferro\" di Alessandro Blasetti) nell'ambito di una cinematografia italiana che, dopo l'introduzione del \"monopolio\", vive un \u00abclima di baldoria produttiva che circonda la gestione autarchica dei teatri di posa e dei circuiti\u00bb.\nGenesi.\nLa decisione di portare sullo schermo il romanzo suscit\u00f2 molte discussioni:\nUno dei principali oppositori del progetto fu Massimo Bontempelli, che vi intravedeva un disincentivo alla lettura del romanzo:\nAlle obiezioni di Bontempelli e degli altri contrari al film replicarono diversi critici. Tra questi Adolfo Franci, che esort\u00f2 lo scrittore \u00aba considerare il film come cosa assai diversa dal romanzo: bello o brutto il film di Camerini non toglier\u00e0 al Manzoni un solo lettore\u00bb. Molti rivendicarono la possibilit\u00e0 per il cinema di affrontare anche le prove pi\u00f9 ardue:\nSceneggiatura.\nLa Lux aveva acquistato dalla Scalera la riduzione scritta da Ojetti e l'aveva consegnata a Camerini, ma il regista la consider\u00f2 difficilmente trasferibile sullo schermo. Si diede quindi incarico per una nuova stesura ad un esperto come Ivo Perilli, che gi\u00e0 aveva lavorato ai maggiori successi di Camerini sin dai tempi de \"Gli uomini, che mascalzoni!\" (1932), a cui si affianc\u00f2 un giovane ventenne quasi esordiente, Gabriele Baldini.\nFu subito chiaro che, data la vastit\u00e0 della materia narrativa, alcune parti del romanzo sarebbero state sacrificate, anche se, come scrisse poi lo stesso Baldini \u00able varianti non sono molte n\u00e9 arbitrarie, dettate pi\u00f9 dalle esigenze di economia del racconto cinematografico, che dal desiderio di variare il racconto\u00bb. Numerosi episodi o personaggi del romanzo sono nel film assenti o appena accennati, il che rinfocol\u00f2 le polemiche.\nTutto il lavoro di sceneggiatura fu sottoposto alla revisione di Emilio Cecchi, mentre Riccardo Bacchelli, cui era stata chiesta una collaborazione, rifiut\u00f2, perch\u00e9 anch'egli contrario a trasferire il romanzo nel cinema.\nPre-produzione.\nPer rispondere ai dubbi ed alle critiche la produzione ricorse, nelle fasi preparatorie, a studiosi dell'opera manzoniana che garantissero la correttezza del lavoro. Fu quindi coinvolto il direttore della Accademia di Brera, Marino Parenti, che era anche il Conservatore del Centro nazionale di studi manzoniani, il quale ricord\u00f2 che, ancora vivente il Manzoni, gi\u00e0 il romanzo aveva avuto delle riduzioni, anche in musica, senza che l'autore se ne risentisse.\nFurono interpellati anche monsignor Enrico Rodolfo Galbiati, prefetto della Biblioteca Ambrosiana e Guglielmo Pacchioni, direttore della Pinacoteca di Brera.\nGli autori della sceneggiatura si documentarono inoltre presso il Museo del Castello Sforzesco, dove fu consultata la raccolta di stampe Bertarelli, e presso la Galleria privata del principe Borromeo. Parenti segu\u00ec anche le successive fasi di lavorazione, pubblicando sul mensile \"Primi piani\" diversi articoli di commento al film.\nRiprese.\nAl termine della lunga fase di preparazione, le riprese del film iniziarono il 23 aprile 1941\nQualche difficolt\u00e0 ci fu per individuare i luoghi in cui realizzare gli esterni. L'originaria idea di allestire il set nel Lecchese, dove Acquate ed Olate si contendevano il fatto di essere la localit\u00e0 d'origine dei due sposi promessi, dovette essere abbandonata perch\u00e9 dai sopralluoghi emerse che le trasformazioni intervenute avevano reso quelle zone troppo \"moderne\". La scelta definitiva degli esterni cadde dunque nel Comasco: Limonta e Vassena (frazioni del comune di Oliveto Lario), Rezzonico (dove furono girate le scene della calata dei Lanzichenecchi) Brienno, Laino e a Sant'Anna, frazione del comune di Argegno, dove si \"reclutarono\" tra gli abitanti 1.500 comparse, utilizzate nelle scene delle folle che accorrono all'incontro con il cardinal Borromeo. Unica scena girata con attori fu il passaggio dell'Adda, con la presenza di Cervi.\nIn sostanza, quindi, le scene girate nelle localit\u00e0 del romanzo furono abbastanza poche e quasi tutte \"di massa\", mentre molte di quelle ambientate all'esterno furono in realt\u00e0 realizzate negli studi 4 e 5 di Cinecitt\u00e0, lasciando indietro i passaggi in cui compariva Lucia.\nLa scena iniziale dell'incontro tra don Abbondio e i bravi, e quella del rapimento di Lucia a Monza, furono realizzate in esterno, ma nella zona dei Castelli Romani, nei pressi di Ariccia. Gastone Medin ricostru\u00ec a Cinecitt\u00e0 il Duomo di Milano a grandezza naturale come era nella prima met\u00e0 del Seicento. Anche il Lazzaretto fu in parte allestito ex novo (il senso della prospettiva fu reso impiegando bimbi vestiti da adulti), e per tutto ci\u00f2 venne impiegato un esercito di operai e carpentieri. Fu molto alto anche il numero delle comparse per le scene di massa: oltre a quelle impiegate nel comasco, furono centinaia quelle utilizzate a Cinecitt\u00e0 per le scene della sommossa milanese del pane, della processione e del Lazzaretto. Furono costruiti nei teatri di posa romani anche gli scorci urbani della Milano dell'epoca, nonch\u00e9 gli ambienti interni del monastero di Monza, del palazzo di don Rodrigo, del castello dell'Innominato e della canonica di don Abbondio.\nLe riprese terminarono, dopo una lunga lavorazione di quasi sei mesi, nell'ottobre 1941.\nCensura.\nBench\u00e9 il film di Camerini portasse sullo schermo uno dei capolavori della letteratura italiana, dovette comunque affrontare qualche difficolt\u00e0 col regime. Infatti, oltre a rientrare nella malvista categoria dei film \"in costume\", si pose il problema se nel film si dovesse conservare il \"lei\" manzoniano o se invece si dovesse adottare il \"voi\" prescritto dalle direttive fasciste. Dopo che anche questo aspetto diede origine a discussioni, la questione fu decisa per il \"voi\", con dispetto dei puristi manzoniani.\nCamerini, peraltro, trent'anni dopo sosterr\u00e0 che \"I promessi sposi\" era in fondo un film \"antifascista\", in quanto rappresentava soprusi e violenze, senza che il regime, che ne caldeggiava la realizzazione, se ne rendesse conto.\nInterpreti.\nIl grande impegno produttivo contrassegn\u00f2 anche la scelta degli interpreti principali che, in qualche caso, non fu facile. Mentre Gino Cervi, bench\u00e9 allora quasi quarantenne, fu quasi subito designato ad essere Renzo per esplicita scelta di Camerini, molti dubbi ci furono su altri ruoli. Per don Rodrigo si era pensato a Osvaldo Valenti, il \"cattivo del cinema italiano\", prima di indirizzarsi su Enrico Glori. Dubbi anche su Falconi, ritenuto troppo brillante per esprimere il carattere vile di don Abbondio. Le difficolt\u00e0 maggiori si ebbero per\u00f2 nella scelta dell'interprete di Lucia. Scartata l'ipotesi iniziale di attribuire il ruolo ad Assia Noris, troppo identificabile con personaggi \"sofisticati\" e che lei stessa rifiut\u00f2 e sventato il tentativo di imporre al regista Miria di San Servolo-Petacci, la produzione decise,di lanciare un concorso per un volto nuovo, secondo una prassi allora in voga.\nLa Lux fu travolta da una valanga di 2.324 candidature.\nTra queste ne furono selezionate solo 150 e successivamente in 14 furono invitate a Roma per un provino. Ma alla fine nessuna fu ritenuta idonea, ed il concorso fin\u00ec col nulla di fatto. Mentre il tempo di lavorazione passava, a fine giugno le notizie dal set del film non fornivano alcun nome quale interprete di Lucia. Fu a quel punto che emerse il nome di Dina Sassoli, che in un primo tempo era stato scartato ma che, pur non avendo partecipato al concorso, aveva fatto un convincente provino con Renato Castellani. Per questa giovane attrice quasi esordiente, tale ruolo fu la definitiva consacrazione, pur condizionando negativamente la sua futura carriera:\nCast tecnico.\nIl film di Camerini pot\u00e9 avvalersi anche dei contributi tecnici dei pi\u00f9 importanti professionisti dell'epoca, in particolare per la musica ed i costumi. Per la colonna sonora fu persino coinvolto il compositore di scuola neoclassica Ildebrando Pizzetti, che molto raramente e solo nei casi eccezionali di altri kolossal come \"Cabiria\" o \"Scipione l'Africano\", aveva lavorato per il cinema.\nI costumi furono affidati a Gino Carlo Sensani, che per la loro realizzazione si document\u00f2 presso diverse fonti: dagli arazzi raffiguranti la battaglia di Pavia, custoditi presso il Museo di Capodimonte (per la calata dei Lanzichenecchi), alle cere di Gaetano Zumbo per le scene del lazzaretto, oltre ad altre opere storiche. Particolare fonte di ispirazione furono anche le opere del Gonin, che aveva illustrato, su incarico dello stesso Manzoni, la 2\u00aa edizione del romanzo.\nAccoglienza.\nData la sua importanza, il film fu presentato con ben due prime: a Roma il 19 dicembre 1941 ed a Milano il 22 dicembre 1941, ed ottenne critiche quasi unanimemente positive, diventando anche uno straordinario successo economico.\nRisultato commerciale.\nIn base ai dati disponibili, con un introito di circa 18 milioni e mezzo di lire dell'epoca, \"I promessi sposi\" di Camerini fu il film campione d'incasso al botteghino della stagione 1941-42. Nessun'altra pellicola italiana, infatti, riusc\u00ec in quell'annata a far registrare un introito superiore (\"Bengasi\" di Augusto Genina, con circa 16 milioni, e \"La cena delle beffe\" di Alessandro Blasetti con circa 13 milioni, furono le pellicole con il secondo e terzo incasso). Lo straordinario successo di pubblico fu registrato anche dai critici contemporanei che descrissero scene di folla che a Milano si accalcava all'ingresso della sala, mentre a Roma la pellicola realizz\u00f2 la straordinaria tenitura di ben 41 giorni consecutivi nelle sale di prima visione.\nCritica contemporanea.\nI giudizi della critica sul film di Camerini furono quasi tutti positivi e, in qualche caso, entusiasti:\nNon manc\u00f2 qualche cenno a quanto si era dovuto sacrificare:\nNonostante le riserve dovute all'inevitabile compressione o eliminazione di tanti episodi o personaggi, il panorama critico fu quasi unanime nell'apprezzare il modo con cui il romanzo era stato trasferito nel cinema.\nTra tanti apprezzamenti, una voce dissenziente fu quella di \"Cinema\", il cui giudizio, redatto dal futuro regista Giuseppe De Santis, mise in evidenza taluni difetti del film:\nTutti i critici, senza eccezioni, lodarono comunque l'interpretazione degli attori e, in particolare, quella di Lucia da parte della Sassoli, che, secondo il Corriere della Sera \u00abclassifica questa attrice tra le nostre migliori\u00bb, o, secondo lo studioso Parenti risulta \u00abindimenticabile\u00bb.\nCritica successiva.\nCol passare degli anni i giudizi sul film cambiarono ed il quasi unanime apprezzamento lasci\u00f2 il posto a valutazioni meno lusinghiere.\nRiconoscimenti.\nAlla Mostra di Venezia del 1942, l'ultima prima che l'Italia venisse travolta dalla guerra, Mario Camerini fu premiato per \"I promessi sposi\" quale miglior regista italiano della stagione 1941-1942."}
{"id": "232191", "revid": "438678", "url": "https://it.wikipedia.org/wiki?curid=232191", "title": "I promessi sposi (film 1964)", "text": "I promessi sposi \u00e8 un film del 1964, diretto dal regista Mario Maffei.\nTrama.\nSiamo nel 1628 nel paesino di Pescarenico, sulle rive del Lago di Como: due popolani di nome Renzo Tramaglino e Lucia Mondella si amano ma sono perseguitati dalla perfidia del signorotto locale Don Rodrigo, che ha messo gli occhi su Lucia e che ha ordinato al curato don Abbondio di non celebrare le nozze.\nDopo un tentativo fallito di sposarsi con uno stratagemma per superare la ritrosia di don Abbondio a sposarli, Renzo e Lucia vengono aiutati dal buon padre Cristoforo che li fa scappare utilizzando una barchetta.\nDa quel punto le strade di Renzo e Lucia si separano: lui andr\u00e0 a Milano, in piena rivolta dei contadini contro il loro vicario, mentre Lucia andr\u00e0 assieme alla madre a Monza, in un convento governato da una sinistra monaca di nome Gertrude, che ha un torbido passato alle spalle.\nCome se non bastasse, Don Rodrigo viene a sapere del loro piano e ordina di corrompere la monaca, rivolgendosi quindi a un signorotto, noto per la sua spavalderia e per le sue imprese al limite e oltre le leggi locali del tempo, che Manzoni non nomina di persona ma identifica come \"L'Innominato\", per far rapire Lucia.\nLucia viene gettata in una buia stanza del castello del nobile, ma la sua fede in Dio commuove profondamente il rapitore, che si converte e il giorno dopo si reca dal Cardinale Federico Borromeo per confessarsi di tutte le brutte azioni commesse.\nLucia viene liberata e affidata alle cure di Don Abbondio e della madre, mentre Renzo, dopo aver preso parte alla rivolta, calmata dall'intervento del cancelliere Ferrer, viene arrestato per essere condotto in prigione ma riesce a fuggire agli sgherri mentre lo portano in prigione e fugge da suo cugino Bortolo, in territorio della Repubblica di Venezia, a Bergamo; intanto comincia a vivere il triste clima della pestilenza che si sta diffondendo lentamente per la citt\u00e0: siamo nel 1629 circa.\nDopo altre avventure e peripezie, Renzo e Lucia si ritroveranno un anno dopo in un lazzaretto dove, tra gli appestati, incontrano Fra Cristoforo, che assiste i malati, e Don Rodrigo, ormai ridotto in fin di vita dal morbo.\nFinalmente risanati e liberi da persecutori, i due potranno far ritorno a casa, sposarsi e avere dei figli."}
{"id": "232192", "revid": "1566286", "url": "https://it.wikipedia.org/wiki?curid=232192", "title": "I protagonisti (film 1968)", "text": "I protagonisti \u00e8 un film del 1968 diretto da Marcello Fondato su soggetto di Ennio Flaiano.\nTrama.\nSardegna. Un gruppo di turisti in cerca di emozioni, dietro pagamento, incontra Taddeu, un latitante. Ma nel bel mezzo dell'incontro, nel covo del fuorilegge, irrompono le forze dell'ordine: i turisti si comportano in maniera ambigua, e alcuni di loro ben presto iniziano a parteggiare per il criminale.\nProduzione.\nIl film faceva parte della selezione ufficiale dei candidati al Festival di Cannes del 1968, ma il festival quell'anno fu cancellato a causa degli eventi del Maggio francese."}
{"id": "232193", "revid": "438678", "url": "https://it.wikipedia.org/wiki?curid=232193", "title": "I protagonisti (film 1992)", "text": "I protagonisti (\"The Player\") \u00e8 un film del 1992, diretto da Robert Altman.\nPresentato in concorso al 45\u00ba Festival di Cannes, ha vinto il premio per la miglior regia e il premio per la migliore interpretazione maschile. Altman inoltre \u00e8 stato candidato all'Oscar per Miglior regista.\nTrama.\nGriffin Mill \u00e8 un produttore, potente, ricco e riverito, ai vertici di una compagnia cinematografica. Ascolta le storie degli sceneggiatori e decide quali hanno il potenziale per essere trasformate in film, dando il via libera solo a 12 proposte su 50.000 ogni anno. Il suo lavoro \u00e8 minacciato quando il dirigente emergente Larry Levy inizia a lavorare in studio.\nUn giorno Mill inizia a ricevere delle lettere anonime che lo minacciano di morte. Indagando risale a David Kahane, uno sceneggiatore a cui mesi prima aveva promesso una chiamata, mai effettuata. Lo cerca e la ragazza di Kahane, June Gudmundsdottir, racconta a Mill che Kahane \u00e8 in un teatro a Pasadena. Lo trova qui mentre guarda \"Ladri di biciclette\". Griffin cerca di ammorbidirlo, ma lo scrittore non sta al gioco. Tra i due scoppia una lite e lo sceneggiatore viene ucciso. Mill poi sistema la scena per farlo sembrare una rapina fallita.\nIl giorno successivo, dopo che Mill \u00e8 in ritardo a una riunione, il capo della sicurezza dello studio, Walter Stuckel, lo affronta sull'omicidio e dice che la polizia sa che \u00e8 stato l'ultimo a vedere Kahane vivo. Alla fine della loro conversazione Mill riceve un fax dal suo stalker. Quindi, Mill ha ucciso l'uomo sbagliato e lo stalker, a quanto pare, lo sa. Anche i detective Avery e DeLongpre sospettano che Mill sia colpevole di omicidio. Mill, intanto, partecipa al funerale di Kahane e inizia una conversazione con Gudmundsdottir.\nMill riceve una cartolina dallo stalker che suggerisce di incontrarsi al bar di un hotel. Mentre Mill sta aspettando, viene messo alle strette da due sceneggiatori, Tom Oakley e Andy Sivella, che propongono \"Habeas Corpus\", un dramma legale senza grandi star e con un finale deprimente. Poich\u00e9 Mill non \u00e8 solo, il suo stalker non compare. Dopo aver lasciato il bar, Mill riceve un fax in macchina, consigliandogli di guardare sotto l'impermeabile dove scopre un serpente a sonagli vivo in una scatola che lo colpisce con l'ombrello.\nMill dice a Gudmundsdottir che la sua esperienza di pre-morte gli ha fatto capire che prova dei sentimenti per lei. Temendo che Larry Levy continui a invadere il suo lavoro, Mill invita i due scrittori a lasciargli \"Habeas Corpus\", convincendolo che il film sar\u00e0 un candidato all'Oscar. Il piano di Mill \u00e8 di lasciare che Levy guidi il film attraverso la produzione e farlo fallire. Mill interverr\u00e0 all'ultimo momento, suggerendo alcune modifiche per salvare il botteghino del film, permettendogli di reclamare la sua posizione in studio. Dopo aver convinto Sherow a partire per New York per affari in studio, Mill porta Gudmundsdottir a un banchetto di premiazione di Hollywood e la loro relazione sboccia.\nDopo che Sherow affronta Mill sulla sua relazione con Gudmundsdottir, Mill recide freddamente la loro relazione di fronte a due scrittori. Mill porta Gudmundsdottir in un isolato resort di Desert Hot Springs e, mentre fanno l'amore, Mill confessa il suo ruolo nell'omicidio di Kahane, e Gudmundsdottir risponde dicendo che lo ama. L'avvocato di Mill lo informa che il capo dello studio Joel Levison \u00e8 stato licenziato e che la polizia di Pasadena vuole che Mill partecipi a una formazione.\nNel frattempo si assiste a varie vicende del mondo hollywoodiano: chi perde il proprio potere e la propria influenza nell'ambiente cinematografico in poco meno di un'ora; un regista che sembra assolutamente onesto, ma che per fare il suo film accetta di essere sepolto dai compromessi...\nUn anno dopo, i pezzi grossi dello studio stanno guardando la fine di \"Habeas Corpus\", realizzato con un inedito finale hollywoodiano e con attori famosi nei ruoli principali. Il piano di Mill per salvare il film ha funzionato e lui \u00e8 il capo dello studio. Gudmundsdottir \u00e8 ora la moglie di Mill ed \u00e8 incinta di suo figlio. Sherow si oppone al nuovo finale del film e viene licenziato da Levy. Mill la respinge quando lei gli fa appello per la sua cessazione. Mill riceve una presentazione al telefono da Levy e da un uomo che si rivela come lo scrittore di cartoline. L'uomo lancia un'idea su un dirigente di studio che uccide uno scrittore e se la cava con un omicidio. Colpito, Mill fa un patto allo scrittore per mettere in piedi un film se per\u00f2 pu\u00f2 garantire un lieto fine in cui il dirigente convive felicemente con la vedova dello scrittore. Il titolo del film sar\u00e0 \"I protagonisti\".\nGenesi.\nQuesto \u00e8 il film che segna il ritorno sulla scena mondiale da parte di Altman. Dopo anni di produzioni a basso costo e di sperimentazione, con questo film sul mondo del cinema Hollywoodiano il regista statunitense torna a imporsi sulle scene maggiori. Dopo il relativo successo di \"Vincent &amp; Theo\" (film sui fratelli Van Gogh finanziato in Europa) Altman decide di tornare a lavorare negli Stati Uniti iniziando a comporre la sceneggiatura di \"America oggi\". Dapprima l'interesse delle \"major\" \u00e8 relativamente scarso. La scrittura della sceneggiatura viene finanziata dalla Paramount, la quale per\u00f2 una volta conclusa la rifiuta.\nNel frattempo l'indipendente Avenue Entertainment offre al regista l'adattamento del romanzo \"Il giocatore\" (\"The Player\") di Michael Tolkin, una satira sul mondo di Hollywood scritto nel 1988 da Tolkin. L'opera si delinea immediatamente dal potenziale esplosivo. Nel giro di un anno la selezione degli attori \u00e8 terminata ed il cast comprende i volti di mezza Hollywood: una carrellata tra i volti noti che affollano i bar e gli studios, da Julia Roberts a Bruce Willis, da Susan Sarandon a Peter Falk, oltre alle icone altmaniane Elliott Gould, Karen Black, Cher, Jack Lemmon, Mimi Rogers e altri ancora. Il passaparola in Hollywood riattira l'interesse della distribuzione ed il film viene selezionato per il Festival di Cannes.\nTematiche e tecniche.\nAltman ritorna sulla grande scena dipingendo una Hollywood, come dir\u00e0 lui stesso, \"luogo di tagliole con personaggi seduti nei loro uffici, preoccupati solo a far profitto e con nessun senso di vergogna. Nel passato si cercava un buon attore, un buon regista, ed un bravo scrittore, ora prima decidono come vendere un film, ed una volta venduto cercano di farlo\".\nIl film si avvicina, abbandonate le claustrofobiche produzioni degli anni '80, alle prime produzioni altmaniane, affresco corale e tagliente di un universo sconosciuto ai pi\u00f9: corale come \"M*A*S*H\", noir come \"Il lungo addio\".\nEsemplare il piano sequenza iniziale di ben nove minuti e mezzo durante il quale si discute di celebri piani sequenza, intervallati da zoomate attraverso le finestre (anche questa citazione del maestro Orson Welles) all'interno degli studi dove si discute, alla maniera hollywoodiana, di cinema-produzione.\nInteressante anche il finale nel quale lo scrittore telefona a Griffin proponendogli la trama del film, che in realt\u00e0 \u00e8 il film che si \u00e8 appena finito di vedere (rimando esplicito a \"M*A*S*H\", in cui nel finale gli altoparlanti annunciano \"il film che avete appena visto \u00e8 \"M*A*S*H\"\", iniziando quindi ad elencare il cast: la finzione che si riproduce senza soluzione di continuit\u00e0).\nNel film si compiono in realt\u00e0 due omicidi: oltre quello dello scrittore ucciso per sbaglio da Griffin, il vero grande morto \u00e8 il mito di Hollywood, e con lui tutto il mondo ed il modo di fare arte da parte dell'industria. Subito dopo si scaglier\u00e0 infatti contro un altro colosso dell'Arte-industria: quello della moda in \"Pr\u00eat-\u00e0-Porter\", per il quale - a differenza dell'autoironia con il quale venne accettato nei cantieri Hollywoodiani \"The Player\" - verr\u00e0 attaccato e boicottato da un mondo che non pu\u00f2 accettare, dicendo di fare arte, di essere una mera industria."}
{"id": "232194", "revid": "438678", "url": "https://it.wikipedia.org/wiki?curid=232194", "title": "I quattro moschettieri (film 1936)", "text": "I quattro moschettieri \u00e8 un film del 1936, diretto dal regista Carlo Campogalliani.\nLa pellicola, ispirata all'omonima trasmissione radiofonica, \u00e8 il primo e unico lungometraggio di marionette realizzato in Italia.\nLa critica.\nAnonimo su \"Cinema\" del 25 ottobre 1936: \u00ab Le marionette dei Quattro moschettieri, possono rappresentare benissimo l'equivalente italiano dei cartoni animati d'America, ma potrebbero anche superarli. Questo film di avventure ci \u00e8 piaciuto e ci ha divertiti, le scene specie quelle della nave e dell'osteria sono ben fatte. Ottima la regia di Campogalliani vecchio ed espertissimo burattinaio, la quale regia ha il merito di aver soddisfatto le esigenze cinematografiche per uno spettacolo pensato per il teatro. \u00bb"}
{"id": "232195", "revid": "438678", "url": "https://it.wikipedia.org/wiki?curid=232195", "title": "I quattro moschettieri (film 1963)", "text": "I quattro moschettieri \u00e8 un film del 1963 diretto da Carlo Ludovico Bragaglia.\nTrama.\nNella Francia di Richelieu, il locandiere Bouboule e tre suoi amici si sostituiscono ai quattro moschettieri durante la loro missione alla ricerca della collana della Regina di Francia.\nArrestati con l'accusa di essere degli eretici e liberati dal loro amico Lapin, si ritrovano nella stanza della Regina, e simulando deferenza e commozione le consegnano la collana che altrimenti avrebbero rubato. Richelieu, il cui piano ai danni della monarca francese viene cos\u00ec a fallire, riceve i quattro finti moschettieri, ora travestiti da monache, i quali durante il baciamano, e chiedendo la benedizione, gli sottraggono gli anelli. Nell'ultima scena, i quattro fuggono mentre i veri moschettieri li ringraziano per l'aiuto.\nCritica.\nLa critica considera il film \"Un divertissement di rigida intelaiatura, movimentato da Bragaglia con mano svelta, [...] ma di facile presa su un pubblico non esigente\"."}
{"id": "232196", "revid": "1652635", "url": "https://it.wikipedia.org/wiki?curid=232196", "title": "Dub", "text": "Il dub \u00e8 un metodo musicale, inizialmente applicato alla musica reggae sorto in Giamaica attorno alla seconda met\u00e0 degli anni sessanta.\nStoria.\nOrigini e sviluppo.\nIl dub (letteralmente tradotto in \"doppiare\") deve il suo nome alla pratica del \"dubbing instrumental\", ovvero la pubblicazione della versione ritmica sul Lato B dei singoli in formato 45 giri dei brani reggae; tale pratica port\u00f2 presto allo sviluppo di un vero e proprio stile autonomo grazie soprattutto alle sperimentazioni degli ingegneri del suono con i loro mixer. Queste nuove versioni vennero chiamate \"dub version\" dei brani originali e gran parte dei singoli venduti in Giamaica includevano la versione originale sul lato A e la versione dub sul lato B.\nAncora prima che il reggae apparisse sulle scene, una delle cose che distingueva i DJ era la pratica e l'abilit\u00e0 del \"toasting\", ma non potevano farlo nel modo migliore senza competere con i testi della musica. La pratica di ri-registrare dei brani reggae senza la voce risale al 1967, quando i dj trovarono le dance hall affollate e la gente alle feste molto divertita dal fatto di poter cantare loro stessi i testi dei brani. Attorno al 1969 qualche DJ inizi\u00f2 a parlare sopra queste registrazioni senza la parte vocale, reinterpretando il testo in modi originali. Il pi\u00f9 importante di questi primi DJ fu U Roy, che divenne celebre per la sua abilit\u00e0 nell'improvvisare dei dialoghi con i cantanti dei brani registrati, oltre che introdurre le version nello stesso sound system di King Tubby. U Roy venne riconosciuto come il maggior ispiratore del DJ style supportato dal proprio tecnico del suono, King Tubby (Osborne Ruddock) che con il loro sound system, mixava tutte le tracce strumentali con sopra la sua voce.\nKing Tubby approfond\u00ec le sue sperimentazioni con le \"version\": i primi, rudimentali, prototipi di dub erano realizzati con un vecchio mixer a 4 canali nel suo studio casalingo, a Waterhouse, situato nei ghetti di Kingston. Il suo pi\u00f9 grande rivale dell'epoca era Errol Thompson, del Randy's studio. Tubby ebbe il coraggio di remixare dei brani anche togliendo la parte vocale; modific\u00f2 delle parti facendo del basso e della batteria gli elementi in risalto, spesso accompagnati anche dalla chitarra e dall'organo.\nInfine, King Tubby inizi\u00f2 a sperimentare remixando le tracce strumentali, alzando il livello della parte ritmica, e abbassando o eliminando le parti vocali, aggiungendo nuovi effetti come il riverbero e l'eco. Il risultato fu interpretato da molti fan del reggae come uno \"spogliare\" la musica portandola alla sua essenza pi\u00f9 pura. I singoli 45 giri con le versioni dub nel lato B divennero molto diffuse, e King Tubby divenne il padre di questa nuova tendenza che, grazie al suo successo, diede inizio ad una nuova corrente in Giamaica. Il dubbing, come venne chiamato inizialmente, diede a molti DJ la possibilit\u00e0 di costruirsi una reputazione nel panorama musicale giamaicano. Come il dubbing divenne popolare alle feste in strada, molti DJ come Big Youth e lo stesso U Roy iniziarono a registrare delle proprie versioni.\nI primi album composti interamente da versioni dub iniziarono ad emergere nel 1973, quando apparirono sulle scene produttori che presero come riferimento King Tubby come Bunny \"Striker\" Lee e Augustus Pablo (quest'ultimo introdusse la melodica, che divenne uno dei simboli di questa nuova variante); altri produttori chiave erano Keith Hudson e Lee \"Scratch\" Perry (nel cui studio di registrazione, il \"Black Ark\", furono registrati molti dei dischi reggae e dub pi\u00f9 innovativi degli anni '70), Glen Brown, Prince Tony. Dal 1976, la popolarit\u00e0 del dub in Giamaica era seconda solo al roots reggae e conquist\u00f2 forti consensi anche nel Regno Unito (grazie anche all'etichetta Island Records), dove artisti roots reggae come Burning Spear e Black Uhuru avevano solo provato ad sperimentare timidamente queste nuove sonorit\u00e0.\nIl dub nel Regno Unito.\nNel Regno Unito, dalla met\u00e0 degli anni settanta, cominci\u00f2 a svilupparsi un forte revival di musica giamaicana; il reggae e lo ska iniziarono a riemergere proprio durante l'epoca punk. Gruppi come Aswad, Steel Pulse, Matumbi e UB40 proposero una versione \"occidentalizzata\" della musica giamaicana, che pur essendo molto semplice e banale, ebbe la fortuna di trovare terreno fertile all'interno della scena musicale del periodo grazie alle tematiche di protesta affini a quelle del punk politicizzato. Questo permise lo sviluppo di nuove varianti britanniche della musica giamaicana come il 2 tone ska, e lo stesso dub. In Inghilterra si era affermato il reggae britannico con un'identit\u00e0 propria, e con esso i suoi tecnici del suono pi\u00f9 famosi tra cui Dennis \"Blackbeard\" Bovell, Mad Professor, Jah Shaka, Adrian Sherwood. Il dub britannico impieg\u00f2 pi\u00f9 tempo ad emergere rispetto ad altre forme di reggae, grazie alle produzioni di qualit\u00e0 di Adrian Sherwood (la mente dietro a gruppi come African Headcharge, Dub Syndicate e New Age Steppers), Jah Shaka e il nativo della Guyana Neil Fraser, meglio noto con lo pseudonimo di Mad Professor, che pubblic\u00f2 \"Beyond the Realms Of Dub\" (1982), ma anche \"New Chapter of Dub\" degli Aswad (1982). Il picco artistico venne raggiunto da uno dei pionieri e sperimentatori del dub Keith Hudson, con \"Pick A Dub\" (1976), e da Dennis Bovell (ex membro dei Matumbi, ed ingegnere che coni\u00f2 il termine Lovers rock), con \"Strictly Dubwise\" (1978), \"I Wah Dub\" (1980), probabilmente il suo disco pi\u00f9 profondo, e \"Brain Damage\" (1981), un lavoro molto vario in cui vennero racchiusi diversi generi come il calypso, rock e funk. Linton Kwesi Johnson, poeta giamaicano trapiantato in Inghilterra, spost\u00f2 le atmosfere reggae verso delle poesie su una base dub, arrangiate da Dennis Bovell, orientate sui problemi sociali e sul sottoproletariato. Questa nuova sottocorrente del dub prender\u00e0 in nome di dub poetry. Altro importante artista su questa scia fu Mutabaruka.\nAnni '80 e '90.\nA cavallo tra i fine anni '70 e primi ottanta le nuove generazioni di ingegneri del suono allargarono molto i confini creativi del genere. In Giamaica tra i musicisti pi\u00f9 ricercati figuravano i Roots Radics, che posero le basi per le nuove sperimentazioni di artisti come Scientist, Prince Jammy, Barnabas, Soldjie, Silvan Morris, Mickey Dread. La grande diffusione del reggae signific\u00f2 anche un accrescimento dell'attivit\u00e0 live; cos\u00ec molte band cominciarono a riprodurre dal vivo una musica nata in studio, gestendo abilmente entrate e uscite degli strumenti come avviene nel mixaggio; riverberi ed echi potevano essere adoperati sia sul palco dai musicisti, sia dal tecnico del suono live nel mixer. Nonostante questa musica fosse registrata, non fu mai veramente venduta. Anzi, era molto suonata nei sound system nei balli di strada e nelle dance hall sparse per l'isola. Fu per questo che questa musica venne associata alle dance hall, e presto venne riconosciuta come musica dancehall. Contrariamente alla notevole abilit\u00e0 dei nuovi arrivati britannici come Scientist, Prince Jammy, e Mikey Dread, le preferenze dei giamaicani si spostarono infatti verso il \"toasting\" e all'improvvisazione dei testi, che provocheranno poi la nascita della dancehall e del raggamuffin. L'esplosione della musica dancehall port\u00f2 via il pubblic\u00f2 alla dub che sub\u00ec un calo. A contribuire a ci\u00f2 fu la tragica scomparsa di King Tubby, assassinato a Kingston nel 1987. Le atmosfere del downtempo e il basso e la ritmica del dub influenzarono anche musica esterna al reggae, iniziando dal disco \"Metal Box/Second Edition\" dei Public Image Ltd. del 1979; fu solo pi\u00f9 tardi che anche il resto del mondo si disse pronto a seguire le tecniche di King Tubby e negli anni '80 cominciarono ad apparire nuovi stili da esso influenzati come la house, poi il trip hop, jungle e drum &amp; bass. Durante gli anni novanta, il dub era frequentemente incluso in stili underground come l'avant-garde rock, cos\u00ec come le scene elettronica/drum'n'bass devono molto al dub."}
{"id": "232197", "revid": "438678", "url": "https://it.wikipedia.org/wiki?curid=232197", "title": "I ragazzi della via Paal (film 1934)", "text": "I ragazzi della via Paal (\"No Greater Glory\") \u00e8 un film del 1934 diretto da Frank Borzage, tratto dall'omonimo romanzo di Ferenc Moln\u00e1r.\n\u00c8 stato presentato in concorso alla 3\u00aa Mostra internazionale d'arte cinematografica di Venezia.\nRiconoscimenti.\nNel 1934 \u00e8 stato indicato tra i migliori dieci film dell'anno dal National Board of Review of Motion Pictures."}
{"id": "232198", "revid": "767487", "url": "https://it.wikipedia.org/wiki?curid=232198", "title": "I ragazzi di via Pal", "text": "I ragazzi di via P\u00e1l \u00e8 un film del 1935 diretto dai registi Cesare Civita, Alberto Mondadori e Mario Monicelli (cugino di Mondadori). Tratto dall'omonimo romanzo dello scrittore ungherese Ferenc Moln\u00e1r (di cui Arnoldo Mondadori deteneva i diritti dell'edizione italiana), fu girato usando come attori degli iscritti al GUF di Milano.\nAnni dopo lo stesso regista Monicelli, ricordando il suo primo film girato all'et\u00e0 di 19 anni, espresse un giudizio positivo dicendo che \u00abera ben fatto, parlava dei miei coetanei\u00bb."}
{"id": "232199", "revid": "767487", "url": "https://it.wikipedia.org/wiki?curid=232199", "title": "I senza Dio (film 1955)", "text": "I senza Dio (\"A Lawless Street\") \u00e8 un film del 1955 diretto da Joseph H. Lewis.\nTrama.\nColorado. Nel piccolo paese di Medicine Bend lo sceriffo Calem Ware (Randolph Scott) fa piazza pulita dei fuorilegge e la sua vita \u00e8 continuamente in pericolo. La grande stella Tally Dickenson (Angela Lansbury) giunge a Medicine Bend per esibirsi nel nuovo teatro. Rivede Calem, lo sceriffo, nonch\u00e9 suo legittimo marito. La donna lo ha lasciato diversi anni prima, incapace di sopportare l'estrema pericolosit\u00e0 del lavoro dell'uomo. La situazione non \u00e8 cambiata e quando lo sceriffo viene ferito in una sparatoria i \"senza Dio\" occupano la citt\u00e0."}
{"id": "232200", "revid": "767487", "url": "https://it.wikipedia.org/wiki?curid=232200", "title": "I senza Dio (film 1972)", "text": "I senza Dio \u00e8 un film del 1972 diretto da Roberto Bianchi Montero.\nTrama.\nDopo la rapina a El Paso, viene posta una taglia di 15.000 dollari nella testa del bandito Corbancho. Ma quando un bottino da 400.000 dollari viene depredato a Tucson, tutti credono che si tratti di una nuova impresa del fuorilegge, ma in realt\u00e0 non \u00e8 cos\u00ec."}
{"id": "232201", "revid": "438678", "url": "https://it.wikipedia.org/wiki?curid=232201", "title": "I soldi degli altri (film 1978)", "text": "I soldi degli altri (\"L'argent des autres\") \u00e8 un film del 1978, diretto da Christian de Chalonge."}
{"id": "232202", "revid": "438678", "url": "https://it.wikipedia.org/wiki?curid=232202", "title": "I soldi degli altri (film 1991)", "text": "I soldi degli altri (\"Other People's Money\") \u00e8 un film del 1991 diretto da Norman Jewison.\nEsperto della finanza di Wall Street, Garfield (D. DeVito) si propone di impadronirsi di una fabbrica ormai in fallimento, con l\u2019obiettivo di venderla facendo guadagnare i propri azionisti e chiuderla. Intanto, mentre combatte a muso duro con l\u2019attuale presidente dell\u2019azienda (G. Peck), fa la corte e si innamora dell\u2019avvocato (P.A. Miller) della parte avversa."}
{"id": "232203", "revid": "438678", "url": "https://it.wikipedia.org/wiki?curid=232203", "title": "I topi (film)", "text": "I topi (\"Die Ratten\") \u00e8 un film del 1955, diretto da Robert Siodmak. \u00c8 tratto da una testo teatrale di Gerhart Hauptmann ma l'azione viene spostata dagli anni dieci al secondo dopoguerra.\nIl primo adattamento cinematografico del lavoro di Hauptmann, una tragicommedia in cinque atti che era andata in scena per la prima volta a Berlino nel 1911, era stato nel 1921 il film muto \"Die Ratten\" diretto da Hanns Kobe e interpretato da Lucie H\u00f6flich, Emil Jannings e Marija Leiko nel ruolo di Pauline Piperkarcka.\nTrama.\nLa giovane Pauline, profuga di guerra, viene sedotta e scopertasi incinta decide di vendere il bambino all'amica sterile Anna la quale nasconde la verit\u00e0 al marito Karl.\nPauline si pente della sua decisione ma prende il bambino sbagliato che muore subito dopo. Causa inoltre la morte di Bruno, il malvagio fratello di Anna.\nProduzione.\nIl film venne prodotto dalla Central Cinema Company Film (CCC-Film GmbH (Berlin).\nDistribuzione.\nDistribuito dalla Herzog Filmverleih GmbH (M\u00fcnchen), fu presentato al Festival di Berlino. La prima proiezione si tenne il 28 giugno 1955, uscendo poi nelle sale tedesche il 6 luglio, presentato al Gloria-Palast di Berlino."}
{"id": "232205", "revid": "767487", "url": "https://it.wikipedia.org/wiki?curid=232205", "title": "I tre furfanti (film 1926)", "text": "I tre furfanti (\"3 Bad Men\") \u00e8 un film muto del 1926 diretto da John Ford.\nUltimo western muto di Ford (che al genere torner\u00e0 soltanto tredici anni dopo con \"Ombre rosse\") e il primo girato nel deserto del Mojave (in California). Il giovane Ford vi rivela la sua simpatia per gli \"outsider che si sono esclusi dalla societ\u00e0 organizzata, ma hanno un personale codice d'onore\".\nTrama.\nNel Dakota, all'epoca (1877-1978) della scoperta dell'oro, un colonnello e sua figlia partecipano a una delle \"corse alla terra\" per la propriet\u00e0 di terreni da coltivare. Il padre viene ucciso e la ragazza, Lee Carlton, fidanzata a Dan O'Malley, un baldo cow-boy, \u00e8 salvata da tre simpatici fuorilegge - Mike Costigan, Bull Stanley e Spade Allen - che diventano suoi cavalier serventi. I tre muoiono durante una corsa all'oro per mano di Layne Hunter, uno sceriffo corrotto, e della sua banda.\nProduzione.\nIl film fu prodotto dalla Fox Film Corporation (John Ford Production). Venne girato nel Wyoming nella Jackson Hole e in California nel deserto del Mojave.\nDistribuzione.\nDistribuito dalla Fox Film Corporation, il film - presentato da William Fox - usc\u00ec nelle sale cinematografiche statunitensi il 28 agosto 1926. In Finlandia, venne distribuito il 18 marzo 1929 e in Portogallo il 26 dicembre 1929."}
{"id": "232206", "revid": "767487", "url": "https://it.wikipedia.org/wiki?curid=232206", "title": "I tre furfanti (film 1942)", "text": "I tre furfanti (\"Larceny, Inc.\") \u00e8 un film del 1942 diretto da Lloyd Bacon. Viene distribuito in Italia solo nel 1950.\nTrama.\nMaxwell e altri due amici usciti da poco di prigione decidono di rilevare un negozio di valigie che ha l'enorme pregio di essere di fianco ad una banca con il proposito di scavare un tunnel ed entrare nella cassaforte. Mentre preparano il colpo la valigeria ingrana e gli affari vanno cos\u00ec bene che pensano di lasciar perdere, se non fosse per un altro ladro come loro che vuole convincerli a portare a termine l'impresa..."}
{"id": "232207", "revid": "2169878", "url": "https://it.wikipedia.org/wiki?curid=232207", "title": "I tre moschettieri (film 1909)", "text": "I tre moschettieri \u00e8 un cortometraggio del 1909 diretto da Mario Caserini."}
{"id": "232208", "revid": "767487", "url": "https://it.wikipedia.org/wiki?curid=232208", "title": "I tre moschettieri (film 1935)", "text": "I tre moschettieri (\"The Three Musketeers\") \u00e8 un film del 1935 diretto da Rowland V. Lee.\nTrama.\nD'Artagnan entra a far parte della squadra speciale di sorveglianza di Luigi XIV. Tra i soldati trova l'amicizia in Aramis, Athos e Porthos e cos\u00ec iniziano le sue avventure contro i prepotenti e i nemici del re. Infatti poco tempo dopo D'Artagnan viene incaricato dal Cardinal Richelieu di scoprire se tra la madre del Re e il conte di Buckingham vi sia una relazione amorosa.\nProduzione.\nIl film fu prodotto dalla RKO Radio Pictures.\nDistribuzione.\nDistribuito dalla RKO Radio Pictures, il film fu presentato in prima il 7 ottobre 1935. Usc\u00ec nelle sale cinematografiche USA il 1\u00ba novembre 1935."}
{"id": "232210", "revid": "77358", "url": "https://it.wikipedia.org/wiki?curid=232210", "title": "Free-jazz", "text": ""}
{"id": "232212", "revid": "125825898", "url": "https://it.wikipedia.org/wiki?curid=232212", "title": "I tre moschettieri (film 1993)", "text": "I tre moschettieri (\"The Three Musketeers\") \u00e8 un film del 1993 diretto da Stephen Herek.\nLa pellicola \u00e8 stata prodotta dalla Walt Disney Pictures; la colonna sonora \u00e8 capeggiata dalla canzone \"All for Love\" interpretata da Bryan Adams, Sting e Rod Stewart.\nTrama.\nFrancia, 1625. Il giovane D'Artagnan, seguendo le orme del padre, moschettiere defunto quando egli era neonato, decide di recarsi a Parigi per arruolarsi nel corpo dei Moschettieri reali. A sua insaputa, il corpo viene contemporaneamente sciolto per ordine dell'infido e corrotto cardinale Richelieu, con la scusa che i membri debbano aiutare il paese per combattere l'Inghilterra in una guerra imminente, quando in realt\u00e0 lo sta facendo per lasciare indifeso il re Luigi XIII di Francia, in quanto sta complottando contro di lui. Il capitano Rochefort, per\u00f2, riporta al cardinale la notizia che tre moschettieri sono rimasti fedeli alla corona: Athos, Porthos e Aramis. Nonostante Rochefort avesse provato ad arrestare i moschettieri ribelli, questi ultimi riescono a sconfiggere le guardie cardinalizie e puntano le punte delle loro spade contro Rochefort. I tre per\u00f2 risparmiano la vita al capitano, intimandogli di riferire che loro avrebbero continuato a servire il Re.\nNel frattempo, D'Artagnan viene ossessivamente inseguito dallo spadaccino G\u00e9rard con i suoi fratelli, che lo vogliono morto per vendicarsi della soffiata che ha fatto a loro sorella. Sulla strada il giovane va brevemente incontro a Costance Bonacieux, la dama di compagnia della regina Anna, e in seguito incontra accidentalmente Athos, Porthos e Aramis durante la fuga e sfida ognuno di essi a duello per la resa dei conti. Sul luogo dell'incontro stabilito, D'Artagnan viene raggiunto da tutti e tre nella stessa ora e rimane sorpreso nell'apprendere che sono moschettieri. Prima di iniziare il duello, le guardie di Richelieu e il capitano Rochefort circondano i tre moschettieri ribelli per farli arrestare. Nello scontro che segue D'Artagnan aiuta i tre moschettieri a combattere le guardie, ma quando giungono i rinforzi viene abbandonato dai tre e quindi arrestato per ci\u00f2 che ha fatto.\nDurante una tentata fuga dalla prigione, D'Artagnan osserva di nascosto il cardinale mentre affida a Milady de Winter un trattato internazionale firmato da consegnare al Duca di Buckingham d'Inghilterra. Prima di poter vedere chiaramente la persona a cui Richelieu ha affidato il trattato, D'Artagnan viene scoperto da Rochefort, interrogato dal cardinale e infine condannato a morte per il mattino seguente. All'esecuzione di D'Artagnan, per\u00f2, intervengono Porthos e Aramis a salvarlo e fuggono insieme dalle guardie sulla carrozza reale di Richelieu, rubata e condotta da Athos. D'Artagnan riferisce ai moschettieri il complotto di Richelieu e quindi pianificano di intercettare la sua spia per dimostrare che il cardinale \u00e8 colpevole di alto tradimento.\nDopo aver sostato in una locanda, i moschettieri vengono separati da un attacco e Athos ordina a D'Artagnan di proseguire per intercettare la spia di Richelieu con l'accordo per i nemici inglesi, ma sulla strada il giovane perde i sensi dalla stanchezza. D'Artagnan si sveglia ritrovandosi in una sala con Milady al suo fianco, che si mette a sedurlo. Non sapendo che lei \u00e8 la spia di Richelieu, D'Artagnan parla delle sue intenzioni, quindi Milady prova ad ucciderlo. D'Artagnan resiste e la convince a lasciarlo vivere. Giunti a bordo del \"Persefone\", il galeone per l'Inghilterra, il gruppo di Milady e l'equipaggio vengono sbaragliati dai tre moschettieri. Athos riconosce in Milady il suo antico amore \"Sabine\", che egli aveva abbandonato al suo destino quando scopr\u00ec che lei era stata condannata a morte per avere ucciso suo marito Lord De Winter e quindi la credeva anche morta.\nMilady viene messa dietro le sbarre mentre D'Artagnan e i tre moschettieri recuperano il trattato, ma non capiscono quale sia il piano del cardinale. Athos si reca a visitare Milady per chiederle quale sia il piano del cardinale, ma lei \u00e8 disposta a parlare solo se le verr\u00e0 sollevata la condanna a morte, cosa che Athos \u00e8 impossibilitato a fare. Quando giunge il momento dell'esecuzione, Athos la interrompe e implora perdono a Milady per averla abbandonata in passato. Milady accetta le sue scuse e rivela che Richelieu sta pianificando un attentato al re Luigi, poi si uccide gettandosi dalla scogliera. Per salvare il re dagli attentatori, Athos, Porthos e Aramis chiamano ad adunata i loro compagni moschettieri ritirati mentre Richelieu e Rochefort assumono un cecchino per assassinare il re Luigi.\nIl giorno della celebrazione, D'Artagnan impedisce al cecchino di colpire Luigi, mentre Athos, Porthos, Aramis e il riunito corpo dei moschettieri affrontano le guardie. Richelieu prende in ostaggio il re e la regina con l'intento di uccidere Luigi e incastrare i moschettieri mentre lui sar\u00e0 il nuovo re di Francia. Aramis riesce ad entrare nel palazzo e tenta di salvare il re e la regina, ma Richelieu gli spara e conduce i due nei sotterranei. Fortunatamente Aramis sopravvive poich\u00e9 il crocifisso che porta appeso al collo ha fermato la pallottola, e raggiunto da Athos e da Porthos, insegue il cardinale con gli ostaggi e i tre si separano per trovarli. Intanto D'Artagnan si confronta con Rochefort, che gli rivela di avere ucciso suo padre moschettiere. Al termine di un duello, Rochefort riesce a disarmare D'Artagnan, ma prima di poterlo uccidere, Costance gli passa una spada con la quale per legittima difesa uccide Rochefort, vendicando il padre.\nAthos e Porthos non riescono a raggiungere in tempo Richelieu, che si allontana su un fiume sotterraneo portando in ostaggio il re e la regina su una barca. A sorpresa del cardinale, per\u00f2, uno degli uomini sulla barca si rivela Aramis travestito. Il moschettiere fa per attaccare Richelieu, ma il re Luigi lo ferma per poter sferrare lui un pugno in faccia al cardinale, facendolo cadere nelle buie acque del fiume. La Francia \u00e8 salva e come segno di gratitudine Luigi rifonda il corpo dei moschettieri e nomina D'Artagnan moschettiere. Costance infine raggiunge D'Artagnan e lo bacia. Allontanatosi dal quartier generale dei moschettieri, D'Artagnan viene nuovamente confrontato da G\u00e9rard. Quando D'Artagnan fa per andare ad affrontarlo da solo, Porthos lo ferma ricordandogli che i moschettieri si proteggono l'un l'altro: \"Tutti per uno, uno per tutti\". G\u00e9rard e i suoi fratelli quindi si arrendono e scappano quando vengono rincorsi dall'intera divisione dei moschettieri.\nDifferenze con il romanzo.\nLa storia raccontata nel film \u00e8 semplificata e prende molte libert\u00e0 dalla versione del libro:\nNonostante le molte incongruenze col romanzo, \u00e8 da notare che in questo film l'et\u00e0 del Re e del Cardinale sono perfette (in varie precedenti versioni il Re veniva rappresentato come un uomo di mezza et\u00e0 e il Cardinale come una persona anziana) e che i costumi sono estremamente fedeli a quelli dell'epoca. In un'altra scena del film i tre moschettieri chiamano ad adunata i loro compagni: con una freccia sull'albero viene affissa la loro frase tipica ma in lingua inglese, la quale non veniva usata in Francia nel '600.\nRiferimenti.\nNel film Rochefort (Michael Wincott) indossa una benda nera; nel libro non si fa riferimento ad una benda sull'occhio che tuttavia era gi\u00e0 apparsa nella versione del 1973 in cui Rochefort era interpretato da Christopher Lee (comparir\u00e0 anche nella versione del 2011, dove Rochefort sar\u00e0 interpretato da Mads Mikkelsen), particolare questo poi ripreso anche nella versione anime del 1987 \"D'Artagnan e i moschettieri del re\". Richelieu (Tim Curry) si presenta all'inizio del film in armatura, come, nella versione del 1948, era rappresentato il personaggio (allora interpretato da Vincent Price)."}
{"id": "232213", "revid": "438678", "url": "https://it.wikipedia.org/wiki?curid=232213", "title": "I vinti (film 1936)", "text": "I vinti (\"Traumulus \") \u00e8 un film del 1936, diretto da Carl Froelich, con Emil Jannings, Hilde von Stolz.\nIl film venne presentato in concorso a Venezia alla 4\u00aa Mostra del Cinema.\nTrama.\nIl professor Niemeyer \u00e8 direttore del Ginnasio Reale. Uno degli studenti, il giovane barone Kurt von Zedlitz, frequenta un locale notturno considerato scandaloso dagli abitanti del luogo. Ma, bench\u00e9 Niemeyer si dimostri indulgente, il ragazzo \u00e8 preso dai sensi di colpa. Dopo un'irruzione della polizia, il professore perde fiducia in lui. Quando Niemeyer si rende conto della buona fede del giovane, ormai \u00e8 troppo tardi: Kurt si \u00e8 ucciso e Niemeyer, convinto di non essere degno di guidare il collegio, si dimette.\nProduzione.\nIl film fu prodotto da Carl Froelich per la sua compagnia, la Froelich-Film GmbH (FFG) (Berlin).\nDistribuzione.\nIl copyright del film, che venne vietato ai minori di 14 anni, fu registrato il 30 gennaio 1936 con il numero B.41207. Venne presentato in prima il 23 gennaio 1936 all'Ufa-Palast am Zoo di Berlino."}
{"id": "232214", "revid": "767487", "url": "https://it.wikipedia.org/wiki?curid=232214", "title": "I vinti (film 1953)", "text": "I vinti \u00e8 un film del 1953 diretto da Michelangelo Antonioni.\nIl film \u00e8 stato presentato fuori concorso alla 18\u00aa edizione del Festival di Venezia.\nTrama.\nIl film si ispira a fatti di cronaca dove alcuni giovani si sono resi protagonisti di omicidi e furti. La pellicola \u00e8 suddivisa in tre episodi girati in tre lingue diverse.\nEpisodio francese.\nDue fratelli pianificano l'assassinio di un loro amico, Pierre, per derubarlo del denaro che spesso si vanta di avere e poi fuggire in Algeria. Dopo l'omicidio, per\u00f2, scoprono che i soldi erano falsi. In realt\u00e0 Pierre non muore subito e pu\u00f2 raccontare l'accaduto. Il padre di Andr\u00e9, il fratello che ha sparato, lo convince a costituirsi alla polizia.\nEpisodio italiano.\nClaudio, giovane di buona famiglia, fa il contrabbandiere di sigarette solo per concedersi qualche lusso. Una notte, per sfuggire dalla Guardia di Finanza, uccide un uomo e rimane a sua volta ferito in una brutta caduta; la ferita lo porter\u00e0 alla morte il giorno dopo, lasciando la famiglia sgomenta e incredula.\nEpisodio inglese.\nAubrey, un giovane aspirante poeta, telefona ad un giornale dicendo di aver trovato il cadavere di una donna. Propone di rivelarne l'ubicazione dietro ricompensa, chiedendo anche di poter scrivere egli stesso l'articolo sul fatto e che la sua foto venga messa in prima pagina. Dopo qualche giorno, in cerca di ulteriore fama, confessa di essere stato l'autore dell'omicidio e di aver creduto di aver compiuto un delitto perfetto e quindi di potersi scagionare facilmente; invece vengono trovate le prove della sua colpevolezza e il giovane viene condannato a morte.\nCensura.\nL'episodio inglese venne pesantemente modificato dalla censura italiana. Nel 1962 venne rieditato ne \"Il fiore e la violenza\", un altro film a episodi, con il titolo \"Il delitto\". L'episodio francese in patria ebbe problemi con la censura e il film non fu distribuito fino al 1963."}
{"id": "232215", "revid": "438678", "url": "https://it.wikipedia.org/wiki?curid=232215", "title": "I visitatori (film 1972)", "text": "I visitatori (\"The Visitors\") \u00e8 un film del 1972 diretto da Elia Kazan, presentato in concorso al 25\u00ba Festival di Cannes.\nTrama.\nDue soldati dell'esercito statunitense, scontano due anni di prigione dopo lo stupro e l'omicidio di una ragazza, avvenuti durante la guerra del Vietnam. I due usciti di prigione, vanno a rintracciare un commilitone che vive con sua moglie, la figlia e il suocero in campagna e che precedentemente li aveva denunciati per lo stupro: ovviamente, non hanno buone intenzioni nei suoi confronti. Col passare dei giorni, tra i due nascer\u00e0 parecchia tensione."}
{"id": "232216", "revid": "767487", "url": "https://it.wikipedia.org/wiki?curid=232216", "title": "I visitatori (film 1993)", "text": "I visitatori (\"Les visiteurs\") \u00e8 un film del 1993 diretto da Jean-Marie Poir\u00e9, con Jean Reno e Christian Clavier.\nIn Francia, dove ha riscosso uno straordinario successo, il film \u00e8 stato visto al cinema da spettatori, circa un quinto della popolazione.\nIl film ha avuto un seguito nel 1998, \"I visitatori 2 - Ritorno al passato\", un remake statunitense, \"L'ultimo guerriero\" (2001), e un ulteriore seguito, \"\", nel 2016, uscito in Italia nel 2018.\nTrama.\nNell'anno di grazia del Signore 1123, nella Francia medievale di Luigi VI di Francia, detto \"il Grosso\", Goffredo Hamori di Malafesta, conte de Montmirail, d'Appremont e di Papincourt detto \"l'Ardito\", salva il re dall'attacco di soldati inglesi ricevendo come ricompensa di sposare la figlia del duca di Puy, sua innamorata. Messosi in viaggio con i suoi cavalieri e con il suo fido scudiero Jean Cojon \"il marpione\", incontra e fa prigioniera la strega di Malaconca. Nei pressi del castello di Montmirail, la strega riesce a versare una pozione nella borraccia del conte provocandogli allucinazioni: egli vede la sua promessa sposa monna Fremebonda inseguita da un orso, che \u00e8 in realt\u00e0 il duca suo suocero, e convinto di salvarla lo uccide con la balestra. Tentando di rimediare al grosso danno, il conte e Jean Cojon chiedono aiuto al mago Eusebius, che commette per\u00f2 un grave errore: invece di rispedirli nel passato li manda nella Francia moderna del 1992.\nAbbacinati e confusi da treni, aerei, macchine e autostrade, Goffredo si rifugia in una chiesetta, mentre Jean Cojon conosce Ginette, una barbona. Il sacerdote chiama subito la contessa Beatrice di Montmirail poich\u00e9 ha riconosciuto lo stemma sull'armatura del conte ma credendolo un pazzo. Dopo una colluttazione con la polizia, Goffredo viene internato in un ricovero psichiatrico per essere poi liberato qualche ora dopo dal marito di Beatrice, un dentista convinto dalla moglie della parentela con lo strano personaggio: Beatrice \u00e8 infatti convinta, anche grazie alle frasi di Jean Cojon e della barbona Ginette, che egli sia il cugino Hubert de Montmirail, pilota di rally disperso nel Borneo da molti anni.\nGoffredo si rende conto degli enormi cambiamenti che la societ\u00e0 francese ha affrontato e ammutolisce al pensiero che il suo castello \u00e8 stato comprato e trasformato in albergo di lusso dal discendente di Jean Cojon, lo snob e viziato Giacinto-Maria Jeanco. Quando Beatrice nota l'anello di Goffredo crede che egli l'abbia rubato al castello e subito porta lui e Jean Cojon a restituirlo. Ovviamente si tratta dello stesso anello ed il paradosso temporale causa una strana tempesta che terminer\u00e0 con l'esplosione degli anelli, che si fonderanno in uno solo. Jeanco \u00e8 irritato dalla presenza dei due \"barboni\" e dalle continue insinuazioni che Jean Cojon sia suo fratello e diventa isterico, mentre Beatrice \u00e8 convinta che un soggiorno nel castello possa far riacquistare la memoria a suo cugino. Nel castello vi \u00e8 un importante congresso finanziario e gli equivoci abbondano.\nJean Cojon mostra alla barbona Ginette il suo nascondiglio segreto nella cappella del castello, dove ha conservato vari gioielli rubati nella sua epoca, tra cui quelli al defunto duca. Goffredo, fingendo di cercare un tesoro con Beatrice, vuole in realt\u00e0 trovare il libro nero con la formula magica per tornare nella sua epoca: il libro \u00e8 consumato dal tempo, ma Beatrice trova un messaggio con un numero di telefono. Il discendente del mago Eusebius \u00e8 quindi contattato dai due e prepara la formula magica per farli tornare nella sua epoca. Beatrice, tuttavia, ancora non crede ai racconti di Goffredo. Durante una cena di gala al castello, Goffredo obbliga Jean Cojon (ormai innamorato di Ginette) a salire in camera per bere la pozione, tra lo stupore dei commensali (gendarmi, manager, Beatrice e il marito). Approfittando della confusione, tuttavia, Jean Cojon scambia i suoi vestiti con quelli del discendente Jeanco, che Goffredo ha precedentemente addormentato con le pastiglie che gli avevano somministrato in manicomio.\nBeatrice non crede al racconto di Goffredo ma cambia idea quando egli, davanti a lei, manda Jeanco (che loro credono essere Jean Cojon) nel passato. Lo scambio di saluti \u00e8 intenso, cos\u00ec come le scuse di Beatrice e il dolore di dirle addio da parte di Goffredo. Ma egli beve la pozione recitando la formula e sparisce in un lampo di luce proprio mentre entrano nella camera il marito di Bea e i gendarmi. In quel momento esce dal camino Jean Cojon e la contessa, con grande sbalordimento, capisce chi \u00e8 stato davvero mandato nel passato. Appena giunto nel passato Goffredo uccide la strega e accoglie Fremebonda e il duca, mentre Jeanco si sveglia nel fango circondato da rudi contadini che ridono sguaiatamente: corre verso la coppia a cavallo urlando e chiedendosi che cosa significhi quella mascherata.\nMusiche.\nLe musiche del film sono state composte dal gruppo tecno-medievalista Era.\nNella scena finale viene utilizzata la Sinfonia n. 3 op. 56 \"Scozzese\" di Felix Mendelssohn.\nNei titoli di coda viene utilizzato il concerto per violino e orchestra op. 64 sempre di Mendelssohn."}
{"id": "232217", "revid": "123378680", "url": "https://it.wikipedia.org/wiki?curid=232217", "title": "Noise rock", "text": "Con il termine noise rock, a volte chiamato anche noise punk, si intende un genere musicale della popular music direttamente collegato al rock sperimentale fortemente ispirata al rumorismo, nato negli anni '80 come costola del punk rock. Attingendo da movimenti come il minimalismo, la musica industriale e l'hardcore di New York gli artisti di questo movimento si abbandonano a livelli estremi di distorsione attraverso l'uso di chitarre elettriche e, meno frequentemente, strumenti elettronici, per fornire suoni percussivi o per contribuire agli arrangiamenti.\nAlcuni artisti di questo movimento sono legati alla struttura canzone come i Sonic Youth. Sebbene non siano rappresentativi dell'intero genere, hanno contribuito a diffondere il noise rock tra il pubblico del rock alternativo incorporando melodie nelle loro tessiture sonore fatte anche di Bordoni, imponendo un modello seguito da numerosi altri gruppi.\nCaratteristiche.\nIl noise rock fonde il rock con il rumorismo, di solito con una strumentazione \"rock\" riconoscibile, ma con un maggiore uso di distorsione ed effetti elettronici, vari gradi di atonalit\u00e0, improvvisazione e rumore bianco. Una band notevole di questo genere furono Sonic Youth che si ispirarono tra gli altri, ai compositori della no wave come Glenn Branca e Rhys Chatham.\nStoria.\nOrigini.\nSe le origini della sperimentazione dei rumori vanno ricercate nell'esperienza di certe avanguardie musicali del Novecento e, pi\u00f9 specificatamente, nei lavori di musicisti quali Luigi Russolo, Luciano Berio, John Cage e Glenn Branca, la trasposizione di queste prime elaborazioni nei territori della musica rock pu\u00f2 essere fatta risalire, invece, al momento in cui tutta una serie di musicisti rock \"convenzionali\", iniziarono ad esplorare la possibilit\u00e0 di introdurre, all'interno delle loro composizioni, degli elementi di dissonanza tonale e di feedback generato elettronicamente.\nBand come i The Who, Stooges, Velvet Underground, MC5 o come lo stesso Syd Barrett, Jimi Hendrix, furono infatti tra i primi a verificare la possibilit\u00e0 di una strada \"non convenzionale\" al rock e che andasse al di l\u00e0 del semplice formato strofa-ritornello-assolo. Solo poco pi\u00f9 tardi, i gruppi tedeschi della scena Kraut rock (e in particolare Can e Faust) prima, e Lou Reed poi, nel 1975 con l'album Metal Machine Music, diedero un'ulteriore accelerata evitando del tutto le classiche strutture della \"forma canzone\" in favore di una disgregazione minimalista (e tramite l'utilizzo reiterato del feedback chitarristico), anticipando e poi influenzando molti dei successivi sviluppi del genere noise rock.\nSempre verso la fine degli anni settanta, anche la neonata scena No Wave newyorchese di artisti come Mars, Lydia Lunch con i Teenage Jesus and The Jerks, Arto Lindsay con i DNA e James Chance con i Contortions svilupparono un essenziale concetto del noise rock fatto di ricerca dell'atonalit\u00e0 nelle voci, ripetitivit\u00e0 dei riff chitarristici ed un particolare uso degli strumenti che vengono percossi pi\u00f9 che suonati.\nAnni ottanta.\nQuesta esperienza apr\u00ec poi il varco a diverse altre scene \"noise rock\" statunitensi negli anni ottanta con decine di gruppi: tra questi, ricordiamo Grotus (a San Francisco), Jesus Lizard e Big Black (a Chicago), Butthole Surfers e Scratch Acid (in Texas), Melvins, Pussy Galore e Royal Trux (a Washington), Dinosaur Jr., Sonic Youth, Swans, White Zombie e Helmet (a New York).\nUna scena simile aveva iniziato a svilupparsi, in quegli stessi anni, anche in Giappone e grazie a band quali Hanatarash e Boredoms, che sperimentarono composizioni estremamente brevi, veloci e caratterizzate da raffiche di ritmo (come conseguenza di una chiara influenza grindcore), grida e chitarre spinte al massimo. Gruppi come Gore Beyond Necropsy, Zeni Geva, Guitar Wolf e Melt-Banana sapranno poi raccogliere questa eredit\u00e0 dando vita ad una vera e propria scena \"noise rock\" giapponese, ridenominata Japanoise.\nIn quel finale di decennio (gli anni ottanta) i gruppi britannici della scena shoegaze come Jesus &amp; Mary Chain, My Bloody Valentine e Telescopes sviluppano, invece, una forma completamente distinta di noise rock, sperimentando nuovi scenari sonori unendo feedback e distorsioni chitarristiche con arrangiamenti melodici per un noise pop che riprendeva la lezione armonica delle produzioni di Phil Spector, ma \"seppellita\" stavolta sotto un Wall of Sound di \"rumore\".\nAnni novanta.\nA partire dagli anni novanta, la scena \"noise rock\" si \u00e8 polverizzata in diverse micro-scenari, non pi\u00f9 legati alla collocazione geografica dei gruppi, quanto ad una diversa declinazione della materia stessa. Gruppi come Neurosis e Today Is The Day, ad esempio, utilizzarono il noise fondendolo con il loro metal estremo e gran parte delle loro innovazioni sono state incorporate da band pi\u00f9 sperimentali del metalcore, come i Converge, Dillinger Escape Plan e Lightning Bolt. Altre band (della scena di Providence) tendono, invece, a ridurre al minimo le strutture tradizionali della canzone rock per un approccio pi\u00f9 minimale e vicino al semplice \"drone\", come Six Finger Satellite, Black Dice o Arab on Radar."}
{"id": "232218", "revid": "767487", "url": "https://it.wikipedia.org/wiki?curid=232218", "title": "Idolo infranto (film 1913)", "text": "Idolo infranto \u00e8 un cortometraggio del 1913 diretto da Emilio Ghione.\nTrama.\nDopo la morte della moglie, Alberto incontra una povera giovane di cui si innamora e a cui chiede di sposarlo. La ragazza accetta e, dalla campagna, va a vivere nella capitale. Ben presto, diventa una raffinata signora che dilapida i beni del marito. Alberto ora deve vedersela anche con il direttore del collegio dove studia il figlio: a causa dei mancati pagamenti della retta, costui vuole espellere il ragazzino.\nDistribuzione.\nDistribuito dalla Societ\u00e0 Italiana Cines, il film usc\u00ec nelle sale italiane nell'ottobre 1913. Negli USA, fu distribuito dalla Kleine Optical Company nel 1914."}
{"id": "232219", "revid": "767487", "url": "https://it.wikipedia.org/wiki?curid=232219", "title": "Idolo infranto (film 1948)", "text": "Idolo infranto (\"The Fallen Idol\") \u00e8 un film del 1948 diretto da Carol Reed, basato sul racconto \"The Basement Room\" di Graham Greene e sceneggiato dall'autore stesso.\nTrama.\nFiglio unico di un diplomatico, il piccolo Philippe ha fatto di Baines, maggiordomo del padre, il suo idolo. Baines infatti, per intrattenere il bambino, gli racconta delle sue fantomatiche avventure in terre esotiche e pericolose. In realt\u00e0 il maggiordomo non ha mai lasciato l'Inghilterra e vive un grigio matrimonio con la governante che, tra l'altro, tratta il ragazzo con molta durezza.\nBaines intrattiene da poco una relazione con una giovane segretaria, che ha presentato a Philippe come sua nipote, ma il ragazzo non riesce a mantenere il segreto di fronte alla signora Baines. Quando questa, poco dopo, muore a causa di una caduta accidentale, il ragazzo pensa sia stata uccisa proprio dal marito e cerca in ogni modo di proteggere il suo idolo, ma i suoi tentativi disperati e fantasiosi non fanno altro che rendere pi\u00f9 difficile la posizione del maggiordomo.\nRiconoscimenti.\nPresentato in concorso alla Mostra del cinema di Venezia, il film ha ricevuto due candidature ai Premi Oscar 1950 (miglior regia e miglior sceneggiatura) ed \u00e8 stato nominato ai Golden Globe 1950 come miglior film straniero.\nNel 1949 il National Board of Review of Motion Pictures l'ha inserito nella lista dei migliori dieci film dell'anno e gli ha assegnato i premi per miglior attore (a Ralph Richardson) e miglior sceneggiatura.\nRemake.\nNel maggio 2010 fu annunciato che la casa cinematografica StudioCanal aveva incaricato il produttore Waker Parkes di un rifacimento di \"Idolo infranto\", con David Farr incaricato della realizzazione della sceneggiatura da attualizzare. In accordo con il comunicato della produzione, la trama si sposter\u00e0 in India con protagonista un ragazzo adolescente e non pi\u00f9 un bambino, figlio di una benestante famiglia americana che vive in una casa stile coloniale, mentre il maggiordomo avr\u00e0 un rapporto con una indiana del posto."}
{"id": "232220", "revid": "767487", "url": "https://it.wikipedia.org/wiki?curid=232220", "title": "Ieri, oggi, domani (film 1953)", "text": "Ieri, oggi, domani \u00e8 un film del 1953, diretto dal regista Silvio Laurenti Rosa.\nProduzione.\nProdotto dalle Edizioni Cinematografiche di Silvio Laurenti Rosa il film ebbe scarsa distribuzione."}
{"id": "232221", "revid": "767487", "url": "https://it.wikipedia.org/wiki?curid=232221", "title": "Ieri, oggi, domani (film 1963)", "text": "Ieri, oggi, domani \u00e8 un film del 1963, diretto da Vittorio De Sica, vincitore dell'Oscar al miglior film straniero nel 1965.\nTrama.\nIl film \u00e8 articolato in tre episodi ambientati in tre grandi citt\u00e0 italiane, tutti interpretati dalla coppia formata da Sophia Loren e da Marcello Mastroianni e diretti dal regista Vittorio De Sica su soggetti scritti da altrettanti grandi autori della cultura italiana.\nEpisodio #01: \"Adelina\", ambientato a Napoli.\nNapoli, quartiere Forcella: Adelina Sbaratti, una venditrice abusiva di sigarette, per non essere arrestata ricorre ad una lunga serie di maternit\u00e0. Il carcere sar\u00e0 evitato fino a quando il marito Carmine non sar\u00e0 pi\u00f9 capace di continuare a ingravidare la moglie. \nEpisodio #02: \"Anna\", ambientato a Milano.\nAnna \u00e8 una ricca signora milanese che intrattiene una tresca amorosa con un uomo di modeste condizioni, quasi per cercare un'evasione dal suo arido mondo. Baster\u00e0 per\u00f2 un banale incidente a rivelare il vero valore di questo rapporto superficiale.\nEpisodio #03: \"Mara\", ambientato a Roma.\nMara, una squillo d'alto bordo, abita a Roma in Piazza Navona in un appartamento all'ultimo piano: tra i suoi clienti pi\u00f9 affezionati c'\u00e8 il bolognese Augusto. La dirimpettaia di Mara \u00e8 Giovanna, una donna anziana e molto timorata di Dio, che sta temporaneamente ospitando Umberto, il nipote seminarista, che si invaghisce della squillo senza essere a conoscenza della sua professione.\nMara inizialmente sta al gioco, ma si accorge di aver commesso un errore quando Umberto minaccer\u00e0 di abbandonare gli studi per provare fino in fondo le gioie della vita secolare, facendo cos\u00ec rattristare molto sua nonna che si reca allora da Mara piangendo a comunicarle la movimentata intenzione del giovane. La squillo si confida con Umberto consigliandogli che non varrebbe la pena mandare tutto a monte per lei ed esortandolo perci\u00f2 a seguire la sua vocazione.\nAlla fine ogni cosa si sistemer\u00e0 per il meglio; rimasta sola con Augusto, Mara si esibisce per lui in un sensuale spogliarello, senza per\u00f2 andare oltre, dovendo infatti rinunciare ad avere rapporti sessuali per una settimana a causa del fioretto da lei fatto affinch\u00e9 Umberto non venisse meno alla vocazione.\nProduzione.\nIl film venne girato negli studi della Titanus-Appia, e gli esterni vennero realizzati nelle tre citt\u00e0 italiane in cui sono ambientati gli episodi, ossia Napoli, Milano e Roma. Le societ\u00e0 di produzione furono la compagnia cinematografica Champion per cui lavor\u00f2 Carlo Ponti e Les Films Concordia.\nColonna sonora.\nNel primo episodio (\"Adelina\") vengono cantate \"Vierno\" da Michele Mattera, \"Catar\u00ec\", \"Sona chitarra\" e \"E cerase\". Nel terzo episodio (Mara) vengono cantate \"Abat jour\" da Henry Wright e \"La partita di pallone\" dalla stessa Loren.\nAccoglienza.\nIl Morandini critica la scelta del titolo a sproposito elogiando il primo episodio, mentre vede qualche difficolt\u00e0 nel secondo, che viene definito da altri come \u00abvelenoso\u00bb.\nSi tratta del primo film in Techniscope grazie a Giovanni Ventimiglia che lavor\u00f2 per la Technicolor italiana. Questo film inoltre \u00e8 stato l'ultimo della celeberrima caratterista napoletana Tina Pica, la quale ormai vicina agli 80 anni decise di ritirarsi dalle scene.\nInfluenza culturale.\nL'episodio ambientato a Roma \u00e8 reso celebre dalla scena \"cult\" dello spogliarello di Mara (ancora una volta, Sophia Loren), accompagnato dalle note di \"Abat-jour (Salom\u00e9)\", successo di Henry Wright, sotto gli occhi di un famelico Mastroianni, nei panni di un cliente bolognese. L'indimenticabile scena sar\u00e0 riproposta in \"Pr\u00eat-\u00e0-Porter\" di Robert Altman trent'anni dopo, in chiave ironica, da una Loren sempre affascinante e da un Mastroianni che stavolta finisce per addormentarsi.\nLo stesso, altrettanto celebre, spogliarello di Kim Basinger in \"9 settimane e \u00bd\" ha ben pi\u00f9 di un punto di contatto con questa scena. La scena \u00e8 ripresa anche nel videoclip animato di Mina e Adriano Celentano del brano \"Che t'aggia fa\"', contenuto nell'album \"Mina Celentano\" del 1998. Nel film \"Un mostro e mezzo\" con Franco e Ciccio, nella scena dove Franco mangia la sua ultima cena prima della decapitazione, volendo Sophia Loren come compagna per quella occasione, il poliziotto fa vedere il poster di \"Ieri, oggi, domani\"."}
{"id": "232222", "revid": "438678", "url": "https://it.wikipedia.org/wiki?curid=232222", "title": "Il bacio (film 1929)", "text": "Il bacio (\"The Kiss\") \u00e8 un film del 1929, diretto da Jacques Feyder. La pellicola rappresenta l'ultimo film muto prodotto dalla Metro-Goldwyn-Mayer.\nTrama.\nIrene Guarry \u00e8 la moglie di un commerciante di seta di Lione, un uomo grossolano, poco attraente e che non si accorge della bellezza della moglie. Lo sa invece bene l'avvocato Andr\u00e9, amante della bella Irene. Ma c'\u00e8 un altro giovane innamorato di lei, Pierre Lassalle. Una sera, Pierre tenta di sedurre Irene, ma, mentre la donna respinge l'uomo, arriva il marito di lei che tenta di uccidere Pierre. Nel tentativo di salvare la vita del giovane Pierre, per una fatalit\u00e0 Irene uccide il marito con un colpo di rivoltella. La donna \u00e8 accusata di omicidio. In tribunale Irene \u00e8 difesa dall'amante Andr\u00e8, che sostiene la tesi del suicidio. Irene viene assolta, ma decide di confessare tutta la verit\u00e0 ad Andr\u00e8 estraneo alla vera storia, ma lui la perdona ed \u00e8 pronto ad iniziare una vita con lei.\nProduzione.\nIl film fu prodotto dalla Metro-Goldwyn-Mayer (MGM). Fu girato muto; in seguito, gli vennero aggiunti musiche sincronizzate ed effetti sonori. \"Il bacio\" fu l'ultimo film muto della Garbo.\nDistribuzione.\nDistribuito dalla Metro-Goldwyn-Mayer (MGM), il film fu presentato in prima a New York. Usc\u00ec nelle sale cinematografiche statunitensi il 16 novembre 1929.\nIl 24 marzo 2009, \u00e8 uscito in DVD, con il sistema NTSC, distribuito dalla Warner Home Video DVD."}
{"id": "232223", "revid": "438678", "url": "https://it.wikipedia.org/wiki?curid=232223", "title": "Il bacio (film 1974)", "text": "Il bacio \u00e8 un film del 1974 di Mario Lanfranchi, e ispirato al romanzo \"Il bacio di una morta\" di Carolina Invernizio.\nTrama.\nLa contessina Elena Rambaldi ha un fratello naturale, Alfonso, odiato dal vecchio conte Rambaldi e bandito dalla sua casa. Il vecchio Conte muore d'infarto il giorno in cui trova teneramente abbracciati Alfonso e la sorella. Elena, erede universale della fortuna di famiglia, conosce casualmente Guido, se ne innamora, lo sposa concedendogli il titolo di famiglia e lo segue in viaggio di nozze a Venezia. Nella ambigua atmosfera della citt\u00e0 lagunare, Guido viene sedotto ed irretito dalla perfida ballerina Nara, bramosa di mettere le mani sul titolo e sul patrimonio dei Rambaldi. Nara non ha difficolt\u00e0 a far passare per adulterio un incontro clandestino tra Elena e Alfonso che sta per partire per l'America; poi cerca di avvelenare la contessa sotto gli occhi del marito drogato e inconsapevole. Quando per\u00f2 Alfonso va a dare l'ultimo bacio alla sorella, gi\u00e0 deposta nella bara, scopre che \u00e8 viva e la riporta a Venezia. Guido inizia ad avere delle fugaci apparizioni della presunta morta, si pente del malfatto e si allontana da Nara, che si vendica portandolo in tribunale. Il processo finirebbe male per il conte se non si presentasse Elena in persona a svelare il mistero."}
{"id": "232225", "revid": "767487", "url": "https://it.wikipedia.org/wiki?curid=232225", "title": "Il bacio della pantera (film 1942)", "text": "Il bacio della pantera (\"Cat People\") \u00e8 un film horror del 1942 prodotto da Val Lewton e diretto da Jacques Tourneur. La sceneggiatura \u00e8 stata scritta da DeWitt Bodeen, ma anche Tourneur, il compositore Roy Webb, Lewton e il suo segretario vi contribuirono. Il direttore della fotografia fu Nicholas Musuraca, che collabor\u00f2 con Tourneur anche per \"Le catene della colpa\". Nel film recitano Simone Simon, Kent Smith e Tom Conway.\nIl film ebbe un seguito nel 1944, \"Il giardino delle streghe\" (\"The Curse of the Cat People\"), e un remake del 1982. Nel 1993 \"Il bacio della pantera\" \u00e8 stato scelto per la conservazione nel National Film Registry della Biblioteca del Congresso degli Stati Uniti poich\u00e9 \"culturalmente, storicamente o esteticamente importante\".\nTrama.\nNello zoo di New York, una disegnatrice di moda serba, Irena Dubrovna, sta ritraendo una pantera nera e suscita l'interesse di un architetto navale americano, Oliver Reed. Irena l'invita al proprio appartamento per un t\u00e8; mentre i due si allontanano, viene mostrato uno dei bozzetti scartati dalla donna, che rappresenta una pantera trafitta con una spada. Nell'appartamento Oliver s'interessa a una statua che raffigura un uomo medievale, il quale indossa una corona e impala un gatto con la spada. Irena rivela a Oliver che quel personaggio \u00e8 il re Giovanni di Serbia e ne racconta la vicenda.\nSecondo la leggenda, una demoniaca trib\u00f9 invase il villaggio natale di Irena e convert\u00ec gli abitanti in seguaci del demonio. Quando re Giovanni cacci\u00f2 la trib\u00f9 satanica e vide ci\u00f2 che erano diventati i residenti, li condann\u00f2 a morte. Tuttavia \"il pi\u00f9 saggio e il pi\u00f9 malvagio\" di loro fugg\u00ec. A poco a poco diventa chiaro che Irena crede di essere una discendente della malvagia trib\u00f9 e che ha paura di trasformarsi in una pantera se travolta dalla passione, dalla rabbia o dalla gelosia.\nNonostante ci\u00f2 Oliver la sposa, ma Irena, terrorizzata da cosa potrebbe accadere, evita di dormire con lui. Oliver la persuade a vedere uno psichiatra, il dottor Louis Judd, il quale tenta di convincerla che i suoi timori sono di una natura pi\u00f9 terrena. Avendo scoperto che Oliver ha confidato i propri problemi coniugali a un'avvenente collaboratrice, Alice Moore, Irena si sente tradita. Pi\u00f9 tardi, mentre cammina da sola in una strada deserta, Alice \u00e8 inseguita da Irena, che a un certo punto sembra scomparire nel nulla. Alice sale allora su un autobus e Irena riappare affaticata e stravolta nella stessa strada; nel frattempo allo zoo un guardiano scopre alcuni animali uccisi e le impronte di una bestia.\nQualche giorno dopo Alice si trova sola in piscina, venendo seguita da un grande animale, mostrato soltanto attraverso l'ombra. Alice si tuffa e fortunatamente l'acqua tiene la creatura sotto controllo. Quando essa se ne va, la ragazza esce dall'acqua, chiedendosi se abbia immaginato ogni cosa, ma trova i propri abiti ridotti a brandelli. Alla fine Irena decide di consumare il matrimonio, ma ormai \u00e8 troppo tardi: Oliver le comunica che chieder\u00e0 il divorzio.\nSuccessivamente, al lavoro, lui e Alice sono messi in un angolo da un feroce animale. Oliver afferra la riga a T (che ha la forma a croce) e dice a Irena di andarsene. Dopo che la belva se ne va, i due chiamano il dottor Judd per avvertirlo di stare lontano da Irena, ma il dottore riattacca quando vede la donna. Attratto da lei, compie il fatale errore di baciarla: costei si trasforma cos\u00ec in una pantera e l'uccide, sebbene lui tenti di ferirla. Quando Oliver e Alice arrivano \u00e8 troppo tardi e Irena se ne va, di nuovo della sua forma umana, allo zoo, dove apre la gabbia della pantera e si abbandona a morte certa.\nProduzione.\n\"Il bacio della pantera\" \u00e8 stata la prima produzione per il produttore Val Lewton, un giornalista, scrittore e poeta che divenne story-editor per David O. Selznick. La RKO assunse Lewton per realizzare film horror a basso costo che non superassero i 150.000 $ per i titoli forniti dallo studio cinematografico.\nCast.\nElizabeth Russell, la cognata di Rosalind Russell, apparve in molti film prodotti da Val Lewton come \"Il bacio della pantera\" nel 1942, il sequel \"Il giardino delle streghe\" nel 1944, \"La settima vittima\" nel 1943 e \"Youth Runs Wild\" nel 1944. Successivamente apparve anche nel 1946 in \"Manicomio\" (\"Bedlam\"), sceneggiato da Lewton.\nRiprese.\nIl film fu girato dal 28 luglio al 21 agosto 1942 negli studios Gower Gulch della RKO a Hollywood. Costato 141.659 dollari, ne incass\u00f2 quasi 4 milioni nei primi due anni e salv\u00f2 lo studio di produzione dal disastro finanziario. Furono utilizzati i set lasciati da precedenti produzioni della RKO di maggior budget (da notare le scale di \"L'orgoglio degli Amberson\").\nFondamentale l'uso della luce che contribu\u00ec a interiorizzare il contenuto del film e a provocare un'identificazione pi\u00f9 forte e profonda dello spettatore con i personaggi. La pellicola \u00e8 famosa per il fatto che terrorizza gli spettatori attraverso la suggestione di orrori non visti, come ombre proiettate e ambigui effetti sonori, soprattutto nella celebrata sequenza della piscina. La pantera rimane nascosta fino alle scene finali del film, sebbene Irena mostri un crescente comportamento felino e lo spettatore sia bombardato da immagini di gatti nei dipinti e nelle statue. La conclusione, la vista estremamente breve di Irena che si trasforma in una pantera nera e attacca Judd, fu inclusa a dispetto delle obiezioni del regista, che voleva mantenere l'intera idea il pi\u00f9 misteriosa possibile.\nLewton e la sua squadra di produzione reclamarono il merito di aver inventato la popolare tecnica dei film horror chiamata \"bus\" (\"Lewton bus\"). Il termine viene dalla scena nella quale Irena sta camminando dietro Alice; lo spettatore si aspetta che Irena si trasformi in una pantera da un momento all'altro e che l'attacchi. Nel momento di maggior tensione, quando la cinepresa inquadra il volto confuso e terrorizzato di Alice, il silenzio \u00e8 infranto da un suono simile al sibilare della pantera, ma invece \u00e8 l'autobus che accosta per farla salire. Dopo che l'emozione scompare, il pubblico resta incerto se \u00e8 accaduto realmente qualcosa di sovrannaturale o meno. Questa tecnica \u00e8 stata adattata in molti film horror da allora. Ogni volta che il film crea una scena nella quale la tensione sale e muore con un nulla di fatto, anche un semplice \"bu!\", quella scena \u00e8 un \"bus\".\nVerso la fine delle riprese di \"Il bacio della pantera\", due membri del personale lavorarono per finire la pellicola in tempo, uno di notte, riprendendo gli animali, e uno durante il giorno con il cast.\nAccoglienza e critica.\nQuando il film usc\u00ec, le recensioni furono varie e diverse tra loro. La rivista \"Variety\" defin\u00ec \"Il bacio della pantera\" uno \u00abstrano lavoro che bilancia la tensione e il brivido\u00bb, mentre Bosley Crowther del \"New York Times\" comment\u00f2 che \"\"Il bacio della pantera\" \u00e8 un tentativo forzato e ovvio di provocare stupore\". Il film si rivel\u00f2 a distanza un horror da cineteca, tutto giocato sui turbamenti del non-detto e su un raffinato geometrismo delle immagini.\nUn documentario di Turner Movie Channel sulla pellicola di Val Lewton \u00e8 stato trasmesso nel 2007 e asseriva che il successo finanziario de \"Il bacio della pantera\", nella distribuzione originaria, era finalizzato a salvare la RKO dalla rovina finanziaria.\nCome avvenne per molti dei B-movie che Lewton realizz\u00f2 per la RKO, tratti positivi e negativi furono trattati con pi\u00f9 ambiguit\u00e0 e complessit\u00e0 rispetto a quanto era comune nei film di Hollywood dell'epoca. Il personaggio di Tom Conway, il dottor Judd, \u00e8 nominalmente il \"cattivo\" poich\u00e9 si concede d'innamorarsi di una sua paziente sposata e tenta di cominciare una relazione con lei, tuttavia non \u00e8 una figura malvagia. Conway riappare come il dottor Judd in un successivo film di Lewton, \"La settima vittima\" (\"The Seventh Victim\"). Non \u00e8 chiaro se ci\u00f2 significhi che sia sopravvissuto all'aggressione o se \"La settima vittima\" debba precedere cronologicamente \"Il bacio della pantera\". In \"La settima vittima\", il dottore fa un breve riferimento a un ex paziente che impazz\u00ec per un'ossessione, e ci\u00f2 potrebbe essere un riferimento a Irena.\nLa recensione di \"TV Guide\" elogi\u00f2 il cast del film: \n\"Il bacio della pantera\" ha molti fan. Il noto critico cinematografico Roger Ebert l'ha incluso nella propria lista di grandi film. Sul sito \"Rotten Tomatoes\" il 92% delle recensioni del film sono positive.\nSequel e remake.\nLewton accett\u00f2 il compito di produrre un sequel dal titolo \"Il giardino delle streghe\" (\"The Curse of the Cat People\", 1944), diretto da Gunther von Fritsch e Robert Wise, ma il film, che manteneva i ruoli di Kent Smith e Jane Randolph e che mostrava Simone Simon o come un fantasma o qualcos'altro di simile a un amico immaginario, non fu davvero un film horror.\nNel 1982 usc\u00ec un rifacimento, \"Il bacio della pantera\", diretto da Paul Schrader e interpretato da Nastassja Kinski, Malcolm McDowell e John Heard.\nInfluenza culturale.\nA \"Il bacio della pantera\" si allude in una scena del film \"Il bruto e la bella\" (\"The Bad and The Beautiful\") del 1952. Jonathan Shields (interpretato da Kirk Douglas) si fa un nome come produttore di un film a basso costo intitolato \"Il duello degli Uomini-Gatto\" (\"Duel of The Cat Men\"). Viene detto che la chiave del successo del film fittizio \u00e8 la decisione di Shields di non far vedere i mostri, ma di contare piuttosto sull'oscurit\u00e0 sullo schermo e sull'immaginazione degli spettatori per creare paura quando appare chiaro che i costumi di cui dispone lo studio cinematografico non sarebbero convincenti. Shields rifiuta un'offerta per realizzare un sequel intitolato \"Il ritorno degli Uomini-Gatto\" (\"The Return of The Cat Men\").\nIl film fu citato nel romanzo \"Il bacio della donna ragno\" (\"El beso de la mujer ara\u00f1a\", 1976) dell'autore argentino Manuel Puig, nel quale due compagni di cella passano il tempo discutendo i film che uno di loro ha visto. Sebbene non si faccia il nome di questo film e alcuni dettagli non siano ricordati correttamente, i paragoni con la trama, la citazione di Jane Randolph come una delle attrici e il fatto che la protagonista si chiama Irena indicano chiaramente che Puig si stava riferendo a questo film.\nInoltre anche il film \"Il bacio del terrore\" (\"The Kiss\", 1988), diretto da Pen Densham, risente dell'influenza de \"Il bacio della pantera\"."}
{"id": "232226", "revid": "767487", "url": "https://it.wikipedia.org/wiki?curid=232226", "title": "Il bacio della pantera (film 1982)", "text": "Il bacio della pantera (\"Cat People\") \u00e8 un film del 1982 diretto da Paul Schrader. \u00c8 il remake dell'omonimo film del 1942 diretto da Jacques Tourneur.\nTrama.\nA New Orleans la giovanissima e vergine Irena Gallier incontra suo fratello maggiore Paul, un pastore protestante, mai conosciuto prima perch\u00e9, dopo la morte dei genitori, entrambi addestratori di animali, lei fu mandata in orfanotrofio. La governante di casa Gallier aiuta Irena a stabilirsi nella casa del fratello, ma questi scompare misteriosamente. In un motel, intanto, una prostituta trova al posto di un cliente una pantera nera, che la sbrana letteralmente. L'animale viene poi catturato dalla polizia e da una squadra di zoologi: Oliver Yates, Alice Perrin e Joe Creigh. Il giorno dopo Irena si presenta nello zoo dove \u00e8 rinchiusa la pantera e nel frattempo stringe amicizia con Oliver, trovando poi lavoro in un negozio di souvenir nelle vicinanze.\nPoco dopo la pantera uccide Joe, strappandogli un braccio, per poi fuggire dallo zoo. Presto Irena incontra Paul, e quest'ultimo gli rivela che i loro rispettivi genitori erano in realt\u00e0 fratello e sorella; rivela inoltre che entrambi erano delle mostruose pantere che si trasformavano solo dopo aver consumato un rapporto sessuale, ma non diventano pantere solo quando avevano rapporti sessuali incestuosi. Infine spiega che per ridiventare umani gli uomini-pantera devono uccidere un essere umano. Irena, terrorizzata dal fratello, decide di fuggire e intreccia una storia d'amore non ricambiata con Oliver, in quanto \u00e8 terrorizzata da ci\u00f2 che potrebbe accadere se consuma un rapporto con lui.\nNel frattempo Paul irrompe sotto forma di pantera nella casa di Oliver, allo scopo di prendere con s\u00e9 Irena, ma viene ucciso da Alice. Durante un'autopsia Oliver trova, all'interno del cadavere della pantera, il corpo umano di Paul. Irena scopre con orrore che se si innamora di un umano dovr\u00e0 uccidere per ridiventare umana e alla fine arriva al punto di andare a letto con Oliver. A questo punto Irena si trasforma in pantera sotto gli occhi di Oliver, ma la bestia lo risparmia e fugge. Subito la polizia si mette sulle sue tracce, bloccando la pantera su un ponte. Sulla scena giunge Oliver, ma Irena si tuffa dal ponte e fugge nuovamente.\nOliver si dirige in una casa abbandonata e trova Irena sotto forma umana dopo aver ucciso il custode dell'abitazione, Yeatman. Irena dichiara di non voler uccidere Oliver perch\u00e9 lo ama e lo implora di ucciderla. Oliver rifiuta e capisce che non pu\u00f2 vivere senza di lei, cos\u00ec la lega mani e piedi al letto e fa l'amore con lei, sapendo quello che accadr\u00e0. Allo zoo Oliver \u00e8 fidanzato con Alice e, camminando, trova una gabbia con dentro una pantera, che si presume essere Irena. Lui le offre del cibo e le accarezza dolcemente il pelo. Durante i titoli di coda si sente la colonna sonora \"Putting Out Fire\", composta da Giorgio Moroder e cantata da David Bowie.\nColonna sonora.\nLa colonna sonora del film \u00e8 stata composta da Giorgio Moroder. Il tema musicale, \"Cat People (Putting Out Fire)\", interpretato da David Bowie, \u00e8 stato scritto da Moroder (musica) e dallo stesso Bowie (testi). Sia l'una che l'altro sono stati candidati ai Golden Globe 1983."}
{"id": "232228", "revid": "438678", "url": "https://it.wikipedia.org/wiki?curid=232228", "title": "Il bacio di Giuda (film 1929)", "text": "Il bacio di Giuda (\"True Heaven\") \u00e8 un film del 1929 diretto da James Tinling. La sceneggiatura si basa sul racconto \"Judith\" di Charles Edward Montague pubblicato in \"Action, and Other Stories\" nel 1928.\nTrama.\nPhilip Gresson, tenente dell'Esercito britannico in Belgio, si innamora di Judith che lavora come entertainer in un locale. La ragazza poi gli salva la vita ma lui, dopo essere stato inviato in missione dietro le linee nemiche travestito da ufficiale tedesco, scopre che Judith \u00e8 un agente nemico. La ragazza \u00e8 lacerata tra amore e dovere. Philip verr\u00e0 salvato dalla fucilazione quando arriva la notizia della firma dell'armistizio.\nProduzione.\nIl film - con il titolo di lavorazione \"False Colors\" - fu prodotto dalla Fox Film Corporation sotto la supervisione di Kenneth Hawks.\nDistribuzione.\nIl copyright del film, richiesto dalla Fox Film Corp., fu registrato il 22 gennaio 1929 con il numero LP50.\nDistribuito dalla Fox, il film usc\u00ec nelle sale cinematografiche statunitensi nel 1929, presentato in anteprima il 13 gennaio, presentato da William Fox. In Germania, il film fu distribuito dalla Defaleih.\nDate di uscita.\nAlias"}
{"id": "232229", "revid": "767487", "url": "https://it.wikipedia.org/wiki?curid=232229", "title": "Il bacio di Giuda (film 1954)", "text": "\"Il bacio di Giuda (El beso de Judas)\" \u00e8 un film del 1954, diretto da Rafael Gil."}
{"id": "232230", "revid": "767487", "url": "https://it.wikipedia.org/wiki?curid=232230", "title": "Il bacio di Giuda (film 1988)", "text": "Il bacio di Giuda \u00e8 un film del 1988, diretto dal regista Paolo Benvenuti.\nIl film \u00e8 una rilettura degli ultimi giorni della vita di Ges\u00f9 e di Giuda Iscariota."}
{"id": "232231", "revid": "438678", "url": "https://it.wikipedia.org/wiki?curid=232231", "title": "Il bacio di una morta (film 1949)", "text": "Il bacio di una morta \u00e8 un film del 1949, diretto dal regista Guido Brignone, tratto dall'omonimo romanzo di Carolina Invernizio.\nTrama.\n1848. Clara Dominici, ricca ragazza milanese, \u00e8 obbligata dal padre Rodrigo a rinunciare all'amore per Enrico Maffei, un fervente carbonaro, e sposare un conte filo-austriaco, Guido Severi. Costui spinto dalla sua precedente amante, Nora, la avvelena. Enrico ritorna a Milano, va a dare l'ultimo saluto all'amata, scopre che \u00e8 soltanto in catalessi, nel frattempo in citt\u00e0 scoppia la rivolta contro gli austriaci che sar\u00e0 ricordata come le Cinque Giornate di Milano.\nProduzione.\nIl film venne girato negli stabilimenti di Cinecitt\u00e0 ed \u00e8 ascrivibile al filone dei melodrammi sentimentali, comunemente detto \"strappalacrime\", allora molto amato dal pubblico italiano (poi ribattezzato dalla critica con il termine \"neorealismo d'appendice\")."}
{"id": "232232", "revid": "438678", "url": "https://it.wikipedia.org/wiki?curid=232232", "title": "Il bacio di una morta (film 1974)", "text": "Il bacio di una morta \u00e8 un film del 1974 diretto da Carlo Infascelli.\nIl soggetto \u00e8 tratto dall'omonimo romanzo di Carolina Invernizio.\nTrama.\nItalia, fine del XIX secolo. Anche se innamorata di Andrea Valverde, non appena scopre che quest'ultimo \u00e8 in realt\u00e0 suo fratello, la contessina Clara Serra si concede come sposa al conte Guido Rambaldi di Lampedusa. Clara anche se non innamorata rimane fedele al marito che la rende madre della piccola Livia. Il disperato Andrea decide di arruolarsi nell'esercito.\nDistribuzione.\nLa pellicola \u00e8 stata distribuita nelle sale cinematografiche a partire dal 15 marzo 1974"}
{"id": "232233", "revid": "767487", "url": "https://it.wikipedia.org/wiki?curid=232233", "title": "Il bandito fantasma (film 1927)", "text": "Il bandito fantasma (\"The Phantom Outlaw\") \u00e8 un cortometraggio del 1927 diretto da William Wyler."}
{"id": "232234", "revid": "767487", "url": "https://it.wikipedia.org/wiki?curid=232234", "title": "Il bandito fantasma (film 1941)", "text": "Il bandito fantasma (\"The Lone Rider Fights Back\") \u00e8 un film del 1941 diretto da Sam Newfield."}
{"id": "232235", "revid": "767487", "url": "https://it.wikipedia.org/wiki?curid=232235", "title": "Il bisbetico domato (film 1953)", "text": "Il bisbetico domato (\"Marry Me Again\") \u00e8 un film del 1953 diretto da Frank Tashlin."}
{"id": "232236", "revid": "767487", "url": "https://it.wikipedia.org/wiki?curid=232236", "title": "Il bisbetico domato (film 1980)", "text": "Il bisbetico domato \u00e8 un film italiano del 1980 diretto da Castellano e Pipolo. L'opera \u00e8 una rivisitazione della commedia \"La bisbetica domata\" di William Shakespeare.\nTrama.\nElia \u00e8 un agricoltore che vive in isolamento a Rovignano. Decisamente asociale, non ama la citt\u00e0 n\u00e9 la compagnia, ma soprattutto \u00e8 infastidito dalla presenza delle donne, che vede come disturbatrici della pace agreste. Mamy, la governante, \u00e8 l'unica figura femminile ammessa nella sua fattoria: nel tentativo di renderlo meno irascibile, ha tentato pi\u00f9 volte di trovare una ragazza per Elia, ma inutilmente.\nUna sera, durante un temporale, la bella Lisa subisce un guasto all'automobile e chiede ospitalit\u00e0 alla fattoria del misantropo, dove ha modo di sperimentare i suoi modi da villano. Con il tempo per\u00f2 la ragazza scopre di essere innamorata del rozzo campagnolo, arrivando persino a tradire il fidanzato Vittorio e a litigare con l'amica Renata, che tenta anche di sedurre Elia.\nLisa riesce infine a sedurre Elia: i due si sposano e Lisa sceglie la vita di campagna.\nProduzione.\nL'auto utilizzata da Ornella Muti \u00e8 una De Tomaso Longchamp convertibile.\nColonna sonora.\nNel film sono presenti tre brani cantati:\nNota \u2013 Il brano \"La pigiatura\" \u00e8 basato sulla musica di \"Brown Girl in the Ring,\" una canzone tradizionale per bambini giamaicana, trasformata in una hit mondiale del 1978 dal gruppo tedesco Boney M.\nDistribuzione.\nIl film \u00e8 stato distribuito nelle sale italiane a partire dal 20 dicembre 1980.\nEdizioni home video.\n\"Il bisbetico domato\" \u00e8 uscito in Blu-ray grazie ad un'edizione tedesca.\nIncassi.\nIl film incass\u00f2 oltre 12 miliardi di lire, risultando secondo, dietro solo \"Ricomincio da tre\" di Massimo Troisi nella stagione cinematografica 1980-81.\nDetiene ad oggi il 36\u00ba posto nella classifica dei film italiani pi\u00f9 visti di sempre con spettatori paganti.\nSequel.\nNel libro di Aldo Fittante \"Questa \u00e8 la storia... Celentano nel cinema, nella musica e nella televisione\" si racconta del progetto di un possibile sequel, intitolato \"Il bisbetico si ribella\" per la regia di Castellano e Pipolo, previsto per il 1987 e mai realizzato."}
{"id": "232237", "revid": "767487", "url": "https://it.wikipedia.org/wiki?curid=232237", "title": "Il branco (film 1977)", "text": "Il branco \u00e8 un film del 1977, diretto dal regista Robert Clouse e tratto dal romanzo omonimo di David Fisher del 1976.\nTrama.\nSu un'isola situata al largo della California (collegata alla terraferma solamente dai viaggi settimanali di un battello) dove di tanto in tanto si recano pescatori e semplici visitatori, il numero di cani abbandonati dall'uomo diviene sempre pi\u00f9 numeroso. Stremati dalla fame, rabbiosi e feroci per la loro condizione di vita, gli animali formano un minaccioso branco con l'intenzione di assalire gli uomini presenti sull'isola. Dopo alcune vittime, il biologo Jerry cerca di trarre una conclusione per poter fronteggiare al meglio il problema, ma si ritrova barricato in casa assieme ad un gruppo di turisti ad affrontare lo spietato branco.\nProduzione.\nCast.\nL'attore che veste i panni del protagonista Jerry \u00e8 Joe Don Baker che, ai tempi della realizzazione del film, aveva gi\u00e0 alle spalle diverse partecipazioni a celebri serie televisive come ad esempio \"Bonanza\", \"La grande vallata\" e \"Ironside\" oltre che ad numerosi film tra i quali \"Le pistole dei magnifici 7\", \"L'ultimo buscadero\" e \"Chi uccider\u00e0 Charley Varrick?\".\nNel film compare anche il celebre caratterista di decine di film western R.G. Armstrong nei panni di Cobb.\nRiprese.\nLe riprese del film sono state effettuate in California e pi\u00f9 precisamente nei pressi di Bodega Bay.\nPromozione.\n\"Non sono pi\u00f9 amici dell'uomo\" \u00e8 lo slogan usato per pubblicizzare il film sulle locandine inserite nelle pagine dei quotidiani dell'epoca dedicate alla programmazione cinematografica.\nDistribuzione.\nLa pellicola \u00e8 stata distribuita nelle sale cinematografiche italiane nel mese di maggio del 1978.\nData di uscita.\nAlcune date di uscita internazionali nel corso degli anni sono state:\nAccoglienza.\nCritica.\nA parte sconsigliarne la visione a chi ama i cani, in una recensione dedicata alla prima visione del film pubblicata su un quotidiano del 1977, viene espresso un giudizio positivo nei confronti della pellicola. L'articolo mette in evidenza l'ottimo lavoro svolto dagli addestratori nel trasformare i migliori amici dell'uomo in credibili bestie feroci capaci di generare il terrore non solo ai protagonisti della pellicola ma anche agli spettatori.\nCuriosit\u00e0.\nNella pellicola di Clint Eastwood della serie Callaghan intitolata Scommessa con la morte del 1988, quando un collega mostra ad Harry e al loro superiore alcuni spezzoni di film, si nota la scena tratta da \"Il branco\" in cui la compagna del protagonista viene assediata dai cani all'interno della propria automobile."}
{"id": "232238", "revid": "438678", "url": "https://it.wikipedia.org/wiki?curid=232238", "title": "Il branco (film 1994)", "text": "Il branco \u00e8 un film del 1994, diretto da Marco Risi, tratto dall'omonimo romanzo di Andrea Carraro che ha partecipato alla sceneggiatura, presentato in concorso alla 51\u00aa Mostra internazionale d'arte cinematografica di Venezia.\nTrama.\nSiamo in un paese non meglio precisato della provincia di Roma ed \u00e8 domenica, giorno di festa. Raniero, un giovane che aspira ad entrare nell'Arma dei Carabinieri grazie al sostegno di uno zio ufficiale in modo da poter sposare la sua ragazza Esterina e andare via dal paese, ha un litigio con suo padre che invece vorrebbe che tornasse al suo precedente lavoro in una cava e gli rinfaccia le sue cattive frequentazioni con i ragazzi disadattati del paese, tristemente conosciuti nella campagna romana per le loro malefatte con i soprannomi di Ottorino, Sola, Pallesecche, Brunello, e Ciccio, che quando non vanno allo stadio per seguire la o la , compiono azioni criminali come rapine, risse e furti, spalleggiati e protetti dal meccanico e rottamaio del paese, chiamato Sor Quinto.\nDopo il diverbio Raniero esce di casa e raggiunge proprio questi amici dai quali, per la sua intenzione di diventare carabiniere viene soprannominato in dialetto romanesco Er Carrubba. Uno di questi, Sola, racconta di aver \"rimorchiato\" insieme a Ottorino due autostoppiste tedesche, chiamate Sylvia e Marion, di averle portate nella baracca del rottamaio di Sor Quinto e invita gli altri a raggiungerlo l\u00e0. Una volta giunti sul posto Raniero assiste allo stupro delle ragazze e rivela una profonda debolezza di carattere che gli impedisce di ribellarsi alla \"legge del branco\" finendo per collaborare con gli altri nel far da guardia a Sylvia mentre viene violentata Marion.\nQuando Sylvia cerca di scappare Raniero, temendo una reazione violenta nei suoi confronti da parte degli amici, la insegue fino a fermarla a colpi di bastone. Raniero non partecipa allo stupro ma questo non lo rende migliore degli altri, anzi, per dimostrarsi all'altezza del branco \u00e8 lui che propone di chiamare altra gente del paese per costringere le ragazze a prostituirsi in modo che il Sor Quinto e tutto il gruppo possa guadagnare qualcosa da quella violenza collettiva. Assiste sconvolto dalla reazione degli abitanti del suo paese i quali partecipano allo stupro, ma continua a dimostrarsi un debole e non fa niente per denunciare quello che accade. Parecchi uomini del paese, alcuni dei quali sposati con figli e dallo stile di vita borghese ed apparentemente irreprensibile, decidono di recarsi all'officina del Sor Quinto, per fare sesso con le ragazze prigioniere, collaborando con la banda dei balordi a mantenere il segreto.\nQuando poi Marion nel tentativo di opporsi all'ennesimo abuso viene uccisa da un colpo di martello sferratole da Pallesecche e Sylvia riesce a fuggire approfittando della confusione, Raniero viene incaricato da Ottorino di ritrovarla e riportarla indietro. Ancora una volta il condizionamento alla \"legge del branco\" ha il sopravvento e Raniero sta quasi per raggiungere Sylvia che riesce a sfuggirgli per un soffio trovando rifugio presso una casa. La coppia che la accoglie in casa si mette in contatto con i carabinieri che in base alle indicazioni di Sylvia fermano, increduli, Raniero, proprio davanti agli occhi di Esterina che passava di l\u00ec per caso.\nNei titoli di coda si legge che il film \u00e8 stato dedicato a Gabriella Nardi.\nI fatti realmente accaduti.\nLa storia \u00e8 ispirata ad una scabrosa vicenda realmente accaduta nella provincia romana nel 1983, quando due turiste tedesche in vacanza in Italia vennero prima sequestrate e violentate da un gruppo di giovani balordi. In seguito gli stessi stupratori avvisarono numerosi adulti del paese, legati a malavita organizzata e traffico di droga, che ne abusarono a loro volta tenendole segregate per 48 ore, fino a quando le due vittime riuscirono a liberarsi."}
{"id": "232239", "revid": "92920", "url": "https://it.wikipedia.org/wiki?curid=232239", "title": "John Paul Jones (musicista)", "text": "Particolarmente noto per la militanza nei Led Zeppelin nel doppio ruolo di bassista e tastierista, \u00e8 un musicista molto rispettato nella scena musicale mondiale per le sue indubbie qualit\u00e0 ed \u00e8 stato fin dalla giovinezza un ricercatissimo turnista e arrangiatore. Considerato uno dei migliori bassisti di tutti i tempi, si \u00e8 classificato sesto nella \"Top Ten Bassists of All Time\" stilata dalla rivista Rolling Stone.\nBiografia.\nPrimi anni.\nJohn Baldwin nacque a Sidcup, Kent, ora facente parte della Grande Londra; il nome John Paul Jones gli fu suggerito da un amico dopo la visione dell'omonimo film.\nJones incominci\u00f2 a suonare il pianoforte all'et\u00e0 di sei anni, prendendo lezioni da suo padre Joe, noto pianista degli anni quaranta e cinquanta. Fin da questa et\u00e0 fu fortemente influenzato da artisti quali Big Bill Broonzy, Charles Mingus e Sergej Rachmaninov.\nA causa dei continui impegni che costringevano i familiari a frequenti spostamenti, John fu mandato a studiare musica in collegio a Blackheath e all'et\u00e0 di 14 anni divenne organista in una chiesa locale; in questo periodo acquist\u00f2 il primo basso, un modello Dallas solid body, rapidamente sostituito con un Fender Jazz Bass, usato fino al 1975.\nCarriera di session-man.\nA 15 anni entr\u00f2 a far parte della sua prima band, The Deltas; dopo questa prima esperienza suon\u00f2 nella band jazz-rock dei Jett Blacks, della quale faceva parte anche il chitarrista John McLaughlin. La sua fama incominci\u00f2 quando conobbe Jet Harris e Tony Meehan, appena separatisi dai The Shadows nel 1962. Dopo aver suonato per i due in alcuni brani, intraprese la carriera di turnista dal 1962 al 1968 e nel 1964 fu messo sotto contratto dalla Decca Records, su consiglio di Tony Meehan; in questo periodo fu addirittura contattato dai Rolling Stones per l'arrangiamento degli archi nel brano \"She's a Rainbow\", dell'album \"Their Satanic Majesties Request\". Fra le altre collaborazioni spiccano quelle con Jeff Beck, Cat Stevens, Rod Stewart, Shirley Bassey, Lulu, Dusty Springfield, Tom Jones e Nico.\nLed Zeppelin.\nJones conobbe Jimmy Page durante la registrazione dell'album di debutto di Jeff Beck, \"Truth\". In seguito il chitarrista prese proprio il posto di Beck come chitarra solista negli Yardbirds; con il loro scioglimento nel 1968, Page volle riformare il gruppo con il nome di New Yardbirds. La prima formazione di questa band vedeva, oltre allo stesso Page, il cantante Terry Reid e il bassista Chris Dreja, ma questi ultimi si defilarono, lasciando il posto al giovane cantante Robert Plant e al batterista John Bonham. Jones si propose per il ruolo di bassista della band e, riconosciute le sue indubbie qualit\u00e0, fu accolto nella formazione di quelli che sarebbero divenuti i Led Zeppelin.\nUna sua famosa dichiarazione di come \u00e8 entrato a far parte dei Led Zeppelin riporta: \nDurante il periodo d'oro della band del dirigibile, negli anni dei primi quattro album, Jones si mise in mostra soprattutto nel secondo album, dove compose alcuni dei suoi migliori giri di basso (\"What Is and What Should Never Be\", \"The Lemon Song\" e \"Ramble On\"), e nel quarto, per il quale \u00e8 accreditato della composizione del riff principale di \"Black Dog\"; in questo album emerge anche la figura di John Paul Jones mandolinista in brani come \"Going to California\" ma non nel brano \"The Battle of Evermore\" che fu composta da Page facendosi prestare il mandolino dallo stesso Jones. Nel resto della carriera con i Led Zeppelin invece mostr\u00f2 le sue qualit\u00e0 di poliedrico musicista soprattutto in \"Houses of the Holy\", che lo vide al synth oltre che al basso, mentre, a detta dello stesso Page, Jones fece mancare il suo apporto quando ce ne sarebbe stato maggiore bisogno, durante le difficili gestazioni degli ultimi due album.\nJones aveva un carattere molto diverso dai suoi compagni: non era solito darsi a smodati eccessi di droga o alcol, n\u00e9 amava stare troppo a contatto con il pubblico durante i concerti; diceva sempre che la sua posizione era quella vicino alla grancassa della batteria, ritenendo pi\u00f9 importante dare il suo apporto alla base ritmica.\nCarriera successiva.\nDopo lo scioglimento dei Led Zeppelin nel 1980, in seguito alla morte del batterista John Bonham, salvo qualche re-union (come quella del 1985 con Phil Collins oppure quella del 2007 con Jason Bonham, figlio di John), Jones continu\u00f2 le collaborazioni con altri artisti, fra i quali si ricordano Robert Fripp, R.E.M., Heart, Ben E. King, Paul McCartney, Peter Gabriel, Foo Fighters, Cinderella, La Fura dels Baus, The Butthole Surfers e Uncle Earl, The Mission e Brian Eno. Recentemente ha intrapreso la carriera solista e nel 1994 ha pubblicato l'album \"The Sporting Life\", seguito nel 1999 dal buono \"Zooma\" e nel 2001 da \"The Thunderthief\".\nIl 7 giugno del 2008, con Jimmy Page, si \u00e8 esibito con la rock band Foo Fighters suonando due pezzi dei Led Zeppelin (\"Rock'n' Roll\" e \"Ramble On\") al Wembley Stadium.\nSeasick Steve.\nJohn Paul Jones collabora con Seasick Steve dal 2011, suonando con lui dal vivo, e nei suoi album studio, il basso. Per ora il contributo di Jones si pu\u00f2 ascoltare negli album \"You Can't Teach An Old Dog New Tricks\" del 2011, e in \"Hubcap Music\" del 2013.\nThem Crooked Vultures.\nIl 17 novembre del 2009 \u00e8 uscito l'album di debutto dei Them Crooked Vultures, supergruppo che vede Jones al basso e alle tastiere, Josh Homme alla chitarra e Dave Grohl alla batteria.\nJohn Paul Jones ha rilasciato un'intervista al quotidiano Repubblica dove spiega le sue aspettative e quelle della band.\nVita privata.\nSposato con Maureen, ha 3 figlie: Jacinda, Tamara e Kierra."}
{"id": "232241", "revid": "1305887", "url": "https://it.wikipedia.org/wiki?curid=232241", "title": "Axel Brass", "text": "Axel Brass \u00e8 uno dei personaggi comprimari della serie a fumetti \"Planetary\", creata da Warren Ellis e John Cassady e pubblicato dalla casa editrice Wildstorm.\nSostanzialmente \u00e8 una versione aggiornata del personaggio dei pulp magazine Doc Savage (personaggio a cui si \u00e8 ispirato anche Alan Moore per creare il suo Tom Strong).\nCome Elijah Snow \u00e8 uno dei Century Babies, forte e resistente oltre i limiti umani e virtualmente immortale.\nInsieme ad altri personaggi (tutti ispirati ad altri characters dei pulp magazine dell'epoca come Tarzan, l'Uomo Ombra, The Spider ecc.) nel 1945 costruisce un computer capace di aprire gli universi paralleli (il multiverso composto da 196.833 dimensioni) per creare cos\u00ec il migliore dei mondi possibili e mettere fine alla Seconda guerra mondiale.\nMa l'esperimento porta alla loro completa distruzione.\nUn supergruppo (i cui sette personaggi principali sono tutti ispirati alla Lega della Giustizia nella versione postmoderna creata da Grant Morrison) per salvare il proprio universo dalla distruzione attacca Brass e i suoi alleati che si immolano per salvare l'umanit\u00e0 intera.\nSolo Brass si salva dal massacro e dopo quasi 54 anni viene ritrovato da Elijah Snow in condizioni critiche (ha infatti diminuito le funzioni vitali per sopravvivere).\nDopo averlo portato in una clinica per curarlo Brass viene arruolato come agente nel suo gruppo segreto di Planetary pronto per la battaglia contro i Quattro."}
{"id": "232246", "revid": "113361506", "url": "https://it.wikipedia.org/wiki?curid=232246", "title": "Grammatica descrittiva", "text": "La grammatica descrittiva \u00e8 la branca della grammatica che descrive come agisce la lingua. Si occupa non solo della lingua scritta ma anche della lingua parlata, inglobando cos\u00ec quelle costruzioni che dalle grammatiche normative non sarebbero mai prese in considerazione, come ad esempio quelle della dislocazione.\nLa grammatica descrittiva si differenzia dalla \"grammatica prescrittiva\" nota anche come grammatica normativa, in quanto la prima tende a spiegare le forme grammaticali che via via si evolvono, mentre la seconda tende a fissare gli usi e le regole per spiegare come si utilizzano le regole esistenti."}
{"id": "232254", "revid": "339392", "url": "https://it.wikipedia.org/wiki?curid=232254", "title": "Superconduttori", "text": ""}
{"id": "232257", "revid": "2210568", "url": "https://it.wikipedia.org/wiki?curid=232257", "title": "Bartolomeo Colleoni", "text": "Fu signore di Antegnate, Calcinate, Castell'Arquato, Cavenago d'Adda, Cologno al Serio, Covo, Malpaga, Martinengo, Mornico al Serio, Romano di Lombardia, Solza e Urgnano.\nBiografia.\nLa nascita.\nBartolomeo Colleoni nacque a Solza, un villaggio della sponda bergamasca dell'Adda. Sulla sua data di nascita non vi \u00e8 certezza, anche se in una targa bronzea rinvenuta nel suo sepolcro il 21 novembre 1969 \u00e8 indicata, assieme alla data della morte, l'et\u00e0 di ottant'anni: da ci\u00f2 deriverebbe che l'anno di nascita sia il 1395.\nContro questa indicazione vi \u00e8 la biografia, che si potrebbe dire ufficiale, in quanto ispirata dallo stesso Colleoni che l'ha commissionata, del contemporaneo Antonio Cornazzano.\nCornazzano indicava quale data di nascita l'anno 1400 in contraddizione con la predetta targa. Si potrebbe pensare che il Colleoni abbia voluto ringiovanirsi, ma se si considera che l'anno 1400 era ritenuto, erroneamente, un anno giubilare, quindi particolarmente importante per la cristianit\u00e0 tanto da rimanere impresso nelle coscienze dei fedeli, e che nello stesso anno assunse una grande rinomanza il movimento devozionale dei Bianchi, non meraviglia che il Colleoni volesse collocare la propria nascita in un anno da tutti sentito, quasi con fede millenarista, come l'inizio di un cambiamento rinnovatore.\nIl 1400 era considerato un anno eccezionale, carico di valori simbolici, che bene si addicevano alla biografia eroica di un grande condottiero. Non mancano, d'altra parte, testimonianze contemporanee che indirettamente collocano la sua nascita prima del 1400.\nLa famiglia.\nDi stirpe longobarda, figlio di Paolo o Poho, e Riccadonna Saiguini de' Vavassori di Medolago, apparteneva alla nobilt\u00e0 cittadina, come indicava la sua arma araldica, che \u00e8 del genere delle armi \"parlanti\", cio\u00e8 di quelle che rappresentano graficamente il cognome. Si hanno notizie storiche della sua famiglia fin dalla seconda met\u00e0 dell'XI secolo con un Gisalbertus Attonis, figlio di un Attone della famiglia Suardi, appartenente alla \"gens nova\" che incominciava a imporsi sulla declinante societ\u00e0 feudale.\nErano giudici e notai, di sicura fede ghibellina per quasi tutto il XIII secolo, mentre successivamente divent\u00f2 incerta la loro appartenenza politica in quanto erano sempre pi\u00f9 attenti ad appoggiare una parte anzich\u00e9 un'altra secondo le proprie convenienze del momento. Questo Gisalberto, che pu\u00f2 essere considerato il capostipite della famiglia Colleoni, viene indicato per la prima volta con l'appellativo che sar\u00e0 proprio della famiglia: \"Colione\". Appare gi\u00e0 ben inserito in una Bergamo, che come tutte le comunit\u00e0 dell'epoca, partecipava, tra il XI e il XII secolo, a quel movimento sociopolitico che vide il prevalere del comune sul feudo, il prevalere della nuova societ\u00e0, la borghesia, sulla societ\u00e0 feudale.\nBergamo.\nFino alla prima met\u00e0 del XII secolo Bergamo era governata dai Conti Gisalbertini in un regime del tutto feudale, ma la \"gens nova\" scalpitava e nel 1168 il comune band\u00ec i Conti che furono, cos\u00ec, costretti ad allontanarsi portandosi dietro quel mondo che ormai stava per sparire.\nNella nuova situazione si evidenziarono due famiglie, spesso imparentate tra di loro ma anche a seconda delle circostanza nemiche: quella dei Suardi e quella dei Colleoni. Esse ricoprirono incarichi pubblici e dignit\u00e0 ecclesiastiche, ma la loro azione si svolse sempre nell'ambito bergamasco. Solo con Bartolomeo la famiglia Colleoni avrebbe assunto rilevanza italiana e internazionale.\nI Suardi e i Colleoni si fecero valere presto, parteggiando, anche in contrasto tra di loro, per opposte fazioni. Le contingenze politiche del momento videro queste due famiglie spesso su fronti opposti, alternando periodi di pace a periodi di scontri, ma accrescendo sempre ricchezza e potere.\nAlla fine fu Bartolomeo Colleoni ad oscurare gli altri e ad imporsi, forte della gloria e della ricchezza accumulata sui campi di battaglia, come condottiero di Venezia prima, di Milano poi, e infine ancora di Venezia, al cui servizio termin\u00f2 la propria carriera.\nGisalberto, il capostipite.\nGisalberto, che si considera il capostipite, fu attivo nella compravendita e scambi di terreni, ma anche nella \"brachania\", e ci\u00f2 lo faceva rientrare nel ceto dei \"negotiatores\"; fu attivo anche nel settore pubblico, infatti nel 1117 fu console di Bergamo.\n\u00c8 certo che i Colleoni avevano acquisito un ingente patrimonio immobiliare che spaziava dalla Valle Brembana all'Isola Bergamasca e che comprendeva fra l'altro l'importante posizione strategica del \"castrum\" di Baccanello di Calusco, distrutto nel 1298 dai ghibellini quando apparteneva ancora ai Colleoni.\nI rapporti con la chiesa di Bergamo erano molto solidi e di lunga data: se ne ha notizia certa fin dal 1126 quando \"Gisalberto Coglione\" e Pietro del Brolo, prevosto di Sant'Alessandro, comperarono dei terreni.\nI rapporti con la chiesa venivano coltivati assiduamente da Gisalberto, come dimostrano diversi atti di compravendita e di scambi di terreni, e dai suoi discendenti che avranno con la Chiesa un rapporto privilegiato. Godevano anche di privilegi imperiali quale quello di appello concesso da Federico II a un Colleoni: \nIl patrimonio familiare.\nIl patrimonio immobiliare dei Colleoni si consolid\u00f2 specialmente nell'Isola Bergamasca, in quella parte del territorio inclusa tra il fiume Brembo e il fiume Adda la cui posizione strategica ne aumentava l'importanza e la funzione politica.\nPartendo da questo territorio Paolo Colleoni, padre di Bartolomeo, con alcuni parenti, occup\u00f2 in maniera fortunosa il castello di Trezzo sull'Adda, impadronendosene il 23 ottobre 1404 e facendone una base per scorrerie nei territori circostanti. Questo territorio costitu\u00ec, di fatto, un piccolo stato indipendente che fronteggi\u00f2 per parecchi anni e con fortuna i Signori di Milano e la nuova signoria di Pandolfo Malatesta.\nIl castello di Trezzo, situato sulla sponda milanese dell'Adda e vicino alla sua confluenza con il Brembo, era stato costruito da Bernab\u00f2 Visconti e aveva una grande importanza strategica in quanto controllava una delle vie di accesso al Ducato di Milano. Era lo stesso castello possente e maestoso dove Bernab\u00f2 Visconti fu imprigionato, per opera del nipote Gian Galeazzo Visconti, che con l'aiuto di Jacopo Dal Verme lo fece prigioniero in una vera e propria congiura e imboscata, e dove mor\u00ec il 18 dicembre 1385, forse ucciso per ordine del nipote stesso.\nLa guerra familiare.\nLa conquista del castello di Trezzo sull'Adda segn\u00f2 l'infanzia di Bartolomeo in quanto il padre Paolo, che vi prese parte e che per liberalit\u00e0 avrebbe associato al potere i parenti che parteciparono all'impresa, sarebbe poi stato ucciso da questi ultimi. Qui il racconto si intreccia con la leggenda costruita a maggior gloria di Bartolomeo.\n\u00c8 chiaro il tentativo dei suoi apologeti, e particolarmente del Cornazzano, di rendere da un lato pi\u00f9 importante il contributo del padre nell'azione di conquista nonch\u00e9 la sua munificenza per avere associato al potere alcuni parenti e al contempo la perfidia e l'ingratitudine di questi ultimi che non solo lo uccidono, per usurparne il potere, ma ne imprigionano la moglie gettando in grosse difficolt\u00e0 il giovinetto Bartolomeo: quanta maggiore \u00e8 la gloria se le basi di partenza per la sua conquista sono molto basse.\nLa conquista del castello di Trezzo avvenne per opera dei cugini Colleoni ma non vi \u00e8 certezza storica del ruolo svolto da Paolo, il padre di Bartolomeo. Vi fu compartecipazione nella gestione del potere ma essa va fatta risalire, pi\u00f9 propriamente, al tradizionale organamento agnatizio piuttosto che alla generosit\u00e0 del Paolo. Due erano, quindi, i rami colleoneschi che reggevano Trezzo e fra essi assunsero la preminenza i cugini Giovanni, figlio di Guardinus de' Collionibus e il cugino Paolo figlio di Guidotus de' Collionibus. Si deve, tuttavia, rilevare una certa preminenza di Giovanni dal fatto che, nei documenti in cui era presente, la sua firma precedeva quella degli altri ivi compreso lo stesso Paolo.\n\u00c8 verosimile che tra i due rami siano nate delle rivalit\u00e0 e che in questi soccombesse il Paolo, ma non \u00e8 altrettanto vero che sua moglie e il figlio Bartolomeo siano stati gettati in miseria o in difficolt\u00e0 economiche. Esistono, infatti, diversi atti di disposizioni patrimoniali che provano il contrario. L'affermazione del Corio: \nva presa in senso ampio e d'altra parte altri documenti fanno dubitare della stessa uccisione di Paolo. Un contributo alle incertezze \u00e8 dato dal fatto che la fama raggiunta da Bartolomeo Colleoni fu abbastanza tarda, cos\u00ec degli avvenimenti narrati dai suoi biografi non vi era un ricordo certo, il che faceva aggio al desiderio di magnificare il condottiero, di esaltarne le origini e le conseguenti virt\u00f9 circondandole di quell'aura di mito che la leggenda e la compiacenza esigevano.\nIl periodo della conquista di Trezzo era quello della reggenza del Ducato di Milano da parte di Caterina Visconti e della signoria di Giovanni Maria Visconti, caratterizzato da torbidi politici e dalla debolezza del potere locale, situazioni di cui seppero approfittare i Colleoni al pari di altri.\nIl Cornazzano nella sua opera cerc\u00f2 di \"sottrarre i Colleoni dal numero di coloro che si gettarono come iene sul cadavere del Ducato, lacerandolo a brani e soprattutto di sottolineare la vocazione antiviscontea e antitirannica, quasi un'eredit\u00e0 morale, della diretta ascendenza di Bartolomeo\".\nI Colleoni, che avevano resistito con successo a Facino Cane e a Jacopo Dal Verme, persero il castello di Trezzo il 2 gennaio 1417 per opera del Carmagnola ottenendo peraltro condizioni onorevoli e una considerevole somma di denaro.\nQuesto era lo scenario da cui part\u00ec il giovane Bartolomeo Colleoni per quell'avventura che, seppure tardi, lo port\u00f2 all'apice di quella carriera militare che, tra luci e ombre, gli diede grande fama e ricchezza anche se non una Signoria personale.\nLa sua ambizione era il comando generale dell'esercito veneziano e questo gli verr\u00e0 affidato il 2 giugno 1455, solo alla fine della sua carriera.\nIl nome.\n\u00c8 appena il caso di accennare all'orgoglio che Bartolomeo dimostr\u00f2 nell'uso del proprio patronimico \"Coglione\". Solo alcuni suoi apologeti, pi\u00f9 tardi, cercheranno di dargli un significato diverso da quello letterale, ipotizzando una derivazione mitologica del tipo \"cum lione\" o \"caput leonis\", da cui per sintesi fonetica si sarebbe arrivato a Colleoni, smentendo cos\u00ec tutti i documenti ufficiali dove fu sempre usato il termine \"Coleus\", vale a dire \"Coglione\". Il nome della famiglia e il blasone non derivano da lui. Il nome risulta attestato nel 1123 d.C. ed era attribuito al capostipite della famiglia, Gisalbertus Attonis detto \"Il Colione\", figlio del notaio Attone (1044-1081), che discendeva da un ramo della famiglia Suardi, e che nel 1123 risulta console di Bergamo.\nIl condottiero era talmente orgoglioso del proprio cognome da farne il temuto grido di guerra \"Coglia, Coglia\", cio\u00e8 \"Coglioni, Coglioni\" e da continuare a rappresentarli, con realismo, nel suo stemma anche quando gli fu concesso di aggiungervi i gigli d'oro dello stemma dei d'Angi\u00f2 e le fasce di Borgogna. Era il condottiero stesso che precisava in un atto pubblico che la sua \"arme\" gentilizia era quella che esibiva: che, araldicamente, vuol dire: \"troncato d'argento e di rosso a tre paia di coglioni, dall'uno all'altro\".\nBartolomeo usava il proprio nome e il proprio stemma con naturalezza e orgoglio, tanto da farlo rappresentare in bassorilievo persino sul sarcofago della figlia Medea.\nSecondo alcuni vecchi autori, Bartolomeo Colleoni era affetto dalla patologia nota come \"poliorchidismo\", ossia la presenza di un testicolo soprannumerario, secondo altri ci\u00f2 fa sicuramente parte della leggenda, visto che Bartolomeo di questa anomalia non ebbe mai a vantarsi. Gi\u00e0 nel Trecento, ben prima della nascita di Bartolomeo, lo stemma della famiglia, raffigurava tre paia di testicoli e a Milano lo ritroviamo sulla tomba di Margherita Colleoni, figlia di Nicola, moglie di Gian Giacomo Trivulzio.\nIl condottiero.\nBartolomeo Colleoni inizi\u00f2 la sua carriera militare, come scudiero, all'et\u00e0 di 14/15 anni presso Filippo Arcelli, signore di Piacenza. Nel 1424 era, al servizio del condottiero Jacopo Caldora, al comando di una squadra di 20 cavalieri. Con il Caldora entr\u00f2 nella corte di Giovanna II di Napoli; partecip\u00f2 alla guerra dell'Aquila del 1424 contro Braccio da Montone, che venne sconfitto e rimase ucciso. Tra il 1428 e il 1430 si distinse nell'assedio di Bologna, sotto le insegne del Caldora, per Papa Martino V.\nLa guerra cominci\u00f2 a dare i suoi frutti, il suo nome si diffuse e la sua fama crebbe tanto da essere notato da Venezia.\nInizi\u00f2 cos\u00ec un lungo rapporto che, tra alti e bassi, segn\u00f2 la sua vita e gli diede alla fine quella fama di condottiero tanto ricercata oltre alla connessa ricchezza.\nFu un rapporto, a volte di odio/amore, che vide sempre nel Colleoni una pulsione verso la Serenissima, pulsione ampliata dalla ricerca di riconoscimenti della propria capacit\u00e0 bellica e anche dalla gratitudine per quanto di onori e ricchezze la Repubblica gli dar\u00e0, non ultimo quell'anelato monumento equestre da erigersi in piazza San Marco.\nVenezia, ben attenta a evitare il culto della personalit\u00e0 dei propri condottieri, onor\u00f2 solo in parte questo desiderio, che diverr\u00e0 un onere testamentario: eresse, infatti, il Monumento equestre a Bartolomeo Colleoni, \"a spese degli eredi del Colleoni\", furbescamente in un'altra piazza meno prestigiosa che presentava un riferimento al toponimo San Marco, Campo Santi Giovanni e Paolo (San Zanipolo) dove ha sede la Scuola Grande di San Marco.\nLa storia d'Italia entrava in una nuova fase, con conseguenze anche sulle attivit\u00e0 militari; si sviluppava la tendenza alla costituzione di eserciti sempre pi\u00f9 stabili e di strutture militari permanenti con relative amministrazioni burocratiche: era l'alba degli eserciti moderni.\nAl servizio della Repubblica di Venezia.\nNel 1431 era al servizio della Repubblica di Venezia sotto il comando del Carmagnola, di cui era luogotenente: iniziava quel rapporto con Venezia che alla fine coron\u00f2 con il comando generale e lo rese ricchissimo. Fu un lungo rapporto a volte travagliato da diffidenze e incomprensioni reciproche ma sempre mantenuto in alveo militare con poche concessioni alla politica.\nIl condottiero contemporaneo che con le sue conquiste lo metteva in ombra, relegandolo quasi tra i minori, era Francesco Sforza, il quale, conquistato il Ducato di Milano, cre\u00f2 una dinastia regnante anche se di durata limitata, cosa questa che il nostro non riusc\u00ec a fare: Bartolomeo sogn\u00f2 sempre la \"gloriosa impresa\", ma non riuscir\u00e0 a compierla.\nAgli ordini del Carmagnola.\nAl comando del Carmagnola, sempre al servizio della Serenissima, partecip\u00f2 attivamente alla guerra tra Venezia e Milano distinguendosi nell'attacco a Cremona del 17 ottobre 1431 che fu, invece, fatale per il suo comandante.\nIl Carmagnola era un grande e famoso condottiero dalle origini umili: era un pastore che riusc\u00ec con il coraggio e ancor pi\u00f9 con l'ingegno a scalare velocemente tutti gradini della carriera militare, tanto da aiutare Filippo Maria Visconti alla riconquista del Ducato di Milano e da essere elevato, dallo stesso, al casato Visconti, tramite un matrimonio e alla contea di Castelnuovo.\nLa sua fu una carriera emblematica che trasform\u00f2 un uomo altrimenti destinato alla pastorizia, trasportandolo su un piano inimmaginabile: nel suo stemma il biscione visconteo e l'aquila imperiale sostituirono i tre capretti che ne testimoniavano l'umile origine, di cui peraltro si vantava.\nIl Carmagnola fu uno dei pochi condottieri che riusc\u00ec sconfiggere a Bellinzona nel 1422 il famigerato \"quadrato svizzero\", utilizzando una tattica particolare: non scagli\u00f2, come di consueto, la cavalleria contro la formazione svizzera, chiusa ad istrice, ma una volta a ridosso della stessa fece smontare i cavalieri per l'attacco finale, questi diventati fanti corazzati inattaccabili fecero strage degli svizzeri. Fu altra gloria che si aggiunse a quella gi\u00e0 acquisita e che suscit\u00f2 quelle gelosie che lo allontanarono dal Visconti per portarlo al servizio di Venezia contro il Visconti stesso.\nIl rapporto del Carmagnola con Venezia fu, tuttavia, difficile: la Serenissima lo aveva assunto ma ne diffidava per il suo precedente rapporto con il Visconti, diffidenza peraltro alimentata da una condotta militare che agli occhi del Senato veneziano appariva indecisa, forse titubante. I sospetti di tradimento divennero certezza quando il Carmagnola intervenne tardivamente nell'attacco a Cremona, vanificando gli sforzi del Colleoni e determinando cos\u00ec il fallimento dell'attacco stesso: \nL'esito sfortunato dell'attacco a Cremona frutt\u00f2 al Carmagnola la decapitazione e al Colleoni lodi e una promozione.\nLa carriera nel Colleoni fu tanto lenta e sommessa quanto quella Carmagnola fu veloce e sfolgorante, ma mentre il primo mor\u00ec ottuagenario e di morte naturale nel suo letto, carico di gloria e di ricchezza, il secondo perse, a cinquant'anni, la testa assieme alla gloria.\nIncomprensioni a Venezia.\nVenezia riconobbe l'impegno e il coraggio profuso dal Colleoni nel fallito attacco a Cremona e oltre a dargli il comando di altri ottanta soldati a cavallo gli concesse il feudo di Bottanuco. Fu l'inizio del consolidamento patrimoniale del Colleoni ma anche di un periodo di delusioni e di incomprensioni nel rapporto con la Serenissima.\nI suoi meriti militari erano indiscussi ma non riconosciuti come avrebbe voluto: nel crescendo degli incarichi che gli vennero affidati non riusc\u00ec ad ottenere dal Senato veneziano quello di capitano generale che venne affidato a Gianfrancesco Gonzaga. Rimase ancora un capitano di rango inferiore, nonostante che nelle campagne della Valtellina e della Valcamonica, rispettivamente del 1432 e del 1433 nell'ambito delle lunghe vicende belliche tra Venezia e Milano, si distinguesse come uno specialista della guerra di montagna.\nNel 1432 sotto il provveditore veneziano Giorgio Corner partecip\u00f2 alla battaglia di Delebio in cui la Repubblica di Venezia venne sconfitta dalle truppe viscontee guidate da Niccol\u00f2 Piccinino; fu uno dei pochi capitani veneziani a sfuggire alla cattura.\nIl matrimonio.\nQuesti furono anni di delusioni per la mancata nomina al comando generale ma anni che, al tempo stesso, gli offrirono, dopo la pace di Ferrara del 1433, un periodo di calma e di sosta nella sua frenetica attivit\u00e0 bellica. Fu in questo periodo che si ritir\u00f2 nelle sue terre bergamasche e spos\u00f2 Tisbe Martinengo, appartenente ad una delle famiglie pi\u00f9 importanti della nobilt\u00e0 bresciana, figlia di Gaspare Martinengo (?-1481), comandante dell'esercito veneto. Con Tisbe e le figlie nate dal matrimonio con essa il Colleoni risiedette nel borgo di Martinengo (BG) nella \"Casa del Capitano\", una sorta di castelletto inglobato nelle mura di quella citt\u00e0 della Bassa bergamasca, capitale del suo piccolo dominio personale che comprendeva altri centri come Urgnano, Romano e Malpaga, sua residenza di rappresentanza.\nIl matrimonio, che comportava un'alleanza tra le due famiglie, fu di grande rilevanza perch\u00e9 lo proiett\u00f2 in un ambito sociale, militare e geografico pi\u00f9 ampio ed elevato: i Martinengo costituivano, infatti, un consorzio parentale particolarmente ricco e potente sia politicamente che militarmente, con grandi possedimenti a Martinengo, citt\u00e0 bergamasca dove costitu\u00ec la sua residenza famigliare e dove lasci\u00f2 insigni monumenti, a Brescia e in Val Camonica. Si ampliava cos\u00ec la sua sfera d'influenza e di interessi, oltre che il prestigio e la rete di relazioni socio-militari.\nIl periodo 1437-1441.\nDopo questa breve parentesi, al riprendere della guerra tra Venezia e Milano, nel 1437, questa volta sotto il comando di Gianfrancesco Gonzaga, partecip\u00f2 nuovamente alla guerra fra Venezia e Milano, sempre dalla parte della Serenissima.\nEra ancora gerarchicamente sotto qualcuno, continuava ad essere un secondo anche con il Gattamelata e Niccol\u00f2 da Tolentino; il suo comando ora era su 300 lance ma la sua responsabilit\u00e0 era limitata: si potrebbe dire a mezzo servizio.\nNel 1438 difese validamente la sua Bergamo dall'attacco di Niccol\u00f2 Piccinino, capitano generale di Filippo Maria Visconti, mentre il suo comandante Gonzaga si ritirava oltre l'Oglio lasciando campo libero al Visconteo. La ritirata del Gonzaga non si svolse in maniera tranquilla ma assunse il carattere di una rotta, come confermano tutte le fonti sia di parte milanese che veneziana.\nLa condotta del Gonzaga lasci\u00f2 perplessi anche i suoi collaboratori tra i quali cominciava serpeggiare il sospetto di tradimento. Lo stesso Gonzaga rifiut\u00f2 il rinnovo dell'incarico alla scadenza della ferma e pass\u00f2 al Visconti.\nAnche questa fu un'occasione mancata per Bartolomeo, verr\u00e0 infatti nominato governatore dell'esercito veneziano il Gattamelata, governatore e non capitano generale in quanto il Senato veneziano intendeva riservare questa carica a Francesco Sforza, \"vir strenuus atque impiger rei militari\".\nFu di questo periodo un episodio bellico che verr\u00e0 ricordato a lungo come un'impresa leggendaria per la sua originalit\u00e0, per la difficolt\u00e0 d'attuazione e per la fantasia di chi lo propose oltre che per l'audacia di chi la attu\u00f2.\nBrescia era stretta dal Piccinino in un pesante assedio e si trovava in gravi difficolt\u00e0 con il rischio di doversi arrendere ai Viscontei, non potendo sostenere n\u00e9 i propri abitanti n\u00e9 i soldati veneziani. Si arriv\u00f2, cos\u00ec, alla decisione di lasciare un presidio a difesa della citt\u00e0 e di ritirare l'esercito per riservarlo alla battaglia in campo aperto.\nDopo un tentativo fallito, il 24 settembre con un'ardita sortita attraverso l'unica via lasciata sguarnita dagli assedianti, i monti, il Gattamelata riusc\u00ec a svincolarsi.\nSi tratt\u00f2 effettivamente di un'impresa molto difficile e ardimentosa, ritenuta un esempio di \"virtuosismo alpinistico della guerra 1438/1442, la pi\u00f9 bella e complessa forse tra le guerre dei condottieri\".\nNel 1441 firm\u00f2 con Venezia una condotta particolarmente vantaggiosa e ricca con cui ottenne, fra l'altro, i feudi di Romano, Covo e Antegnate. Era il periodo che vedeva protagonisti Filippo Maria Visconti e Venezia, e il Colleoni si mise in mostra in uno scenario militare in cui primeggiavano il Piccinino e lo Sforza.\nAl servizio dei Visconti.\nCon la Pace di Cavriana del 1441, voluta dal Visconti, i rapporti con Venezia entrarono in crisi e alla scadenza della condotta il Colleoni pass\u00f2 al servizio del Visconti che gli offr\u00ec un castello a Milano, il comando di lance e don\u00f2 a sua moglie Tisbe il Castello di Adorno assieme a numerosi gioielli.\nIl servizio presso il Visconti, tuttavia, fu travagliato per i suoi rapporti tumultuosi col Piccinino, di cui era il vice e cominci\u00f2 con la sconfitta del Colleoni nel Marzo del 1443 per opera delle forze della Val d'Aveto e della Val Nure dove il duca di Milano lo aveva inviato per riscuotere le imposte e da dove dovette ritirarsi dopo solo tre giorni avendo subito numerose perdite.\nNel 1446 venne, quindi, accusato di connivenza con il nemico e imprigionato per un anno ai Forni di Monza.\nFugg\u00ec dal carcere dopo la morte del Visconti, avvenuta il 13 agosto 1447, passando alla neonata Repubblica Ambrosiana chiamato da Francesco Sforza, al momento Capitano Generale della Repubblica stessa.\nIn questo periodo, 1447-49, Bartolomeo Colleoni comp\u00ec un'azione militare importantissima durante l'assedio del castello di Bosco Marengo condotto dalle truppe francesi del duca di Orl\u00e9ans.\nCon un'azione fulminea e micidiale stermin\u00f2, dopo averla aggirata, la cavalleria di Rinaldo di Dresnay. Si contarono morti e moltissimi prigionieri francesi, tra cui lo stesso Rinaldo, che gli resero un riscatto di corone. Ripet\u00e9 l'azione nell'aprile del 1449 prima a Romagnano Sesia e poi a Borgomanero contro le truppe del Duca di Savoia, riportando cos\u00ec in poco tempo tre vittorie complete che condurranno alla tregua tra Ducato di Milano e Ducato di Savoia.\nIn questa azione il Colleoni non us\u00f2 la consueta tattica defatigatoria di ripetuti attacchi, ma lanci\u00f2 \"tutte le sue forze in una carica travolgente\" che sorprese e sconfisse i francesi.\nLe battaglie di Bosco Marengo, Romagnano e Borgomanero gli diedero una grande fama internazionale: ormai faceva parte dell'empireo dei pi\u00f9 grandi condottieri, tanto che Carlo il Temerario di Borgogna cerc\u00f2 di assicurarsene il servizio.\nSotto Gentile da Leonessa e Francesco Sforza.\nIl 15 giugno 1448 pass\u00f2 nuovamente al servizio di Venezia, firmando una condotta di 500 lance e 400 fanti.\nIn questo periodo si copr\u00ec di gloria, ammassando al contempo un'enorme ricchezza, ma per gli intrighi di Gentile da Leonessa dovette fuggire per evitare l'arresto ordinato dal Doge e riparare presso Francesco Sforza, ormai diventato signore di Milano, rimanendovi al servizio, 1452-53 suscitando \"lo sconcerto e la rabbia dei veneziani\".\nIl 15 febbraio 1453, con una lettera, annunci\u00f2 allo Sforza le proprie dimissioni allo scadere del contratto e il 12 aprile firm\u00f2 una nuova condotta con Venezia con cui i rapporti, tenuti tramite la moglie, non si erano del tutto interrotti.\nLe trattative segrete per questa condotta si svolsero sotto la regia del veneziano Andrea Morosini, amico del Colleoni.\nIl ritorno a Venezia.\nQuesto ritorno a Venezia fece gridare i milanesi, e non senza ragione, al tradimento.\nPer Milano il Colleoni, passato \"alli servitij d\u00e9 Venetiani\", dimostr\u00f2 un'ingratitudine che lo fece definire il \nAnche un anonimo veronese descrisse l'ingratitudine del Colleoni con un linguaggio molto colorito \nOttenne da Venezia grandi riconoscimenti anche di ordine politico: per la prima volta il Consiglio dei Dieci fu coinvolto nella trattativa e lo sar\u00e0 anche successivamente.\nNon si tratt\u00f2 del solito contratto contabile-burocratico normalmente stipulato, ma di un atto dal valore politico per la grande libert\u00e0 d'azione attribuitagli, per l'importanza delle somme pattuite, ducati, e per il prestigio riconosciutogli con la promessa di Como, Lodi e della Ghiara d'Adda, qualora fossero state conquistate, oltre alla promessa del comando generale non appena libero.\nNon ci saranno pi\u00f9, da parte del Colleoni, quei passaggi di campo che gli valsero l'accusa non del tutto infondata di tradimento, nonostante lo stesso ribadisse che i suoi comportamenti rispettavano formalmente le clausole contrattuali.\nAnche questa volta scoppi\u00f2 la pace, quella di Lodi del 1454, dopo i 30 anni di guerra che, con alterne vicende, avevano caratterizzato i rapporti tra Milano e Venezia, pace che costrinse il Colleoni, sempre alla ricerca della gloriosa impresa, ad un periodo di riposo.\nD'ora in avanti Bartolomeo Colleoni sar\u00e0 legato a Venezia fino alla morte.\nIncertezze a Milano e a Firenze.\nLa morte del suo amico-nemico Francesco Sforza, nel marzo del 1466, poteva rappresentare una buona occasione per le sue ambizioni verso Milano ma la successione pacifica di Galeazzo Sforza vanific\u00f2 ogni speranza.\nIl 1467 poteva essere l'anno giusto: era un periodo di crisi dell'equilibrio raggiunto con la pace di Lodi, crisi aggravata dalla morte di Francesco Sforza dell'anno precedente e da quella di Cosimo de' Medici del 1464.\nFirenze era squassata da torbidi ed esuli fiorentini antimedicei, capeggiati da Diotisalvi Neroni, si rivolsero con la mediazione del Duca di Ferrara Borso d'Este al Colleoni per un aiuto contro Piero de' Medici. Il Colleoni, le cui ambizioni politiche oltre che verso Milano tendevano verso la Romagna, fu entusiasta dell'idea di poter scendere nuovamente sul campo di battaglia e di inserirsi in un gioco politico militare che lo avrebbe reso arbitro della situazione. L'idea era quella di favorire una repubblica di Firenze rompendo cos\u00ec l'asse Milano-Firenze e assicurando a Venezia il predominio nell'Italia settentrionale.\nVenezia cerc\u00f2 di accontentare il suo Capitano Generale in quella che riteneva ed era un'idea alquanto bizzarra, ma senza apparire formalmente, anzi pur essendogli solidale dichiar\u00f2 che l'iniziativa era solo un fatto personale del Colleoni al quale, per l'occasione, non conferm\u00f2 l'incarico della condotta.\nLa conseguenza fu che i Medici si trovarono alleati il nuovo duca di Milano Galeazzo Sforza e Ferdinando I di Napoli, mentre il Colleoni rimase solo a combattere su pi\u00f9 fronti.\nLa Battaglia della Riccardina (o della Molinella).\nOttenne alcune vittorie, anche se non riusc\u00ec ad espugnare la rocca di Castrocaro (presso Forl\u00ec), fino alla battaglia della Riccardina (detta anche della Molinella) del 25 luglio 1467.\nQuesta battaglia, che non ebbe vinti n\u00e9 vincitori, fu importante perch\u00e9 il Colleoni vi us\u00f2 delle artiglierie, suscitando grande scandalo in quanto le armi da fuoco erano considerate contrarie alla morale e alla deontologia militare e gli valsero la taccia di barbaro e maligno.\nLa sopravvenuta pace, dichiarata solennemente da Papa Paolo II l'anno successivo, seppell\u00ec quella che poteva essere la \"gloriosa impresa\" tanto sognata.\nSogni al crepuscolo.\nQuesti anni erano quelli in cui Bartolomeo si avviava verso la fine della sua avventura umana ed erano caratterizzati da un crescente odio nei confronti di Galeazzo Maria Sforza con il quale arriv\u00f2 ai limiti della sfida personale. Inoltre, la malaria che aveva contratto nelle paludi di Molinella, lo indeboliva sempre pi\u00f9 nel fisico.\nColtiv\u00f2 l'illusione del comando di una Crociata che per\u00f2 fall\u00ec per l'opposizione di Firenze, come quella del comando di una spedizione angioina contro gli Aragonesi di Napoli.\nFu in questa seconda occasione che Renato d'Angi\u00f2 nel 1467 gli concesse di aggiungere al proprio il patronimico d'Angi\u00f2, ovvero d'Andegavia, aggiungendo cos\u00ec nel suo stemma i Gigli Angioini d'oro in campo azzurro con sotto i consueti testicoli colleoneschi. Di questo nuovo stemma il Colleoni era molto orgoglioso tanto da utilizzarlo ogni volta che se ne presentava l'occasione.\nAl servizio di Carlo il Temerario.\nNel 1472 si present\u00f2 al Colleoni quella che fu la sua ultima opportunit\u00e0 per compiere la \"gloriosa impresa\", ancora pi\u00f9 apprezzata in quanto ai danni dell'odiato Galeazzo Maria.\nCarlo il Temerario, Duca di Borgogna, scese in Italia con mire sul Ducato di Milano confidando nel favore di Venezia, la cui politica era apertamente contraria oltre che a Milano anche all'Impero e inoltre cercava vantaggiose aperture commerciali nelle Fiandre borgognone.\nIl Colleoni, ormai d'Andegavia, firm\u00f2 con il Borgognone una condotta ricchissima oltre che prestigiosa, che prevedeva l'assegnazione di ducati l'anno, il comando di lance e fanti oltre al privilegio, concessogli nel 1473, di aggiungere al proprio stemma le Fasce di Borgogna.\nAnche questa occasione fin\u00ec nel nulla, agli inizi del 1474 l'avventura di Carlo il Temerario era di fatto svanita prima di iniziare.\nIl Colleoni avrebbe usato raramente lo stemma con le Fasce borgognone.\nL'impegno civile.\nBartolomeo Colleoni mise in campo un notevole impegno civile, speso in favore dei ceti meno abbienti. A tal riguardo fond\u00f2 il \"Luogo Pio della Piet\u00e0 Istituto Bartolomeo Colleoni\", voluto inizialmente per fornire doti alle fanciulle povere e legittime nate in territorio bergamasco, al fine di facilitarne il collocamento in legittimo matrimonio.\nLa fondazione dell'ente benefico venne stipulata il 19 febbraio 1466 nel Palazzo del Podest\u00e0 di Bergamo alla presenza del Gran Consiglio. Questo accordo garantiva una somma di ducati l'anno da distribuirsi per l'iniziale scopo, nonch\u00e9 un lungo inventario di beni che comprendeva propriet\u00e0, abitazioni, diritti giuridici, livelli perpetui, dazi e diritti sulle acque, che avrebbero dovuto essere gestiti dall'istituto per scopi caritatevoli. L'elenco includeva anche la residenza bergamasca del condottiero, che sarebbe diventata la sede dell'istituto con il nome di \"Casa della piet\u00e0 di Bartolomeo Colleoni\".\nL'accordo prevedeva che il patrimonio avrebbe dovuto essere gestito da un consiglio composto da cinque persone elette dal consiglio degli anziani: di queste cinque, una doveva essere un appartenente alla famiglia Colleoni.\nL'ente, tuttora esistente, opera negli ambiti di filantropia, beneficenza e promozione di iniziative storico-culturali legate alla figura del condottiero.\nBartolomeo Colleoni fu inoltre fautore di una lungimirante politica di gestione delle acque nella provincia di Bergamo. In primo luogo volle migliorare l'irrigazione delle campagne della media pianura bergamasca, principalmente quelle inscritte nei suoi possedimenti feudali. A tal riguardo ampli\u00f2 canali gi\u00e0 esistenti e ne fece costruire di nuovi, creando una fitta rete irrigua che garantiva il fabbisogno idrico ai campi dell'intera pianura compresa longitudinalmente tra il Brembo e l'Oglio e in latitudine tra la fascia pedemontana e il limite delle risorgive.\nUno dei primi interventi in ordine temporale fu l'ampliamento delle bocche di presa sul fiume Serio presso Seriate: le acque vennero incanalate in una roggia chiamata \"Colleonesca\", utilizzata per l'irrigazione delle campagne attorno a Cavernago, borgo dove era posto il quartier generale del condottiero.\nNel 1468 stipul\u00f2 un accordo con la \"Compagnia della Roggia Morlana\", mediante il quale si impegn\u00f2 ad ampliare l'intero corso della Roggia Morlana da Nembro a Verdello, in cambio della possibilit\u00e0 di attingere alle acque della stessa formando due canali derivati, la \"roggia Curna\" e una seconda \"roggia Colleonesca\" che si diramavano dalla principale nella di citt\u00e0 di Bergamo: la prima presso il convento dei Cappuccini, in Borgo Palazzo, la seconda in localit\u00e0 del \"Casalino\". Un altro intervento di notevole spessore fu l'acquisizione, avvenuta il 20 marzo 1473, della \"roggia Pedrenga\" che venne ampliata e modificata in modo significativo. Questa, che serviva la zona est della pianura bergamasca, venne rinominata \"roggia Borgogna\" in onore dell'onorificenza ricevuta per la quale il Colleoni pot\u00e9 fregiarsi del titolo di \"Duca di Borgogna\".\nSua fu anche la costruzione del canale chiamato \"roggia Misericordia\" presso Fara Gera d'Adda.\nSi rese inoltre promotore della ristrutturazione delle terme di Trescore Balneario, in quei tempi in stato di completo abbandono. Ottenute le concessioni dalla Repubblica di Venezia il 26 novembre 1469 le abbell\u00ec, ampliandole e rendendole efficienti.\nNell'ambito della gestione delle risorse idriche numerosi furono i suoi progetti non realizzati. In primo luogo quello che prevedeva la creazione di un grande canale derivato dal fiume Brembo che avrebbe dovuto irrigare i paesi dell'Isola bergamasca. Ottenute le licenze nel 1462 per prelevare acqua presso il ponte di Almenno (noto con il nome di \"Ponte della Regina\") in una quantit\u00e0 sufficiente ad alimentare 16 canali, il progetto si aren\u00f2 senza mai vedere la luce.\nOltre a questa vi fu un'altra opera ideata dal Colleoni, molto pi\u00f9 imponente della precedente, rimasta, tuttavia, sulla carta a causa degli eventi bellici che coinvolsero la Repubblica di Venezia tra la fine del XV secolo e l'inizio del XVI. L'opera, il cui progetto fu esaminato e approvato dal Consiglio di Bergamo il 3 agosto 1493, prevedeva la costruzione di un naviglio di collegamento tra il fiume Brembo e il Serio, e da quest'ultimo arrivasse al Po, cos\u00ec da permettere la navigazione tra questi territori, confini occidentali dei possedimenti di terra della Serenissima, fino a Venezia.\nUn'altra idea rimasta tale fu la costruzione di un naviglio tagliato nelle montagne, alimentato dalle acque del lago di Endine in val Cavallina, che avrebbe collegato il lago d'Iseo, da Lovere, con l'Adda a Canonica.\nIl tramonto del condottiero.\nSiamo al tramonto della vita del Colleoni, \u00e8, ormai, vecchio e ammalato, gi\u00e0 colpito duramente negli affetti per la morte della moglie Tisbe e della figlia prediletta Medea.\nIl 15 maggio 1475 restitu\u00ec alla Serenissima il bastone del comando e incominci\u00f2 a smobilitare le sue truppe, anche motivandolo col fatto che Venezia non gli pagava il dovuto e che quindi non aveva mezzi per sostenere le truppe. Venezia, consapevole della ormai prossima fine del proprio condottiero, respinse le sue dimissioni ed, invece di versargli altre somme, gli affianc\u00f2 tre provveditori con funzioni di controllo e amministrative, contando anche che Bartolomeo le avrebbe lasciato in eredit\u00e0 la maggior parte del suo patrimonio: diverse propriet\u00e0 immobiliari e una somma in contanti di oltre ducati, una somma enorme tanto da potere rinsanguare le casse esauste della Repubblica.\nNel testamento vi era un legato a carico di Venezia: l'elevazione di un monumento in suo onore nella piazza San Marco, ma come sappiamo Venezia, onor\u00f2 parzialmente questo legato.\nDopo avergli tributato funerali solenni, Venezia provvide con burocratica meticolosit\u00e0 a recuperare tutte le concessioni feudali elargitegli durante la carriera militare.\nL'epilogo.\nBartolomeo Colleoni d'Andegavia, come gli piaceva essere chiamato, mor\u00ec nel suo Castello di Malpaga il 3 novembre 1475, giusto in tempo per non vedere la fine di un tipo di condotta e di condottieri per i quali la ricerca della \"gloriosa impresa\" aveva una grande importanza.\nSi presentava una nuova generazione di condottieri pi\u00f9 attenta ad interessi che andavano oltre la sola carriera militare e per i quali la guerra sar\u00e0 pi\u00f9 un'impresa occasionale da preparare con cura che non una continua preoccupazione e aspirazione.\nCondottieri come Niccol\u00f2 Orsini di Pitigliano, Gian Giacomo Trivulzio, Bartolomeo d'Alviano, Prospero Colonna e Fabrizio I Colonna, solo per citare i pi\u00f9 eminenti, hanno personalit\u00e0 ben diverse da quelle dei loro predecessori: per loro ha maggiore importanza la funzione di governatore che non l'occasionale attivit\u00e0 bellica.\nDel Colleoni rimangono, tra l'altro, il monumento equestre del Verrocchio a Venezia e la Cappella Colleoni edificata a Bergamo Alta, a ridosso della basilica di Santa Maria Maggiore con cui forma un complesso monumentale di grande bellezza, capolavoro architettonico di Giovanni Antonio Amadeo.\nA Martinengo, sua terra d'elezione dove fece risiedere la sua numerosa famiglia nella \"Casa del Capitano\", fece realizzare la Chiesa Parrocchiale di Sant'Agata in stile gotico lombardo, dalle dimensioni pi\u00f9 vicine a quelle di una cattedrale che a una chiesa di borgata. La chiesa, su progetto di Tonino da Lumezzane, approvato il 25 aprile 1455 dal Consiglio Generale della Comunit\u00e0, fu edificata in dieci anni. Lasci\u00f2 in quella sua citt\u00e0 anche due conventi francescani, il primo dei frati zoccolanti, il secondo, eretto in memoria della moglie Tisbe Martinengo, delle monache Clarisse.\nDiscendenza.\nBartolomeo Colleoni mor\u00ec senza una diretta discendenza maschile, ma ebbe otto figlie, tra legittime e illegittime.\nTre delle sue figlie, Ursina, Caterina e Isotta furono date in sposa a membri della famiglia bresciana dei Martinengo, che erano tra i principali collaboratori militari del Colleoni. I figli di Ursina, la sua primogenita sposata a Gherardo Martinengo, presero il nome di Martinengo-Colleoni e furono i maggiori beneficiari del suo testamento.\nMedea, la sua figlia prediletta, si ammal\u00f2 e mor\u00ec all'et\u00e0 di 14 anni, ancora nubile, il 6 marzo del 1470. Per il Colleoni, che aveva lasciato i suoi incarichi per starle vicino, fu una grave perdita. Vicino alla camera della ragazza vi era una gabbia con un uccellino, forse un passerotto, suo compagno di giochi. L'uccellino mor\u00ec lo stesso giorno. Bartolomeo ne fu colpito; ordin\u00f2 di farlo imbalsamare e di porlo nella bara della figlia. Le spoglie furono seppellite prima nella chiesa di Santa Maria della Basella, a Urgnano, poi nel 1842 vennero trasportate vicino al padre, come forse era stato suo desiderio, nella Cappella Colleoni. L'uccellino venne successivamente tolto dal sarcofago di Medea per essere conservato sotto una cupola di vetro.\nDue altre figlie, Cassandra (?-1519) e Polissena, sposarono rispettivamente Niccol\u00f2 II da Correggio (1450-1508) e Bernardo da Lodrone. Le ultime due figlie, Riccadonna e Doratina, ancora nubili alla morte del padre, sposarono in seguito due membri dell'importante famiglia veneziana dei Barozzi, portando cospicue doti provenienti dalle propriet\u00e0 del padre.\nNel particolare Bartolomeo e Tisbe Martinengo ebbero tre figlie di rilevanza dinastica:"}
{"id": "232259", "revid": "1543377", "url": "https://it.wikipedia.org/wiki?curid=232259", "title": "Rivolte del 2005 nelle banlieue francesi", "text": "Le Rivolte del 2005 nelle \"banlieue\" francesi sono iniziate a Clichy-sous-Bois il 27 ottobre 2005. Inizialmente circoscritte a questo comune, si sono poi estese a Montfermeil e ad altri centri del dipartimento di Senna-Saint-Denis a partire dal 1\u00ba novembre. In seguito il fenomeno si \u00e8 esteso anche ad altre citt\u00e0 della Francia come Rennes, \u00c9vreux, Rouen, Lilla, Valenciennes, Amiens, Digione, Tolosa, Pau, Marsiglia e Nizza.\nNell'insieme, le tre settimane di sommosse costituiscono la rivolta pi\u00f9 importante in Francia dal maggio del 1968.\nLa situazione generale.\nLe difficolt\u00e0 dei sobborghi francesi hanno le loro radici nei piani di ricostruzione che sono stati attuati dopo la seconda guerra mondiale. Durante il 1950, una carenza di abitazioni port\u00f2 alla creazione di baraccopoli. Il paese accolse con gioia giovani lavoratori dalle colonie, prevalentemente dall'Africa del Nord e dell'Ovest, per aiutare la ricostruzione, e questi immigrati popolarono le baraccopoli.\nLa crisi abitativa port\u00f2 alla costruzione di condomini, che furono inizialmente abitati dalla classe media. Quando la situazione delle abitazioni miglior\u00f2, la classe media si trasfer\u00ec in case migliori e gli immigrati si trasferirono dalle baraccopoli ai condomini. Questi condomini sono chiamati \"HLM\" \u2013 \"habitation \u00e0 loyer mod\u00e9r\u00e9\" (\"appartamenti con affitto moderato\"). Un piano urbanistico diffuso in questo periodo era quello di separare le aree delle citt\u00e0 secondo le funzioni da svolgere: zone residenziali (condomini), zone commerciali e zone lavorative, collegate al centro tramite mezzi pubblici.\nLa crisi energetica nel 1973 e un aumento della disoccupazione durante il 1984 contribuirono allo sviluppo di un senso di disperazione e assenza di legalit\u00e0. Questo \u00e8 stato esacerbato dall'influsso dell'Islamismo militante come appare evidente dagli attentati del 1998 del Gruppo Islamico Armato.\nI precedenti episodi di violenza urbana.\nI primi episodi di violenza urbana hanno avuto luogo nel 1979 a Vaulx-en-Velin, nei sobborghi di Lione. Ma il primo evento ad avere un'ampia copertura da parte dei media fu la rivolta nelle Minguettes a V\u00e9nissieux, sempre vicino a Lione; in quell'occasione si mescolarono richieste sociali e piccola criminalit\u00e0. In seguito ad un altro scontro, sempre a V\u00e9nissieux nel marzo del 1983, il partito di estrema destra Front National ottenne un buon risultato alle elezioni amministrative locali. Diventa difficile riassumere gli eventi pi\u00f9 recenti:\nLa politica attuata dalle autorit\u00e0 si alterna tra:\nL'aspetto delle rivolte che colpisce di pi\u00f9 \u00e8 che esse danneggiano gli abitanti della stessa zona povera nella quale avvengono, i vicini e i parenti degli aggressori.\nSecondo Amar Henni (\"Lib\u00e9ration\", 5 novembre 2005), volontario e scrittore, i due principali fattori scatenanti della rivolta sono:\nHenni spiega che gli scontri sono diretti verso la gente della stessa condizione sociale perch\u00e9 gli aggressori non sono n\u00e9 organizzati n\u00e9 politicamente educati, e non sanno come ottenere quello che vogliono in maniera legale.\nIl contesto politico recente.\nNel 2002, la campagna per le Elezioni presidenziali francesi fu focalizzata sui problemi della criminalit\u00e0 nelle periferie, con frequenti servizi televisivi su questa tematica. Questa \u00e8 uno dei motivi per cui Jean-Marie Le Pen, candidato del Fronte nazionale, si piazz\u00f2 secondo ed ebbe accesso alla seconda tornata di elezioni.\nNicolas Sarkozy fu scelto come Ministro dell'interno con un chiaro obiettivo: condurre sia una rigida politica di tolleranza zero contro la criminalit\u00e0 sotterranea, che la promozione dell'integrazione sociale dei reietti. La sua azione viene spesso criticata a causa del suo uso e abuso della televisione, ad esempio organizzando operazioni di polizia e chiamando i giornalisti per promuovere la sua azione. Questo atteggiamento porta all'irritazione degli abitanti di questi sobborghi, che non viene compensato dagli altri aspetti della sua politica, ad esempio il rilassamento della \"doppia pena\" (\"double peine\", il fatto che uno straniero legalmente in Francia, che commette un reato, pu\u00f2 essere espulso dopo aver scontato la pena), o le sue dichiarazioni per la discriminazione positiva e la partecipazione alle elezioni locali di stranieri che vivono legalmente in Francia.\nQuesta irritazione venne accentuata dal fatto che Nicolas Sarkozy \u00e8 stato sindaco di Neuilly-sur-Seine, una citt\u00e0 ricca che si rifiuta illegalmente di costruire case popolari: le abitazioni popolari rappresentano meno del 2,5% delle abitazioni, mentre la legge impone un 20% (SRU, \"loi de solidarit\u00e9 et renouvellement urbain\", ovvero \"legge di solidariet\u00e0 e rinnovamento urbano\", 13 dicembre 2000). Questo \u00e8 stato recentemente evidenziato dal problema del tremendo aumento degli affitti (talvolta superiore al 10% annuo).\nIl 20 giugno 2005 un ragazzo fu ucciso da una pallottola vagante durante una sparatoria fra due gang rivali nella \"Cit\u00e9 des 4.000\", a La Courneuve. Nicolas Sarkozy and\u00f2 l\u00ec e dichiar\u00f2 di voler \"pulire la citt\u00e0 con un K\u00e4rcher\" (\"nettoyer la cit\u00e9 au K\u00e4rcher\"), cio\u00e8 \"pulire\" la citt\u00e0 con sistemi con acqua ad alta pressione, utilizzati normalmente per pulire strade e automobili. Il 25 ottobre, dopo esser andato ad Argenteuil, Sarkozy, riferendosi agli abitanti delle banlieues, us\u00f2 la parola, appartenente al gergo giovanile, \"racaille\" (\"feccia\"). Gli abitanti delle periferie si sentirono, naturalmente, insultati, dato che Sarkozy aveva considerato tutti gli abitanti delle banlieue come criminali e delinquenti.\nLe tensioni etniche e religiose.\nMolti residenti di Clichy-sous-Bois e delle vicine aree appartengono alla prima o alla seconda generazione di immigrati provenienti dalle vecchie colonie francesi, e met\u00e0 dei 28.000 abitanti del sobborgo sono sotto i 25 anni di et\u00e0. Il dipartimento di Senna-Saint-Denis \u00e8 quello con la pi\u00f9 alta concentrazione di stranieri in tutta la Francia (circa il 30%) e anche quello con il pi\u00f9 alto tasso di disoccupazione (30% a La Courneuve, 23% a Clichy-sous-Bois, percentuale che cresce al 50% tra giovani). Un gran numero di loro vive nei sobborghi di Parigi ed \u00e8 qui, in questi quartieri parigini dove vivevano popolazioni di medio e basso rango, che sono avvenuti drastici cambiamenti di tipo economico e razziale che hanno profondamente cambiato queste periferie in pericolosi ghetti.\nLa BBC riporta che la percezione dell'Islam e degli immigranti da parte della societ\u00e0 francese ha alienato alcuni musulmani francesi e pu\u00f2 essere stata un fattore causale delle rivolte; \"L'Islam \u00e8 visto come la pi\u00f9 grande sfida al modello secolare della nazione degli ultimi 100 anni\", e l'\"assertivit\u00e0 dell'Islam francese \u00e8 vista come una minaccia, non solo ai valori della repubblica, ma alla sua sicurezza\", a causa \"della crescita mondiale della militanza islamica\". La BBC inoltre metteva in dubbio che tale allarme fosse giustificato, dicendo che i ghetti musulmani francesi non sono focolai di separatismo e che \"i sobborghi sono pieni di gente che vuole disperatamente integrarsi nella societ\u00e0 pi\u00f9 ampia\". \nLa povert\u00e0.\nSecondo il \"The Guardian\", \"le rivolte hanno evidenziato tensioni tra le grandi citt\u00e0 benestanti e le loro \"banlieue\" tristemente ghettizzate, casa di immigranti del Maghreb e dell'Africa Occidentale che non sono mai stati pienamente integrati nella societ\u00e0 francese e sono diventati una sottoclasse per cui disperazione e discriminazione sono la norma\". La BBC descrisse \"il malcontento tra i molti giovani francesi di origine nordafricana\" e la discriminazione nei confronti degli immigranti, evidenziando che \"il gruppo di pressione \"SOS Racisme\" porta alla luce regolarmente casi di datori di lavoro che scartano candidati con nomi stranieri\". \nIl comportamento della Polizia.\nGli agenti di polizia che lavorano nelle zone dove si svolsero le violenze sono frequentemente accusati di avere un atteggiamento di molestia e provocazione. I controlli d'identit\u00e0 sono estremamente frequenti, e spesso sono visti come \"battute di caccia\" che prendono di mira le minoranze. Il comportamento degli ufficiali \u00e8 spesso descritto come violento e privo di rispetto, conducendo a sospetti e odio da parte dei molti abitanti di queste aree. . Il comportamento di Sarkozy \u00e8 percepito come un assenso al comportamento della polizia coprendo i suoi abusi, il che ha portato la richiesta di presentare le sue dimissioni.\nIl panorama socio-politico.\nLe rivolte delle Banlieue, con la loro incontenibile forza, hanno infranto il muro mediatico che da svariati anni nascondeva al mondo intero la realt\u00e0 delle aree suburbane francesi.\nIn prima istanza, per poter comprendere le cause remote che sono alla base di questi scontri, bisogna focalizzare l'attenzione attorno al concetto cardine di periferia. Con questo termine si designa l'area suburbana che segna il confine tra il mondo provinciale e quello propriamente cittadino. La periferia \u00e8 pertanto il baluardo invalicabile che preclude qualunque possibilit\u00e0 di emancipazione sociale (mancano infatti infrastrutture, scuole, centri sociali) e che impedisce ai suoi stessi abitanti l'accesso diretto al cuore pulsante della vera citt\u00e0, sede delle principali attivit\u00e0 socio-economiche.\nUn'ulteriore tematica di grande rilevanza riguarda l'applicazione del modello di integrazione francese; per alcuni \u00e8 mancato completamente, a livello politico, un progetto concreto di integrazione degli stranieri nella comunit\u00e0 nazionale; diversamente dai modelli anglosassoni (in particolare gli USA), ove le generazioni successive discendenti dagli immigrati vedono migliorata la loro posizione culturale ed economica, in Francia si \u00e8 operata una compartimentazione derivata dall'assenza di miglioramenti da una generazione all'altra, compartimentazione la quale ha portato ad una scissione della societ\u00e0 in cittadini di serie A (ovvero i borghesi bianchi abitanti dei ricchi quartieri centrali) e cittadini di serie B (vale a dire gli stranieri abitanti delle Banlieue).\nEntit\u00e0 della rivolta.\nLe rivolte hanno preso essenzialmente la forma d'incendi e di lanci di sassi contro le forze dell'ordine, e in alcuni casi vi sono stati scontri che hanno visto fronteggiarsi diverse centinaia di persone tra polizia e giovani abitanti dei quartieri. Si sono anche verificati episodi di assalti con armi da fuoco, in particolare nel sobborgo a sud di Parigi di Grigny, dove i rivoltosi hanno usato pistole e carabine ferendo oltre 30 poliziotti.\nLa mattina del 3 novembre il bilancio era di 315 veicoli incendiati e 29 arresti a Clichy-sous-Bois e in zone adiacenti. La sera del 4 novembre, gli scontri sono continuati in un generale clima di tensione con una certa distensione a Clichy-sous-Bois, cittadina da cui sono cominciate le rivolte. La notte tra domenica 6 novembre e luned\u00ec 7 novembre \u00e8 stata quella con il bilancio pi\u00f9 alto, con veicoli incendiati, 395 arresti e un numero crescente di episodi di rivolta nelle citt\u00e0 al di fuori dell'\u00cele-de-France. A partire da marted\u00ec 8 novembre, il numero degli incendi ha cominciato ad abbassarsi.\nValutazioni dell'estensione delle violenze e dei danni avvenuti durante le rivolte sono in corso. Le cifre possono essere incomplete o inadeguate.\nCronologia degli eventi.\nGioved\u00ec 27 ottobre 2005, a Clichy-sous-Bois, due adolescenti, Zyed Benna di 17 anni e Bouna Traor\u00e9 di 15 muoiono fulminati da un trasformatore all'interno di una cabina elettrica e un terzo, Muhittin Altun di 17 anni, rimane gravemente ferito. Non \u00e8 chiaro il motivo per cui i tre si trovassero all'interno del trasformatore. Secondo alcuni i tre ragazzi, essendo inseguiti da una pattuglia di polizia, avevano scavalcato il muro per nascondersi, versione confermata anche da alcuni giornalisti australiani. Il prefetto locale Fran\u00e7ois Molins e il ministro degli interni dell'epoca, Nicolas Sarkozy, sostengono invece che i ragazzi non sono stati fisicamente inseguiti, e che la pattuglia di polizia era stata chiamata sul posto per un presunto tentativo di furto. Successivamente alle prime verifiche \u00e8 risultato che gli adolescenti non avevano nessuno tipo di coinvolgimento nel tentativo di furto in questione. La sera stessa cominciano gli scontri tra diverse centinaia di giovani e le forze dell'ordine. Vengono incendiate alcune auto, bidoni dell'immondizia e vi sono scontri piuttosto violenti tra forze dell'ordine e abitanti dei quartieri.\nLa mattina di sabato 29 ottobre 2005 viene organizzata una marcia silenziosa a cui partecipano anche il sindaco di Clichy-sous-Bois e i parenti delle vittime. Il sindaco chiede ufficialmente a Nicolas Sarkozy di aprire un'inchiesta ufficiale sui fatti. L'avvocato dei familiari dei ragazzi annuncia ai media di aver sporto denuncia contro ignoti per omissione di soccorso. Alla marcia partecipano circa un migliaio di persone, nonostante le due notti di scontri l'atmosfera sembra piuttosto tranquilla.\nVerso le 21 di domenica 30 ottobre 2005 si diffonde la notizia che \u00e8 stata lanciata una granata di gas lacrimogeno nella moschea Bilal di Clichy-sous-Bois, in quel momento gremita di fedeli raccolti in preghiera per celebrare la festa di Lyalat al-Qadr, una notte del Ramadan sacra per i mussulmani. Il ministro degli Interni ha confermato che il tipo di granata ritrovato \u00e8 dello stesso modello di quello usato dai reparti antisommossa della polizia francese, senza fornire ulteriori spiegazioni sui fatti. Allo stesso tempo il ministro dichiara la sua ferma intenzione di proseguire la sua politica di \"tolleranza zero\" e che si sbarazzer\u00e0 dei \"rifiuti\" e delle \"canaglie\". Il linguaggio di Sarkozy scatena un forte dibattito, fomentato anche dalle dichiarazioni del 20 giugno, in cui aveva affermato di voler \"ripulire le banlieues\" con il \"karcher\", l'idrante utilizzato per il lavaggio delle auto. In seguito a tali dichiarazioni, i parenti dei ragazzi morti hanno rifiutato di incontrare Sarkozy, accettando invece l'incontro con il primo ministro francese Dominique de Villepin.\nLa morte dei due adolescenti, il lancio dei gas lacrimogeni nella moschea e le dichiarazioni di Nicolas Sarkozy, hanno svolto il ruolo di detonatori di tensioni latenti gi\u00e0 da lungo tempo.\nCoordinamento e modalit\u00e0 di azione della rivolta.\nIl portavoce nazionale della polizia francese, Patrick Hamon, viene citato nel \"Wall Street Journal\" poich\u00e9 dice che non vi \u00e8 stata coordinazione tra le bande nei vari quartieri, spiegando per\u00f2 poi che i giovani separati nei quartieri comunicavano tramite SMS o via e-mail per organizzarsi, incontrarsi e avvertirsi l'un l'altro. Secondo l'edizione di \"The Guardian\" del 6 novembre 2005, Hamon dichiar\u00f2: \"Quel che noi notiamo \u00e8 che le bande di giovani, poco per volta, si stanno organizzando sempre pi\u00f9, preparando attacchi tramite messaggi fra cellulari e imparando come fare esplosivi con della benzina\". La polizia ha ritrovato delle bombe Molotov costruite in edifici abbandonati; il ministro della giustizia Jean-Marie Huet ha precisato all'Associated Press che questi esplosivi \"non sono stati improvvisati dai ragazzi nei loro bagni.\"\nReazioni alle rivolte.\nReazioni da parte dei politici e della polizia.\nUn funzionario di \"Action Police CFTC\", un sindacato ultra-minoritario della Polizia francese, ha descritto le rivolte come una \"guerra civile\", e ha richiesto l'intervento dell'esercito.\nQuesto ha provocato scalpore e, in particolare, la reazione del sindacato \"UNSA-Police\", che rappresenta la maggioranza dei poliziotti anti-sommossa, che descrive la situazione in termini meno drammatici.\nIn relazione alla rivolta, il Ministro degli Interni francese Nicolas Sarkozy ha affermato che i funzionari della Polizia dovrebbero essere armati con armi non letali per combattere la violenza urbana.\nIl governo francese, anche prima di questa rivolta, ha equipaggiato le forze di polizia con armi non letali (come flashbang e taser) al fine di trattare meglio la piccola delinquenza e i disordini urbani, specialmente, nelle comunit\u00e0 periferiche povere.\nDopo la quarta notte di violenze, Sarkozy annunci\u00f2 una politica di tolleranza zero verso la violenza urbana e annunci\u00f2 che 17 compagnie di polizia antisommossa(C.R.S.) e 7 squadre mobili di polizia (\"escadrons de gendarmerie mobile\") sarebbero state appostate nei quartieri violenti di Parigi. Sarkozy ha detto di credere che parte della violenza pu\u00f2 essere dovuta all'istigazione di bande organizzate. \"... Tutto questo non ci sembra essere completamente spontaneo\" ha detto. Agenti di polizia sotto travestimento sono stati mandati ad identificare \"capibanda, trafficanti di droga e pezzi grossi.\" L'approccio di Sarkozy \u00e8 stato criticato da politici di sinistra che richiedono maggiori fondi pubblici per case, istruzione e creazione di posti di lavoro e l'astensione da una \"pericolosa demagogia\". Sarkozy \u00e8 stato ulteriormente criticato dopo essersi riferito ai rivoltosi come \"racaille\" e \"voyous\" (che significa \"feccia\", \"canaglie\", \"malviventi\" o \"teppisti\").\nDurante la sua visita a Clichy-sous-Bois, il Ministro dell'Interno doveva incontrare le famiglie dei due giovani uccisi, ma, dopo che un lacrimogeno \u00e8 stato buttato dentro alla moschea di Clichy, le famiglie si sono ritirate dall'incontro. Il fratello di Banou Traor\u00e9, Siyakah, ha detto \"Non vedremo Sarkozy in nessun modo, perch\u00e9 \u00e8 un incompetente. Quello che \u00e8 successo nella moschea mostra assoluta mancanza di rispetto.\"\nLe famiglie alla fine si sono incontrate con Dominique de Villepin il 3 novembre.\nIl quotidiano di sinistra \"Liberation\" fa riferimento all'esasperazione dei giovani delle periferie, come contraltare ai continui interventi della polizia e del ministro degli interni Sarkozy (\"mancanza di rispetto\")\n. Un parente di un alunno ha dichiarato che \"Bruciare una scuola \u00e8 inaccettabile, Sarkozy si\", questa dichiarazione era su tutta la stampa francese, compresa il conservatore \"Le Figaro\".\nAzouz Begag, ministro delegato per la promozione delle pari opportunit\u00e0, ha dichiarato, in opposizione a Sarkozy che il ministro \u00e8 stato, nelle sue dichiarazioni: \"impreciso e bellicoso\", e questo non ha certo aiutato a sedare gli animi nelle periferie in rivolta.\nIl 5 novembre, il pubblico ministero di Parigi Yves Bold ha dichiarato alla radio \"Europe 1\": \"Tutta la rivolta fa pensare ad un'apparente organizzazione\". Alcuni residenti di Aulnay-sous-Bois, secondo quanto riportato dalla Reuters,\nsospettano che i ribelli siano in qualche modo collegati al traffico di droga o coordinati da fondamentalisti islamici.\nNel frattempo, sempre un residente di Aulnay-sous-Bois considera questa, una rivolta ingiustificata. Jeremie Garrigue, di 19 anni, dubita che ci sia un coordinamento: \"Se questi ragazzi fossero stati organizzati, avrebbero fatto di peggio -- avrebbero usato fucili e bombe contro il municipio delle citt\u00e0 e le prefetture\", -- \"Sono tutte teorie dei politici\", incalza una donna di nome Samia, la cui sua principale testimonianza verte sulle minacce rivolte a suo figlio da alcuni rivoltosi. \"Noi purtroppo viviamo in questa realt\u00e0\".\nAlcuni leader musulmani delle comunit\u00e0 arabe e africane in Francia hanno pronunciato un fatw\u0101, una prescrizione religiosa, contro le rivolte. \"\u00c8 assolutamente vietato per qualunque musulmano... di prendere parte a qualsiasi azione che colpisce ciecamente la propriet\u00e0 privata o pubblica o che possa mettere in pericolo la vita di altri\" dice la fatwa dell'Unione delle Organizzazioni Islamiche di Francia.\nReazioni da parte dei Vigili del Fuoco.\nI Pompieri di Parigi hanno sviluppato un \"Piano di violenza urbana\", ispirato all'esperienza dei vigli del fuoco dell'Ulster (\"Lib\u00e9ration\", Ott. 29). La \"zona calda\" \u00e8 identificata e le autopompe aspettano all'esterno di questa zona. Quando un incendio \u00e8 denunciato, una squadra minima \u00e8 inviata (due uomini fuori dall'autopompa) sotto la copertura delle forze di polizia; se l'incendio non \u00e8 a rischio di diffondersi o causare vittime, i vigili del fuoco si ritirano senza cercare di spegnerlo. Mentre sono nella zona, i vigili del fuoco stanno allerta per lanci di oggetti. La topografia dell'area \u00e8 tenuta in considerazione in modo da evitare che i vigili del fuoco siano intrappolati in un vicolo cieco.\nDurante gli eventi correnti, sono stati chiamati uomini e mezzi da altri d\u00e9partement come rinforzo; essi sono stati dislocati per difendere zone tranquille (p.e. L'abitato di Parigi), mentre il Corpo dei Vigili del fuoco di Parigi, che \u00e8 un'organizzazione militare, lavorava nelle zone calde.\nAlcuni vigili del fuoco sono stati feriti da vetri rotti o da bottiglie molotov, e ci sono rapporti di attacchi mediante pistole ad aria compressa."}
{"id": "232262", "revid": "339392", "url": "https://it.wikipedia.org/wiki?curid=232262", "title": "Rivolte nella periferia di Parigi (2005)", "text": ""}
{"id": "232266", "revid": "2225", "url": "https://it.wikipedia.org/wiki?curid=232266", "title": "Ieri, oggi e domani", "text": ""}
{"id": "232267", "revid": "2225", "url": "https://it.wikipedia.org/wiki?curid=232267", "title": "Ieri oggi e domani", "text": ""}
{"id": "232268", "revid": "1728", "url": "https://it.wikipedia.org/wiki?curid=232268", "title": "Festival", "text": "Un festival (: o, alla francese, ), o raramente festivale, \u00e8 un evento festivo, spesso tenuto da una comunit\u00e0 locale, centrato su un certo tema.\nDescrizione.\nTale manifestazione \u00e8 di solito a carattere periodico, normalmente articolata lungo un giorno solo o un periodo di tempo intorno ad una settimana, ed ha come tema la cultura o lo spettacolo. Si pu\u00f2 svolgere in una citt\u00e0 sola o in una zona pi\u00f9 ampia. Durante lo svolgimento di un festival hanno luogo manifestazioni di vario tipo (ad es. concerti durante un festival musicale), anche non strettamente correlate alla tipologia di festival.\nPer le caratteristiche suddette, il festival si differenzia pertanto:"}
{"id": "232269", "revid": "729019", "url": "https://it.wikipedia.org/wiki?curid=232269", "title": "Crenarchaeota", "text": "I Crenarchaeota, o \"Sulfobacteria\", sono un phylum degli Archaea.\nInizialmente si pensava che gli organismi appartenenti a questo phylum fossero archebatteri estremofili (ipertermofili o psicrofili estremi), ma recenti studi hanno evidenziato la loro massiccia presenza nell'ambiente marino (costituiscono la maggior parte degli archebatteri negli oceani). Risultano negativi alla colorazione di Gram e hanno cellule di varia forma: bacilli, cocchi, cellule filamentose e altre forme pi\u00f9 strane.\nIpertermofili.\nLe specie estremofile di questo phylum, tra le quali la pi\u00f9 conosciuta \u00e8 \"Sulfolobus solfataricus\", si trovano in habitat vulcanici terrestri e sottomarini: solfatare (Sulfolobus e Acidianus), bocche vulcaniche sottomarine a basse profondit\u00e0, ma anche black smoker a migliaia di metri sotto il livello del mare, dove le temperature superano i 100\u00a0\u00b0C grazie all'enorme pressione dell'acqua (Pyrolobus, Pyrodictium e Pyrobaculum).\nLa maggior parte sono anaerobi obbligati (usano lo zolfo al posto dell'ossigeno), eccetto alcuni (Sulfolobus) che sono invece aerobi e eterotrofi, cosa che garantisce loro un metabolismo particolarmente rapido rispetto agli altri termofili.\nCrenarchaeota acquatici.\nLa presenza di Crenarchaea marini \u00e8 stata individuata di recente, attraverso misurazioni nelle acque della concentrazione dei lipidi di membrana caratteristici del phylum. Sono stati individuati anche in ambienti di acqua dolce, cosa che fa pensare a una presenza ubiquitaria di questi microrganismi."}
{"id": "232271", "revid": "9282", "url": "https://it.wikipedia.org/wiki?curid=232271", "title": "Nicol\u00f2 Tartaglia", "text": ""}
{"id": "232273", "revid": "1855146", "url": "https://it.wikipedia.org/wiki?curid=232273", "title": "Ministri degli affari esteri del Regno d'Italia", "text": "I ministri degli affari esteri del Regno d'Italia si sono avvicendati dal 1861 (proclamazione del Regno d'Italia) al 1946 (nascita della Repubblica Italiana)."}
{"id": "232281", "revid": "6923", "url": "https://it.wikipedia.org/wiki?curid=232281", "title": "Adobe Director", "text": "Adobe Director era un software prodotto da Adobe, utile per la creazione di applicazioni multimediali. Deriva da VideoWorks prodotto da MacroMind nel 1985, rinominato in Director nel 1987 circa, acquisito da Macromedia nel 1993 e divenuto Macromedia Director, e infine acquisito da Adobe a partire dalla versione 11 del 2008. Adobe ne ha cessato la vendita e il supporto nel 2017.\nDirector consente la creazione di applicazioni multimediali \"stand-alone\" (ossia un singolo eseguibile) e \"installation-less\" (senza necessit\u00e0 di installazione) che possono essere distribuite con CD o DVD. \u00c8 possibile anche distribuire le applicazioni via Web poich\u00e9 il software consente l'esportazione in formato ShockWave Flash, leggibile attraverso un plugin per tutti i pi\u00f9 comuni browser.\nFilosofia e funzionamento.\nDirector mutua i concetti del cinema (come il titolo stesso fa presupporre): abbiamo dunque uno \"Stage\" che \u00e8 il palcoscenico, ossia la finestra dove girer\u00e0 l'applicazione; abbiamo poi il \"Cast\", cio\u00e8 tutta quella serie di contenuti che compongono l'applicazione: testi, musiche, immagini, suoni, grafica. Un altro elemento \u00e8 lo \"Score\", ossia un diagramma che mostra sull'asse \"y\" qual \u00e8 l'oggetto che compie l'azione e sull'asse \"x\" quando la effettua.\nIntegrando le informazioni di queste tre schermate l'autore ha il pieno controllo dei contenuti multimediali, determinandone la visualizzazione temporizzata, l'animazione, e la sparizione.\nDirector dunque sembra nascere come sistema per fare animazioni, ma col tempo si \u00e8 evoluto consentendo la realizzazione di applicazioni multimediali pi\u00f9 complesse.\nDalla versione 7 si \u00e8 arricchito con shockwave 3d che permette le gestione nativa di grafica 3D anche piuttosto complessa. Non \u00e8 infrequente vedere realizzati con Director veri e propri giochi 3D distribuiti tramite web o cd multimediali con viaggi virtuali.\nIl linguaggio di scripting.\nAd ogni oggetto e/o ad ogni frame di animazione \u00e8 possibile associare uno script che consente la realizzazione di comportamenti complessi. Il linguaggio di scripting, che si chiama Lingo, dispone di circa 1000 comandi, e consente una dot notation, ossia \"oggetto.propriet\u00e0.metodo(parametri)\"."}
{"id": "232283", "revid": "125634115", "url": "https://it.wikipedia.org/wiki?curid=232283", "title": "Les Claypool", "text": "Le sue capacit\u00e0 con il basso elettrico l'hanno portato alla ribalta, grazie alla notevole abilit\u00e0 tecnica e allo stile originale e creativo, tanto da essere considerato da molti uno dei pi\u00f9 grandi bassisti di tutti i tempi. Nonostante citi virtuosi del basso come Geddy Lee dei Rush tra le sue pi\u00f9 grandi influenze, Claypool mischia tecniche di tapping tipiche dell'heavy metal con una tecnica di slapping simile a quella di Larry Graham per sviluppare il suo stile unico, un misto di heavy metal, funk, flamenco e altri.\nBiografia.\nCresce a El Sobrante, in California, in una famiglia di operai. Conosce il rock dei Led Zeppelin e di Jimi Hendrix grazie al compagno di classe Kirk Hammett, futuro membro dei Metallica. Inizia a suonare il basso all'et\u00e0 di 14 anni, e dopo l'esperienza nel gruppo jazz della scuola inizia a suonare in una cover band locale, i Tommy Cranck Band, dove sviluppa la sua tecnica di slapping. Da adolescente acquista in un negozio di strumenti nella sua citt\u00e0 natale un basso usato, un quattro corde, noce e mogano, scala 32\", a cui aggiunger\u00e0 poi un ponte tremolo, costruito dal liutaio Carl Thompson. In seguito si far\u00e0 costruire una serie di bassi dallo stesso liutaio, tra cui il famoso \"Rainbow Bass\", un sei corde \"fretless\" con scala 36\".\nNel 1986 partecipa a un'audizione per sostituire il deceduto bassista dei Metallica Cliff Burton, ma non ottiene il posto a causa del suo look bizzarro e dello stile considerato troppo funky e inadatto al thrash metal del gruppo. Nei tardi anni ottanta entra nel gruppo thrash metal Blind Illusion, dove incontra il chitarrista Larry LaLonde, col quale, nel 1989, former\u00e0 i Primus.\nDalla met\u00e0 degli anni novanta d\u00e0 vita a diversi progetti paralleli ai Primus, tra cui i Sausage, con cui nel 1994 pubblica l'album \"Riddles Are Abound Tonight\", i Les Claypool and The Holy Mackerel, che nel 1996 pubblicano l'album \"Highball with the Devil\", e i Les Claypool's Fearless Flying Frog Brigade, con cui suona musiche di Pink Floyd, King Crimson e Beatles.\nHa inoltre collaborato con Trey Anastasio e Stewart Copeland nel progetto Oysterhead, pubblicando l'album \"The Grand Pecking Order\" nel 2001: con il virtuoso della chitarra Buckethead, il tastierista funk Bernie Worrell e l'ex batterista dei Primus, Bryan Mantia, cre\u00f2 i Colonel Claypool's Bucket of Bernie Brains, pubblicando l'album \"The Big Eyeball in the Sky\".\nHa prodotto e suonato sull'album \"Be Careful What You Wish For...\" di Gabby La La, la prima artista che Claypool prende nella sua etichetta Prawn Song Records dal 1993, e che occasionalmente prende parte al progetto Les Claypool's Fancy Band.\nNel 2006 \u00e8 uscito il primo lavoro a nome Les Claypool, \"Of Whales and Woe\", che ha ricevuto un buon successo di critica.\nLo stesso anno esordisce come scrittore, pubblicando \"A sud del capanno\" (\"South of the Pumphouse\", Quarup Editrice, 2009) e come attore e regista in un film da lui prodotto, \"Electric Apricot\", una sorta di falso documentario su un fittizio gruppo musicale.\nNel 2016 ha fondato, insieme al polistrumentista americano Sean Lennon, il gruppo \"The Claypool Lennon Delirium\", col quale ha pubblicato tre dischi: \"Monolith of Phobos,\" \"Lime &amp; Limpid Green\" e \"South of Reality\".\nVita privata.\nClaypool vive a El Sobrante con la moglie e i due figli, Cage e Lena, nella casa e studio \"Rancho Relaxo\", dove registra la maggior parte della sua musica."}
{"id": "232287", "revid": "465169", "url": "https://it.wikipedia.org/wiki?curid=232287", "title": "Chiesa della Gran Madre di Dio (Torino)", "text": "La chiesa della Gran Madre di Dio \u00e8 uno dei pi\u00f9 importanti luoghi di culto cattolici di Torino. Situata nella piazza omonima, si trova sulla riva destra idrografica del fiume Po, nel quartiere Borgo Po, immediatamente prospiciente al Ponte Vittorio Emanuele I e alla centrale piazza Vittorio Veneto; insieme a questi scorci, uniti alla visuale del vicino Monte dei Cappuccini, completa uno dei panorami pi\u00f9 noti e suggestivi dell'area orientale del centro storico di Torino.\nIl progetto fu opera dell'architetto della corte sabauda Ferdinando Bonsignore (1760-1843) che diede alla chiesa forme e proporzioni ispirate dichiaratamente a quelle del Pantheon di Roma, di stile neoclassico-adrianeo.\nLa prima pietra fu posata da Vittorio Emanuele il giorno 23 luglio 1818 e la chiesa venne ultimata nel 1831 come parte del \"quinto ingrandimento\" della citt\u00e0 di Torino voluto da Carlo Felice: con esso sorsero anche la grande piazza Vittorio Veneto (allora piazza Vittorio Emanuele), gli ultimi due isolati della via Porta Nuova, la piazza Carlo Felice e gli isolati che fronteggiano la parte a mezzogiorno del Corso dei Platiani (oggi Corso Fiume).\nStoria.\nL'edificio, unica chiesa della citt\u00e0 di propriet\u00e0 comunale, fu eretto per volont\u00e0 del corpo decurionale della citt\u00e0 per festeggiare il ritorno del re Vittorio Emanuele I di Savoia il 20 maggio 1814, dopo la ritirata dell'esercito di Napoleone e la fine del dominio francese. \nSul timpano del pronao che sovrasta il suo ingresso \u00e8 ben visibile l'epigrafe dedicatoria , coniata dal latinista Michele Provana del Sabbione. La dedica, cos\u00ec come la costruzione dell'intero tempio, raccolse severe critiche fra i contemporanei per via del fatto che si fa menzione della \"venuta\" o \"arrivo\" (in latino: \"advent\u016ds\") del Re e non del suo \"ritorno\" (in latino: \"red\u012dtus\") dopo l'esilio.\nIl progetto di Ferdinando Bonsignore, artista di chiaro indirizzo neoclassico, venne scelto in seguito a un concorso e avviato alla realizzazione soltanto nel 1818, dopo la solenne posa della prima pietra. \nLa costruzione del tempio si interruppe per circa un decennio e il cantiere riprese i lavori sotto il regno di Carlo Felice dal 1827. L'edificio fu inaugurato nel 1831 sotto il regno del successore Carlo Alberto la cui salma qui ebbe l'ultima solenne benedizione il 14 ottobre 1849 prima di essere tumulata nella Basilica di Superga. Oltre a Bonsignore diedero il loro contributo l'architetto Giuseppe Formento e l'ingegnere monregalese Virginio Bordino, che ide\u00f2 il sistema per erigere sullo stilobate le grandi colonne del pronao esastilo. Nei lavori di costruzione fu coinvolto anche l'architetto casalese Luigi Canina, residente a Roma, che fu spesso consultato per questioni architettoniche relative all'edificio ed ebbe altres\u00ec l'incarico di mantenere i contatti con gli scultori Bertel Thorvaldsen e Carlo Finelli, in occasione della realizzazione delle statue e dei bassorilievi, opere eseguite da giovani allievi delle Accademie italiane e in particolare dell'Accademia di Belle Arti di Torino, da poco riformata.\nDescrizione.\nEsterno.\nL'edificio sorge rialzato rispetto alla piazza circostante grazie a un alto basamento costituito da un'ampia scalinata al termine della quale si trova il grande pronao esastilo, costituito da sei colonne frontali; all'interno del pronao vi sono altre due colonne, una per ciascun lato, affiancate da tre pilastri addossati alle pareti. Le dieci colonne e i sei pilastri recano capitelli corinzi e il pronao nel suo complesso conferisce alla struttura un marcato aspetto neoclassico. \nSull'alto frontone vi \u00e8 il timpano scolpito con un altorilievo marmoreo del 1827 attribuito a Francesco Somaini di Maroggia (1795-1855), che rappresenta la Vergine con Bambino che riceve omaggio da parte dei decurioni torinesi, committenti dell'edificio religioso.\nSotto il pronao, ai lati del portale, vi sono due nicchie contenenti statue di santi:\nAlla base della scalinata, ognuna su un grande basamento posto a lato della struttura, sono presenti due statue, rappresentanti la \"Fede\" e la \"Religione\", realizzate dallo scultore carrarese Carlo Chelli nel 1828, spesso erroneamente interpretate come rappresentazione della Madonna.\nLa \"Fede\", sulla sinistra, \u00e8 rappresentata da una figura femminile con un nastro intrecciato sul petto e un manto che la ricopre interamente lasciando scoperti, oltre al volto e alle mani, il piede sinistro che calza lo stesso tipo di sandalo della seconda statua, la \"Religione\". Con la mano destra tiene un libro aperto, nella sinistra alzata verso il cielo tiene con un calice. Alla sua destra vi \u00e8 un piccolo angelo seminudo, in piedi, con un bastone nella mano destra e la sinistra rivolta verso la donna.\nLa \"Religione\", sulla destra, \u00e8 raffigurata da una donna con lungo abito chiuso da un nastro e ricoperta da un manto. Impassibile, ha lo sguardo verso l'orizzonte e sembra non accorgersi del giovane che le sta inginocchiato accanto e che le tende due tavole di pietra bianche. Con la mano destra impugna una croce.\nVittorio Emanuele I di Savoia, al centro, ai piedi della scalinata, \u00e8 raffigurato con una statua marmorea colossale di quasi dieci metri, opera di Giuseppe Gaggini, docente all'Accademia Albertina di Torino, iniziata nel 1849, ma terminata soltanto nel 1869. Essa fu completata per volere di re Vittorio Emanuele II, cos\u00ec come recita la l'iscrizione sul retro del basamento, decorata con stemma comunale: \"VITTORIO EMANUELE II RE D'ITALIA QUESTA STATUA DONATA AI TORINESI L'ANNO MDCCCLXIX\".\nSul fronte del basamento invece, una seconda iscrizionene descrive il soggetto: \"VITTORIO EMANUELE I RE DI SARDEGNA RESTITUITO AL SUO POPOLO IL XX MAGGIO MDCCCXIV NE CORONAVA LA FEDELT\u00c0 SECOLARE\". L'opera fu posta sul basamento, con una cerimonia ufficiale, soltanto nel 1885.\nLa chiesa, per la sua specifica forma architettonica, non \u00e8 provvista di campanile: una torre campanaria con orologio fu eretta, distaccata da essa, soltanto nel 1830, presso un edificio posto sul lato destro della piazzetta, ovvero all'angolo con via Bonsignore, dove furono allestiti altres\u00ec l'oratorio, gli uffici e gli archivi parrocchiali.\nInterni.\nL'interno della chiesa appare molto semplice, a navata unica a pianta circolare; l'altare maggiore posto a oriente e ricavato in un'abside semicircolare caratterizzata da due grandi colonne in porfido rosso, contrapposte alle altre due analoghe che affiancano il portale d'accesso, posizionato a occidente. \nDi notevole importanza \u00e8 l'apparato scultoreo, alla quale realizzazione parteciparono gli scultori Angelo Bruneri (San Maurizio), Giuseppe Bogliani (San Carlo Borromeo e San Giovanni Battista), Carlo Caniggia (Amedeo IX di Savoia), Giuseppe Chialli (San Marco), Antonio Moccia (Margherita di Savoia), Andrea Galassi a cui si deve la statua della \"Gran Madre di Dio\" con il Bambino, situata dietro l'altare maggiore, avvolta da un'aura mistica costituita da raggi dorati e sovrastata da una grossa corona lignea sorretta da due putti. Nelle nicchie laterali interne sono presenti statue raffiguranti: San Maurizio, la beata Margherita di Savoia, il beato Amedeo IX di Savoia e San Giovanni Battista, patrono della citt\u00e0. Del Novecento sono invece il grande crocifisso dello scultore Edoardo Rubino e un bassorilievo di Umberto Baglioni. \nAlla base della cupola vi \u00e8 una decorazione costituita da ghirlande scolpite alternate a quattro bassorilievi che narrano episodi della \"Vita della Vergine\", ovvero: \"Nativit\u00e0\", \"Presentazione al Tempio\", \"Sposalizio,\" \"Incoronazione\", realizzati su disegno e modello di Carlo Finelli dagli scultori milanesi Gaetano Motelli, Abbondio Sangiorgio, Francesco Somaini, e Francesco Stanga. \nLa parte pi\u00f9 importante e caratteristica della chiesa \u00e8 indubbiamente la cupola. Essa \u00e8 caratterizzata da cinque ordini di lacunari ottagonali di misura decrescente decorati in stucco ed \u00e8 considerata un capolavoro del neoclassico piemontese; la struttura \u00e8 interamente realizzata in calcestruzzo e termina con un oculo circolare di oltre tre metri di diametro da cui filtra la luce zenitale. \nNei vani sottostanti collocati all'interno del basamento della chiesa, in una cripta disegnata da Giovanni Ricci, si trova il Sacrario dei Caduti della prima guerra mondiale inaugurato il 25 ottobre 1932, alla presenza di Benito Mussolini.\nTradizioni e leggende.\nSecondo una tradizione infondata, la chiesa sorgerebbe sul luogo ove, nell'antichit\u00e0, si trovava un tempio dedicato alla dea egizia Iside, conosciuta anche come \"Grande Madre\".\nDavanti alla chiesa venivano esposti i cadaveri abbandonati in attesa di riconoscimento; essi venivano precedentemente esposti di fronte al Palazzo Reale.\nUna delle due statue ai lati della scalinata, quella di sinistra, rappresenta una donna che tiene nella mano destra un libro aperto e con la sinistra leva un calice. Per gli amanti dell'esoterismo tale statua, rappresentante ufficialmente la Fede, non sarebbe altro che la stessa Madonna, con in mano il Santo Graal, e indicherebbe un punto che dovrebbe portare al ritrovamento del prezioso calice, il che indurrebbe a pensare che la leggendaria reliquia si trovi proprio in questa citt\u00e0."}
{"id": "232289", "revid": "106456", "url": "https://it.wikipedia.org/wiki?curid=232289", "title": "Codice (teoria dell'informazione)", "text": "Il codice, nella teoria dell'informazione, e specificatamente nelle telecomunicazioni, nell'elettronica e nell'informatica, \u00e8 un sistema di segnali, segni o simboli convenzionalmente designati per rappresentare un'informazione.\nSignificati.\nIl termine codice viene usato con due significati:\nUn codice si dice efficiente quando utilizza un numero di simboli strettamente necessario per codificare l'informazione, mentre all'opposto si dice ridondante quando usa un numero di simboli abbondanti, e quindi pi\u00f9 di quelli necessari, ma utili per semplificare la generazione e la interpretazione delle informazioni.\nDefinizione formale.\nSia \"S\" un insieme finito di elementi detto alfabeto del codice, come ad esempio le due facce con una moneta (T, C). Un insieme \"A\" di sequenze costruite giustapponendo uno o pi\u00f9 elementi di \"S\" \u00e8 un codice. Ogni elemento di \"A\" \u00e8 una parola del codice e il numero di elementi dell'alfabeto usati per costruirla ne indica la lunghezza. Perch\u00e9 un codice abbia utilit\u00e0 e senso, tuttavia, dev'essere associato con qualche meccanismo controllabile (formula, algoritmo, elenco ben definito, ...) a un insieme di possibili dati che deve rappresentare fedelmente e dunque averne la stessa cardinalit\u00e0. Per esempio, l'insieme {T, C, TC, TT} \u00e8 un codice e pu\u00f2 essere usato come codifica dei numeri 0, 1, 2, 3.\nPropriet\u00e0.\nGiustapponendo pi\u00f9 parole del codice si ha un messaggio costruito su tal codice, come ad esempio TTC o TCTC. Dipendentemente dal fatto che un qualsiasi messaggio possa essere scomposto in modo che esista un'unica serie di parole del codice che la compongano il codice si dice univocamente decodificabile o meno. Il codice di cui sopra non \u00e8 univocamente decodificabile poich\u00e9 il messaggio TT potrebbe essere scomposto come la ripetizione 2 volte della parola T o la parola stessa del codice TT. Al contrario, {C, TC, TTC, TTTC} \u00e8 un codice univocamente decodificabile. Un codice in cui tutte le parole hanno la stessa lunghezza si dice codice a blocchi o in caso contrario codice a lunghezza variabile.\nAltre propriet\u00e0 di un codice sono la capacit\u00e0 di correggere errori, comprimere i messaggi, essere lineari o meno, essere utilizzabili in crittografia o essere istantanei.\nLo studio dei codici in maniera sistematica come elementi fondamentali per la teoria dell'informazione e della trasmissione \u00e8 nato nel 1948 con il lavoro di Claude Shannon.\nEsempi.\nUn esempio tradizionale di codice \u00e8 il Morse, appartenente alla codifica di caratteri e utilizzato nei primi tempi della telegrafia (1840): in esso, ad ogni lettera dell'alfabeto latino (l'insieme di informazioni da rappresentare) viene assegnata una sequenza di punti e linee (gli elementi dell'alfabeto usato per la codifica).\nAltre esempi di codifica sono la codifica digitale di un segnale analogico ovvero la conversione analogico-digitale, la codifica di sorgente e la codifica di canale.\nUtilit\u00e0.\nL'univocit\u00e0 della rappresentazione gioca un ruolo cruciale in tutte le applicazioni della codifica (il procedimento di trasportare gli elementi dalla rappresentazione di partenza a quella definita dal codice) e di decodifica (l'inverso). I codici risultano utili quando la comunicazione verbale normale non \u00e8 sufficiente o non \u00e8 praticabile. Con un'opportuna codifica \u00e8 possibile descrivere realt\u00e0 ben pi\u00f9 complesse del lessico del linguaggio naturale, come ad esempio un'immagine o una serie di suoni. \nCon l'avvento dell'informatica e delle telecomunicazioni i codici hanno preso ulteriore piede per la trasmissione affidabile e la compressione dati, anche se gi\u00e0 all'epoca del telegrafo venivano usate delle parole in codice per trasmettere frasi di uso particolarmente frequente, ad esempio:\nCodice di G\u00f6del.\nIn matematica, la numerazione di G\u00f6del \u00e8 alla base della dimostrazione del Teorema di incompletezza. In tal caso, l'idea consiste nel trasformare la notazione matematica in un numero naturale."}
{"id": "232293", "revid": "247222", "url": "https://it.wikipedia.org/wiki?curid=232293", "title": "Mighty Mouse", "text": ""}
{"id": "232294", "revid": "1226", "url": "https://it.wikipedia.org/wiki?curid=232294", "title": "Film western", "text": ""}
{"id": "232295", "revid": "2225", "url": "https://it.wikipedia.org/wiki?curid=232295", "title": "Film Western", "text": ""}
{"id": "232298", "revid": "599013", "url": "https://it.wikipedia.org/wiki?curid=232298", "title": "Etnobotanica", "text": "L'etnobotanica \u00e8 una scienza interdisciplinare e transdisciplinare (al confine tra antropologia culturale e botanica) che si occupa dell'uso e della percezione delle specie vegetali all'interno di una o pi\u00f9 societ\u00e0 umane. Di conseguenza, essa si lega alla situazione geopolitica e culturale di queste ultime, denotandone vicende storiche, usanze, costumi e forme linguistiche spesso importanti per ricostruire la loro origine e la loro provenienza.\nIn particolare l'etnobotanica studia gli usi e le rappresentazioni degli usi popolari delle specie vegetali nei seguenti domini:\nL'etnobotanica intesse spesso relazioni con altre due scienze inter- e trans-disciplinari (etnoscienze): l'etnobiologia (e soprattutto l'etnomicologia, l'etnozoologia, l'etnopedologia, l'etnoclimatologia); l'etnofarmacologia e l'etnomedicina; l'agro-ecologia e l'ecologia umana; gli studi sulla diversit\u00e0 bio-culturale; l'etnolinguistica.\nIl termine inglese \"ethnobotany\", inteso a definire la disciplina come una scienza, nacque alla fine del XIX secolo, nel 1895, e fu coniato da John W. Harshberger, botanico tassonomista statunitense, dell'Universit\u00e0 della Pennsylvania. Egli usa il termine per la prima volta per definire \u201clo studio dell'uso delle piante nelle societ\u00e0 primitive\u201d.\nStoria.\nSe il termine moderno nasce solo di recente, l'etnobotanica come campo del sapere o come modalit\u00e0 del conoscere era gi\u00e0 presente da prima. Possiamo dire che i primi \u201cetnobotanici\u201d (ante litteram) sono stati in un certo senso i primi uomini, che, pur partendo da alcune basi biologiche, hanno dovuto costruirsi un sapere empirico basato sull'imitazione degli animali e su esercizi di \u201cprova ed errore\u201d. Seguendo questo ragionamento, possiamo leggere gli antichi erbari o testi sulle piante medicinali come primi esempi di letteratura etnobotanica (lato sensu), in quanto raccolgono testimonianze sugli utilizzi delle piante da parte delle popolazioni. In questo senso possono essere lette le varie farmacopee delle tradizioni mediche pi\u00f9 strutturate, come la cinese, l'ayurvedica e la medicina greco-romana ed islamica, ed i testi medioevali europei.\nMa non vanno dimenticati i dati provenienti dal Nuovo Mondo. In effetti, dato che i reperti scritti in lingua originale sono quasi del tutto assenti, e le informazioni relative all'uso delle piante furono raccolte da osservatori europei che, possiamo dire che queste operazioni assomigliano molto a ci\u00f2 che noi oggi chiamiamo etnobotanica. Come esempio vediamo il Codex Badianus del 1542. \u00c8 il primo esempio di testo sulla tradizione erboristica Messicana, compilato dal medico Azteco Manuel de la Cruz ascoltando i vecchi guaritori, e successivamente tradotto dal clero spagnolo. Ricchissimo in illustrazioni, descrizioni, usi e nomi locali delle piante.\nNegli stessi anni il Re di Spagna manda il dottor Francisco Hernandez a documentare gli usi delle painte da parte degli nativi d'America. Dopo anni passati in Nord America Hernandez scrive il suo Rerum Medicarum Nuovae Hispaniae Thesaurus, seu Plantarum, Animalium, Mineralium Mexicanorium Historia (pubblicato per\u00f2 solo nel 1651). \nNel 1648 Guilhermo Piso racconta la fauna e la flora del Brasile nel suo Historia Natural de Brasil.\nMa \u00e8 il XVIII secolo che vede la nascita dei nuovi concetti che porteranno alla definizione moderna. Nel 1682 John Ray descrive nel suo Methodus Plantarum il primo concetto di specie, e tra il 1686 ed il 1704 sempre John Ray compila la prima Flora europea (Historia Plantarum).\nNel 1753 Linneo scrive \"Species Plantarum\". Anche se Linneo non gir\u00f2 mai il mondo, lo fecero i suoi studenti, che riportarono in Europa importantissimi campioni floristici, ma anche resoconti della cultura, degli usi e dei costumi delle terre visitate e dei rapporti dell'uomo con le piante. Kalm ad esempio studi\u00f2 la flora e gli usi etnobotanici nei futuri USA, mentre Loffling fu il primo etnobotanico del Sud America. Hasselquist studi\u00f2 il Medio Oriente; Forsskel non torn\u00f2 vivo dallo Yemen ma le sue osservazioni furono riportate dai compagni di viaggio. Osbeck viaggi\u00f2 in Cina e Thunberg compil\u00f2 la \u201cFlora Japonica\u201d. Solander partecip\u00f2 al viaggio di Cook per circumnavigare il globo, riportando in Europa 1200 nuove specie appartenenti a 100 nuovi generi. Sparrmann, altro studente, partecip\u00f2 anch'egli ad uno degli altri viaggi di Cook.\nIl XIX secolo \u00e8 il secolo dei grandi esploratori etnobotanici ante litteram: Alexander von Humboldt, Aim\u00e9 Bonpland, Alfred Russel Wallace, Joseph Hooker, e soprattutto Richard Spruce, naturalista autodidatta ed il pi\u00f9 importante esploratore delle piante della sua epoca (17 anni passati tra l'Amazzonia e la Cordigliera delle Ande).\nQuesti studiosi tendono a focalizzarsi su popoli \u201caborigeni\u201d e \u201cprimitivi\u201d, con un interesse per la documentazione etnografica, e la produzione di liste di piante e \u201cmalattie\u201d trattate. \nNel 1874 Stephen Powers conia il termine \u201cbotanica aborigena\u201d cio\u00e8 \u201clo studio di tutte le forme del mondo vegetale che gli aborigeni usano come fonte di cibo, di medicinali, di materiale tessile, di ornamenti ecc.\u201d \nAlla fine del secolo si passa da un'attivit\u00e0 di esplorazione e di studio occasionale ad un interesse accademico che necessita e quindi stimola studi pi\u00f9 sistematici, non meramente collezioni di piante ed usi ma comparazione e raccolta completa all'interno di una popolazione o area.\nNel 1895 viene per l'appunto coniato il termine etnobotanica.\nA partire da questi anni fino agli anni trenta del secolo successivo si ha un continuo svilupparsi di studi sistematici.\nCon il XX secolo si ha un generale riorientamento teorico nel campo dell'etnobotanica, gi\u00e0 iniziato negli ultimi decenni del XIX secolo. Al botanico si unisce sempre pi\u00f9 spesso l'etnologo o l'antropologo, e si passa da liste di piante ed usi ad una concezione dello studio delle relazioni uomo-pianta come un modo per comprendere le basi cognitive di una cultura, e il modo in cui l'uomo ha influenzato le piante e viceversa. Si rinforza il concetto di relativismo culturale, comprendendo come la tassonomia aborigena, seppur non coincidente con quella di Linneo, sia altrettanto complessa e basata sulla biologia. Lo studio delle piante allucinogene chiarisce il carattere complesso delle credenze religiose. L'antropologia medica sottolinea l'importanza e significativit\u00e0 dei concetti non occidentali di salute e malattia, e chiarisce i rapporti tra spiritualit\u00e0, psicologia e farmacologia delle piante.\nCon l'affannarsi delle conoscenze sui rapporti uomo-pianta nasce la nuova sensibilit\u00e0 ecologica: coscienza dell'interrelazione uomo - pianta e fine dell'antropocentrismo. Nasce un campo alleato all'etnobotanica, la botanica economica, definita come \u201cla ricerca per la \u201dutilit\u00e0\u201d del Regno vegetale, o \u201clo studio delle piante usate in societ\u00e0 agro industriali avanzate\u201d.\nIl campo diventa sempre di pi\u00f9 interdisciplinare, comprendendo non solo botanici ed antropologi, ma anche archeologi, fitochimici, medici, storici, studiosi di religione, geografi, ecc.\nDagli anni novanta in poi l'etnobotanica emerge - soprattutto nel panorama nordamericano - come una scienza che trova taluni spazi in ambito accademico e che pone il fulcro delle sue ricerche in rigorosi studi sulle \"diversit\u00e0 bio-culturali\" e sui complessi sistemi di relazione piante-societ\u00e0 umane. In particolare, gli aspetti \"quantitativi\" e socio-antropologici di detti rapporti sono quelli su cui al giorno d'oggi si concentra l'attenzione della comunit\u00e0 scientifica."}
{"id": "232300", "revid": "60765", "url": "https://it.wikipedia.org/wiki?curid=232300", "title": "Identit\u00e0 del triplo prodotto di Jacobi", "text": "In matematica, l'identit\u00e0 del triplo prodotto di Jacobi \u00e8 l'identit\u00e0 matematica:\nPer i numeri complessi \"x\" ed \"y\", con |\"x\"|\u00a0&lt;\u00a01 e \"y\"\u00a0\u2260\u00a00.\nL'identit\u00e0 \u00e8 attribuita a Karl Gustav Jacob Jacobi, che la dimostr\u00f2 nel 1829 nella sua opera \"Fundamenta Nova Theoriae Functionum Ellipticarum\".\nQuesta relazione permette di generalizzare altri risultati, come il teorema dei numeri pentagonali di Eulero, essendo questo un caso speciale dell'identit\u00e0 del triplo prodotto di Jacobi.\nInfatti, ponendo formula_2 e formula_3, si ottiene\npoi, notando che i tre termini a 2\u00b0 membro dell'equazione sono consecutivi ed infine riordinando si ritrova il risultato di Eulero\nL'identit\u00e0 del triplo prodotto di Jacobi riesprime in forma di prodotto la funzione theta di Jacobi, normalmente scritta come serie:\no, appunto come\nponendo formula_8 e formula_9\nUsando l'identit\u00e0 del triplo prodotto di Jacobi possiamo perci\u00f2 scrivere la funzione theta come il prodotto\nEsistono diversi modi di esprimere l'identit\u00e0 del triplo prodotto di Jacobi. Assume una forma concisa quando viene espressa in termini dei \"q\"-simboli di Pochhammer.\ndove formula_12 \u00e8 il q-simbolo infinito di Pochhammer.\nParticolarmente elegante \u00e8 invece la forma che prende quando viene espressa in termini della funzione theta di Ramanujan:\nove formula_14.\nDimostrazione.\nPer dimostrare l'identit\u00e0 del triplo prodotto di Jacobi si pu\u00f2 ricorrere al seguente metodo. Si definisce la funzione \"f\" come:\ne si osserva che sviluppando formula_16 compare un nuovo termine nel prodotto e un altro termine non viene pi\u00f9 raggiunto, perci\u00f2\ne quindi\nOra, definendo la funzione \"g\" come\nda cui\nla funzione g si pu\u00f2 sviluppare in una serie di potenze\nche deve soddisfare\ncon un cambio di indice m = m - 1 si ottiene\nda cui \nquindi\nallora\nricordando le definizioni di f e g si ricava il triplo prodotto di Jacobi"}
{"id": "232301", "revid": "77358", "url": "https://it.wikipedia.org/wiki?curid=232301", "title": "Gioacchino Belli", "text": ""}
{"id": "232303", "revid": "640091", "url": "https://it.wikipedia.org/wiki?curid=232303", "title": "Legislature del Regno d'Italia", "text": ""}
{"id": "232305", "revid": "1498232", "url": "https://it.wikipedia.org/wiki?curid=232305", "title": "Apple Mighty Mouse", "text": "Il Mighty Mouse (nome in codice: \"Houdini\") \u00e8 il primo mouse a pi\u00f9 pulsanti prodotto e venduto dalla Apple. Fu annunciato e venduto per la prima volta il 2 agosto 2005.\nPrima del \"Mighty Mouse\", la Apple vendeva soltanto mouse con un singolo pulsante, introdotti a partire dall'Apple Lisa. Al lancio del Mighty Mouse, la Apple incominci\u00f2 ad includerlo con la rivisitazione dell'iMac venduta dal 12 ottobre 2005. I Power Macintosh, invece, furono venduti con il Mighty Mouse solo dal 19 ottobre in poi.\nIl nuovo mouse fu introdotto appena otto settimane dopo l'annuncio del passaggio ai processori Intel da parte di Apple. Il nome della periferica \u00e8 usato sotto licenza della Viacom, proprietaria della serie animata \"Mighty Mouse\", sebbene questa probabilmente sia soltanto una precauzione, dato che si tratta di prodotti completamente differenti.\nLa superficie del Mighty Mouse \u00e8 bianca opaca, a differenza di quella trasparente del precedente Apple Pro Mouse, e ha il logo Apple impresso a incisione. Il mouse USB possiede una pallina scorrevole che permette all'utente di navigare in tutte le direzioni, diversamente dalle comuni rotelline che scorrono soltanto in due direzioni. I bottoni ai lati permettono di lanciare applicazioni oppure di eseguire funzioni proprie del software Apple, come Dashboard e Mission Control. Questi due bottoni non sono usabili singolarmente; Apple stessa ha spiegato che devono essere premuti contemporaneamente. Come i precedenti mouse prodotti dall'azienda, il Mighty Mouse rileva il movimento del mouse otticamente.\nIn questo mouse i due pulsanti principali (sinistro e destro) sono inglobati nella scocca di plastica: l'utente preme su di essa con due dita per ottenere un click dal tasto sinistro, mentre con il solo dito destro per ottenere un click dal tasto destro. \u00c8 immediatamente evidente la sua scomodit\u00e0 nell'utilizzare i 2 tasti, in quanto la copertura di plastica che li racchiude entrambi fa s\u00ec che premendo un tasto molte volte se ne preme l'altro. macOS \u00e8 nativamente configurato in modo da non riconoscere un click destro, per non confondere gli utenti principianti.\nIl mouse \u00e8 compatibile anche con i PC equipaggiati con Microsoft Windows senza driver addizionali. Tuttavia alcune funzionalit\u00e0 (come lo scorrimento orizzontale) non sono disponibili.\nViene prodotto un modello da collegare tramite porta USB e uno senza fili con tecnologia Bluetooth.\nDal 12 ottobre 2005, il Mighty Mouse viene venduto con gli iMac G5, e dal 19 ottobre 2005, anche con i Power Mac G5.\nIn anni recenti il Mighty Mouse ha cambiato nome in Apple Mouse, a causa di una violazione dei diritti:"}
{"id": "232307", "revid": "11527", "url": "https://it.wikipedia.org/wiki?curid=232307", "title": "GLBTQ", "text": ""}
{"id": "232309", "revid": "599013", "url": "https://it.wikipedia.org/wiki?curid=232309", "title": "Malattia sessualmente trasmissibile", "text": "Una malattia trasmissibile sessualmente (nota anche con l'acronimo MTS) o infezione sessualmente trasmissibile (IST), o in lingua inglese sexually transmitted disease (STD), in passato malattia venerea, nella medicina, indica una malattia infettiva che si trasmette principalmente per contagio diretto in occasione di attivit\u00e0 sessuali, inclusi i rapporti orali e anali. La maggior parte delle MTS inizialmente non presenta sintomi e ci\u00f2 si traduce in un maggior rischio di trasmetterle ad altre persone. I sintomi e i segni della malattia possono includere perdite dalla vagina, dal pene, dolore pelvico, ulcere intorno agli organi genitali o su di essi. Un'infezione sessualmente trasmessa acquisita prima o durante una gravidanza pu\u00f2 causare danni al nascituro. Alcune malattie sessualmente trasmissibili possono causare problemi di sterilit\u00e0.\nDescrizione.\nPi\u00f9 di 30 diversi batteri, virus, funghi e parassiti possono causare questo tipo di malattie. Le infezioni fungine sono molto diffuse, prima fra tutte la candidosi. Le infezioni batteriche pi\u00f9 spesso coinvolte includono, tra le altre, la clamidia, la gonorrea e la sifilide. Le malattie sessualmente trasmissibili di tipo virale possono essere, ad esempio, l'herpes genitale, l'AIDS e il condiloma acuminato, mentre tra i parassiti, tra gli altri, si possono includere la tricomoniasi. Nonostante solitamente le malattie si trasmettano durante un rapporto sessuale, alcune di queste possono essere trasmesse anche attraverso il contatto con sangue contaminato e tessuti, con l'allattamento al seno o durante il parto. Test diagnostici per le malattie veneree sono facilmente disponibili nel mondo sviluppato, ma spesso questo non \u00e8 il caso nei Paesi in via di sviluppo.\nIl modo pi\u00f9 efficace per prevenire malattie sessualmente trasmissibili \u00e8 di astenersi dall'avere rapporti sessuali. Alcune vaccinazioni possono anche diminuire il rischio di alcuni tipi di infezioni, tra cui l'epatite B e alcuni tipi di HPV. Pratiche sessuali pi\u00f9 sicure, come l'uso di preservativi, avere un piccolo numero di partner sessuali, o uno solo, e avere rapporti sessuali reciprocamente esclusivi, diminuiscono il rischio. Negli uomini la circoncisione pu\u00f2 essere efficace per prevenire alcune infezioni. La maggior parte delle malattie sessualmente trasmissibili \u00e8 curabile o trattabile. Le infezioni pi\u00f9 comuni, come la sifilide, la gonorrea, la clamidia e la tricomoniasi sono guaribili, mentre l'herpes, l'epatite B, l'HIV/AIDS e l'HPV sono trattabili ma non guaribili. La resistenza a determinati antibiotici si sta sviluppando tra alcuni organismi, come nel caso della gonorrea.\nNel 2008 \u00e8 stato stimato che 357 milioni di persone siano state infettate dalla sifilide, dalla gonorrea, dalla clamidia o dalla tricomoniasi. Almeno altri 530 milioni di individui hanno l'herpes genitale e 290 milioni di donne hanno il papillomavirus umano. Malattie sessualmente trasmissibili, diverse dall'HIV, hanno provocato 142.000 morti nel 2013. Nel 2010, negli Stati Uniti vi sono stati 19 milioni di nuovi casi di infezioni a trasmissione sessuale. La documentazione storica delle malattie sessualmente trasmissibili risale almeno al papiro Ebers, datato intorno al 1550 a.C., e all'Antico Testamento. Spesso si riscontra vergogna e stigmatizzazione associate con queste infezioni. L'appellativo \"veneree\" a questo genere di malattie si riferisce a Venere, dea mitologica dell'amore.\nStoria.\nLe malattie veneree hanno accompagnato tutta la storia dell'uomo, e se ne parla, ad esempio, nelle cronache di epoca romana. Marco Valerio Marziale descrive probabilmente la sifilide definendola \"una malattia vergognosa\". \nQueste patologie hanno avuto momenti di recrudescenza con epidemie di sifilide e gonorrea in varie epoche, ad esempio, in Italia, dopo il 1494, con l'invasione di Carlo VIII di Francia. L'infezione fu probabilmente portata da soldati invasori.\nGli spagnoli \"(conquistadores\") e i portoghesi portarono la sifilide nelle Americhe, ma alcuni autori sostengono la tesi opposta, cio\u00e8 che furono gli indigeni a contagiare i conquistatori.\nIn genere, comunque, queste epidemie seguirono gli eserciti di conquista, portando spesso pi\u00f9 morte delle stesse armi.\nLe malattie veneree sono state fonte spesso di forte riprovazione sociale, essendo spesso associate a comportamenti considerati immorali. Questo ha rallentato o limitato le misure adatte per contenere l'infezione (isolamento e anche emarginazione del soggetto coinvolto), o il ricorso alla stessa terapia, spesso praticata in clandestinit\u00e0. La scarsa informazione e la prostituzione hanno poi peggiorato la situazione permettendo una diffusione talvolta epidemica di tali malattie.\nSituazione attuale.\nOggi \u00e8 noto che queste patologie sono in genere causate dalla trasmissione di batteri, virus, parassiti o funghi che passano da un corpo all'altro attraverso il contatto della pelle (o delle mucose genitali) o con liquidi organici infetti (in alcune malattie anche la saliva).\nSebbene la via di contagio sia eminentemente sessuale, talvolta vengono colpiti anche altri organi oltre a quelli genitali e si pu\u00f2 arrivare alla morte dell'individuo colpito, o a lesioni permanenti.\nInoltre si possono trasmettere anche dalla madre al feto, durante la gravidanza, o dalla madre al neonato con l'allattamento.\nOggi si presta maggiore attenzione all'informazione su queste problematiche ed \u00e8 pi\u00f9 facile dotarsi dei mezzi meccanici di prevenzione (ad esempio il profilattico), e si opera per combattere le cause di ostacolo alla prevenzione e alla cura anche in termini di psicologia (sull'individuo affetto), o di morale generale, nell'intento di abbattere il pregiudizio e avvicinare con maggiore naturalezza il paziente al medico e arginare l'ulteriore espansione della patologia.\nCause.\nTrasmissione.\nIl rischio e la probabilit\u00e0 di trasmissione delle malattie sessualmente trasmissibili sono riassunti, secondo la pratica, in questa tabella:\nMetodi di prevenzione.\nLa prevenzione \u00e8 fondamentale per affrontare le malattie sessualmente trasmissibili incurabili come l'HIV e l'herpes. L'informazione, le normali misure igieniche e la prudenza nel contrarre rapporti di tipo sessuale sono, da soli, un valido aiuto contro la proliferazione di queste patologie. Alcuni metodi contraccettivi, o comunque strumenti a barriera, svolgono anche funzione di difesa in questo caso, in particolare il profilattico, il profilattico femminile, mentre gli altri metodi anticoncezionali non proteggono dalle MTS.\nIl modo pi\u00f9 efficace per prevenire la trasmissione sessuale di malattie sessualmente trasmissibili \u00e8 quello di evitare il contatto di parti del corpo o con liquidi biologici con un partner infetto. L'uso corretto del preservativo riduce il contatto e il rischio, tuttavia anche con il suo uso vi pu\u00f2 essere una possibilit\u00e0 di trasmissione di alcune malattie.\nSe vi \u00e8 una storia di un possibile rischio, prima di iniziare il contatto sessuale, \u00e8 necessario sottoporsi a dei test. Molte infezioni non sono rilevabili immediatamente dopo l'esposizione, per cui deve essere aspettato un tempo sufficiente tra le possibili esposizioni e i test perch\u00e9 essi siano precisi.\nVaccini.\nSono disponibili alcuni vaccini che proteggono da alcune malattie sessualmente trasmissibili virali, come l'epatite A, l'epatite B e alcuni tipi di HPV.\nPreservativi.\nI preservativi e il profilattico femminile forniscono una protezione solo se usati correttamente come una barriera e solo da e verso l'area che copre. Le aree scoperte sono ancora suscettibile di molte malattie sessualmente trasmissibili.\nNel caso dell'HIV, la vie di trasmissione sessuale quasi sempre coinvolgono il pene, cos\u00ec come l'HIV non pu\u00f2 diffondersi attraverso la pelle intatta. Pertanto, proteggendo adeguatamente il pene con un preservativo indossato correttamente si pu\u00f2 fermare in modo efficace la trasmissione del virus.\nAltre malattie sessualmente trasmissibili, come anche le infezioni virali, possono essere prevenute con l'uso del preservativo in lattice, in poliuretano o in poliisoprene. Alcuni microrganismi e virus sono abbastanza piccoli da passare attraverso i pori della pelle dei preservativi naturali, ma sono ancora troppo grandi per passare attraverso quelli di lattice o sintetici.\nAl fine di proteggere meglio se stessi e il partner da malattie sessualmente trasmissibili, il vecchio preservativo e il suo contenuto devono essere considerati contagioso. Pertanto, il vecchio preservativo deve essere correttamente smaltito. Un nuovo preservativo deve essere utilizzato per ogni atto del rapporto sessuale. L'utilizzo di pi\u00f9 di un preservativo contemporaneamente aumenta la possibilit\u00e0 di rottura, annullando l'efficacia come una barriera.\nNonoxynol-9.\nI ricercatori avevano sperato che il nonoxynol-9, un microbicida vaginale, sarebbe potuto servire per diminuire il rischio della trasmissione delle malattie veneree. Studi clinici, tuttavia, lo hanno trovato inefficace e pu\u00f2 mettere le donne in condizione di avere un pi\u00f9 alto rischio di infezione da HIV."}
{"id": "232310", "revid": "709565", "url": "https://it.wikipedia.org/wiki?curid=232310", "title": "Apertura Sokol'skij", "text": "L'apertura Sokol'skij (chiamata anche apertura polacca o Orang-Utan) \u00e8 un'apertura del gioco degli scacchi in cui il Bianco gioca\nQuesta apertura prepara il fianchetto dell'Alfiere camposcuro, esattamente come lo fa l'apertura Larsen (1. b3); in pi\u00f9, l'apertura Sokolskij aumenta la pressione sul lato di donna, controllando la casa c5.\nVenne giocata per la prima volta nel 1895 fra Fleissig e Schlechter a Vienna, partita che fu poi chiamata \u00abl'immortale di Schlechter\u00bb, poi successivamente da Tartakover contro R\u00e9ti nella quinta partita del loro match a Vienna nel 1919 e poi giocata nella partita Tartakover-Mar\u00f3czy, New York 1924.\nQuelle partite non riscossero tuttavia una eco particolare e furono piuttosto considerate tentativi estemporanei di evadere dal clich\u00e9 delle pi\u00f9 comuni aperture teoriche.\nLa sua denominazione alternativa di apertura Orang-Utan nacque durante il torneo di New York 1924: prima del torneo Tartakower aveva visitato lo zoo di New York e volle con l'apertura 1. b4 (seguita da b5) imitare scherzosamente i movimenti del primate.\nIl primo serio studio teorico su questa apertura fu fatto dallo scacchista russo Aleksej Pavlovi\u010d Sokol'skij (1908\u20131969) nel 1963. Riusc\u00ec a conferire all'apertura un contenuto tattico-strategico, legando il tratto 1. b4 a un'idea di gioco, che si basa sull'occupazione rapida della grande diagonale nera.\nL'apertura Sokol'skij, secondo le statistiche di ChessBase, \u00e8 la nona prima mossa del Bianco pi\u00f9 giocata nei tornei. Nell'Enciclopedia delle aperture scacchistiche \u00e8 classificata con il codice A00."}
{"id": "232311", "revid": "62748", "url": "https://it.wikipedia.org/wiki?curid=232311", "title": "Clyde (fiume)", "text": "Il fiume Clyde (Cluaidh nella lingua gaelica scozzese) \u00e8 il pi\u00f9 importante fiume della Scozia. Con i suoi circa 170\u00a0km di lunghezza \u00e8 il decimo fiume pi\u00f9 lungo della Gran Bretagna ed il terzo della Scozia. Il Clyde bagna la pi\u00f9 popolosa citt\u00e0 scozzese, Glasgow, dove \u00e8 attraversato da numerossissimi ponti, quali il Kingston Bridge e il Bell's Bridge. Un tempo poteva essere anche considerato il fiume pi\u00f9 importante in quanto a cantieri navali e scambi commerciali di tutto l'impero britannico.\nCorso del fiume.\nIl Clyde nasce tra le alture denominate Lowther Hills nel Lanarkshire Meridionale. \u00c8 formato dalla confluenza di due rami principali il Dear e il Potrail. Il fiume quindi forma le Cascate del Clyde e bagna il villaggio operaio di New Lanark, dirigendosi quindi a nordovest. Unitosi al fiume Avon continua il proprio corso attraversando la parte ovest della Scozia. Tra le citt\u00e0 di Motherwell e Hamilton il naturale corso del fiume \u00e8 stato alterato per creare il lago artificiale nel parco dello Strathclyde. Parte del corso originale \u00e8 ancora visibile tra l'isola e la riva est del lago. Il fiume scorre quindi attraversando i centri abitati di Blantyre e Bothwell, quest'ultimo famoso per il suo castello (castello di Bothwell).\nAttraversato Uddingston il fiume raggiunge la citt\u00e0 di Glasgow e quindi il porto di Glasgow per sfociare definitivamente nell'Oceano Atlantico formando l'ampia baia del Firth of Clyde."}
{"id": "232312", "revid": "1974457", "url": "https://it.wikipedia.org/wiki?curid=232312", "title": "Ammonizione", "text": "L'ammonizione, nel diritto italiano, era un provvedimento di polizia, mirato alla prevenzione del crimine e non alla sua punizione.\nPrevisto e disciplinato dal TULPS, comportava l'obbligo di mantenere una determinata condotta oppure il divieto di frequentare alcuni luoghi e/o circolare in alcuni orari. Era per\u00f2 meno grave del confino, poich\u00e9 non comportava il trasferimento forzato. Dopo la nascita della Repubblica Italiana ne venne dichiarata l'illegittimit\u00e0 dalla sentenza della Corte Costituzionale 3 luglio 1956, n. 11."}
{"id": "232313", "revid": "123208936", "url": "https://it.wikipedia.org/wiki?curid=232313", "title": "Emanuele Macaluso", "text": "Gi\u00e0 iscritto al Partito Comunista d'Italia prima della caduta del Regime fascista, fu dirigente sindacale della CGIL. Inizi\u00f2 la sua carriera politica nel 1951 come deputato regionale siciliano del Partito Comunista Italiano. Parlamentare nazionale per sette legislature (1963-1992), fu anche direttore de \"l'Unit\u00e0\" dal 1982 al 1986 e ultimo direttore de \"Il Riformista\" dal 2011 al 2012. Quando il PCI si sciolse, ader\u00ec al PDS e poi ai DS.\nBiografia.\nL'iscrizione al PCd'I e la militanza sindacale.\nNato in una famiglia di modeste condizioni economiche (il padre era operaio delle ferrovie e la madre era casalinga), studi\u00f2 presso l'Istituto Minerario Sebastiano Mottura di Caltanissetta. Nel 1941 ader\u00ec clandestinamente al Partito Comunista d'Italia.\nGiovanissimo prese parte al movimento sindacale siciliano, diventando nel 1944 segretario generale della Camera del Lavoro di Caltanissetta. Dal 1947 fino al 1956 Macaluso fu segretario regionale del pi\u00f9 grande sindacato nazionale, la CGIL, e sempre nel 1947 partecip\u00f2 al \"I Congresso CGIL unitaria\" svoltosi nel giugno a Firenze.\nSegretario siciliano del PCI: il Milazzismo.\nNel 1951, senza dimettersi dall'incarico, si candid\u00f2 con successo con il PCI come deputato regionale, eletto nella II, III e IV legislatura all'Assemblea Regionale Siciliana (1951-1962). Lasciata la Cgil nel 1956, fu segretario regionale del PCI e fu chiamato da Togliatti nel comitato centrale del partito. Nel 1958, con un'astuta mossa politica, fu in grado di far passare all'opposizione la Democrazia Cristiana: egli fu uno degli ideatori del cosiddetto \"milazzismo\", dal nome di Silvio Milazzo, eletto presidente della Regione siciliana, che port\u00f2 al varo di un governo regionale sostenuto da comunisti, socialisti, monarchici, Movimento Sociale Italiano e fuoriusciti DC.\nIl governo Milazzo suscit\u00f2 le critiche di molti, ma Palmiro Togliatti sostenne l'operato di Macaluso. Dopo le elezioni regionali del 1959, Milazzo costitu\u00ec il suo secondo governo con la partecipazione del suo partito, l'USCS, sostenuto dal PCI, PSI e monarchici, stavolta senza il MSI e il PLI, fino all'anno successivo.\nMacaluso \"migliorista\": membro della segreteria e parlamentare.\nMembro della corrente riformista (o, come egli preferiva, migliorista) del partito, di cui faceva parte anche Giorgio Napolitano, nel 1960 entr\u00f2 nella Direzione del partito. Nel 1962 lasci\u00f2 la segreteria regionale del PCI a Pio La Torre, e nell'ottobre anche l'Ars, e fu chiamato a Roma, dove, nel 1963, entr\u00f2 nella Segreteria politica con Togliatti prima, con Luigi Longo dopo, e successivamente con Enrico Berlinguer. Fece parte anche dell'Ufficio Politico. In quel periodo diresse la Sezione di organizzazione dei comunisti, la stampa e la propaganda e, in un secondo momento, la Sezione meridionale. \nSono da considerare un fiore all'occhiello le querele per diffamazione ricevute da personaggi notoriamente mafiosi.\nQuell'anno fu anche eletto per la prima volta deputato nazionale alla Camera dei deputati nel 1963, confermato in questa carica nel 1968 e nel 1972, fino al 1976, quando fu eletto nel Senato della Repubblica, e rieletto nel 1979, 1983 e 1987, dove fu vicepresidente della commissione vigilanza Rai.\nNel 1989 condivise la Svolta della Bolognina e nel 1991 ader\u00ec al Partito Democratico della Sinistra. Concluse la sua esperienza parlamentare nel 1992.\nIl giornalismo: direzione dell\"Unit\u00e0\" e del \"Riformista\".\nGi\u00e0 nel 1946 collabor\u00f2 con il quotidiano \"La Voce della Sicilia\". Giornalista pubblicista, dal 1982 al 1986 fu direttore de \"l'Unit\u00e0\", che tent\u00f2 di modernizzare e con cui continu\u00f2 per un periodo a collaborare. Dopo l'uscita dalla politica attiva si \u00e8 dedicato al giornalismo con maggiore intensit\u00e0: direttore della rivista \"Le nuove ragioni del socialismo\", mensile da lui fondato nel 1996 ed editorialista de \"La Stampa\" e de \"Il Mattino\". Fino al 5 marzo 2008 ha collaborato in veste di editorialista con il quotidiano \"Il Riformista\", del quale, in seguito alle dimissioni di Antonio Polito, \u00e8 stato direttore dal 1\u00ba maggio 2011 alla chiusura del giornale avvenuta il 30 marzo 2012.\nNei suoi articoli degli anni 2000 Macaluso ha sempre sostenuto l'ancoraggio di una moderna forza laica della sinistra italiana ai valori del socialismo europeo. La principale critica che egli rivolge al Partito Democratico nato nel 2007 \u00e8 proprio relativa alla mancanza dell'ispirazione socialista nel profilo identitario del partito.\nOccasionalmente anche scrittore, ha pubblicato diverse opere: con gli Editori Riuniti, \"La Sicilia e lo Stato\"; \"Lo Stato e la mafia\". Con Rubettino: \"Togliatti e i suoi eredi\"; \"Andreotti tra la mafia e lo Stato\"; \"50 anni nel PCI\". Con Rizzoli, insieme con Paolo Franchi: \"Da cosa non nasce cosa: i problemi dell'unit\u00e0 della Sinistra\". Con Marsilio: \"La mafia senza identit\u00e0\". Con Feltrinelli: \"Al capolinea. Controstoria del Partito Democratico\".\nCraxi, nell'ultima intervista rilasciata ad Hammamet, ha ricordato il legame di amicizia fra Macaluso e Rino Formica, che nel 2013 recens\u00ec positivamente il suo volume \"Togliatti e la via italiana al socialismo\", riferito alla \"terza via\" socialdemocratica del PCI.\n\u00c8 deceduto a Roma il 19 gennaio 2021 all'et\u00e0 di 96 anni, a causa di uno scompenso cardiaco manifestatosi qualche settimana prima.\nIl 21 gennaio si sono tenuti i funerali laici davanti alla sede della CGIL a Roma, presenti i \"compagni\" di partito come Piero Fassino, Massimo D\u2019Alema, il segretario del PD Nicola Zingaretti e tante altre persone del mondo politico. Successivamente la salma \u00e8 stata portata al cimitero del Verano per la sepoltura."}
{"id": "232314", "revid": "228587", "url": "https://it.wikipedia.org/wiki?curid=232314", "title": "Clyde", "text": ""}
{"id": "232316", "revid": "580", "url": "https://it.wikipedia.org/wiki?curid=232316", "title": "Automa a stati finiti non deterministico", "text": "Nella teoria del calcolo, un automa a stati finiti non deterministico (ASFND, in inglese \"nondeterministic finite automaton\", NFA) \u00e8 una macchina a stati finiti dove per ogni coppia stato-simbolo in input possono esservi pi\u00f9 stati di destinazione.\nAl contrario degli automi a stati finiti deterministici, gli NFA possono cambiare stato indipendentemente dal simbolo letto, tramite epsilon-transizioni. Gli automi che presentano questo tipo di transizioni sono anche detti \u03b5-NFA.\nDefinizione formale.\nUn automa a stati finiti non deterministico \u00e8 una quintupla formula_1 con:\nDato un NFA formula_1 ed una stringa formula_9, A accetta la stringa formula_10 con formula_11 se esiste una sequenza di stati formula_12 tale che:\nLa macchina parte dallo stato iniziale e legge una stringa. Attraverso la relazione di transizione formula_16 si determina lo stato o gli stati di destinazione in base allo stato corrente ed al simbolo letto. Se dopo aver letto l'ultimo simbolo la macchina si trova in almeno uno degli stati appartenenti ad F, la macchina accetta la stringa, altrimenti la rifiuta. L'insieme di tutte le stringhe accettate dall'automa a stati finiti non deterministico \u00e8 il linguaggio accettato dall'automa.\nIl linguaggio accettato dagli automi a stati finiti non deterministico \u00e8 un linguaggio regolare.\nEquivalenza tra automa non deterministico e deterministico.\nPer ogni automa a stati finiti non deterministico \u00e8 possibile costruire un automa a stati finiti deterministico in grado di riconoscere lo stesso linguaggio utilizzando la costruzione dei sottoinsiemi.\nAutoma a stati finiti non deterministico con epsilon-transizioni.\n\u00c8 possibile definire una variante degli automi a stati finiti non deterministici che permetta transizioni di stato spontanee, ossia transizioni su stringa vuota formula_17. Per tali automi \u00e8 sufficiente ridefinire la funzione di transizione come:\nFunzione di chiusura su formula_17.\nLa funzione di chiusura su formula_17 formula_21 si definisce induttivamente.\nBase: formula_22.\nIpotesi induttiva: formula_23.\nPasso induttivo: formula_24.\nFunzione di transizione estesa.\nLa funzione di transizione estesa formula_25 va ridefinita in termini di formula_26 come segue:\nBase: formula_27.\nIpotesi induttiva: formula_28.\nPasso induttivo: formula_29.\nEsempio.\nIl seguente esempio mostra un automa a stati finiti non deterministico formula_30, sull'alfabeto binario, in grado di determinare se la stringa in input contiene un numero pari di zero o di uno.\nformula_1 dove\n\u00c8 inoltre importante far notare che formula_30 pu\u00f2 essere ricavato dall'unione di due automi a stati finiti deterministici i cui stati sono rispettivamente formula_38 e formula_39. Il linguaggio regolare riconosciuto dall'automa \u00e8 inoltre esprimibile tramite l'espressione regolare\nformula_40"}
{"id": "232319", "revid": "838137", "url": "https://it.wikipedia.org/wiki?curid=232319", "title": "Diego Novelli", "text": "Biografia.\nL'esperienza giornalistica.\nDiplomato di scuola media superiore, nel 1951 entr\u00f2 ne \"l'Unit\u00e0\" e nel 1961 assunse la direzione della redazione piemontese.\nHa fondato (nel 1972) e diretto la rivista \"Nuova Societ\u00e0\", \u00e8 presidente dell'Associazione L'Altraitalia che nel 1988 ha promosso la nascita del settimanale \"Avvenimenti\", e successivamente ha pubblicato vari libri, tra cui \"Dossier Fiat\" (1970), \"Sicilia 71: una societ\u00e0 disgregata\" (1971), \"Vivere a Torino\" (1980), \"Spionaggio Fiat\" (1981), \"Lettere al sindaco\" (1984), \"Michele Pellegrino: l'uomo della \"Camminare insieme\"\" (1987), \"Una vita sospesa\" (1990), \"Per una cultura della citt\u00e0\" (1991), \"Il decennio della follia\" (1994), \"Ho voglia di gridare\" (2002), \"Per coerenza\" (2004), \"Com'era bello il mio PCI\" (2006), \" Testimoni del nostro tempo - Ieri, oggi, domani\" (2015).\nRifonda la rivista \"Nuovasociet\u00e0\" che dal 2008 \u00e8 un quotidiano online e che dal 2016 \u00e8 tornata in versione cartacea. Ha collaborato con Ettore Scola per la sceneggiatura del film \"Trevico-Torino\" e con Gianni Serra per il film \"La ragazza di via Millelire\".\n\u00c8 stato direttore editoriale del settimanale \"La Rinascita della sinistra\".\nLa carriera politica.\nSi iscrisse giovanissimo al Partito Comunista Italiano, del quale fu consigliere comunale della sua citt\u00e0 a partire dal 1960. Nel giugno 1975 fu eletto sindaco del capoluogo piemontese in una giunta che poteva contare anche sull'appoggio dei socialisti. Dal 1979 al 1982 \u00e8 stato Presidente della Federazione mondiale delle citt\u00e0 unite, che riunisce i sindaci dei cinque continenti.\nNovelli amministr\u00f2 la citt\u00e0 nel difficile periodo dei cosiddetti anni di piombo. Negli anni del terrorismo coadiuv\u00f2 intensamente la lotta al terrorismo di tutte le fazioni collaborando con Aldo Viglione e Dino Sanlorenzo, due politici affini.Rimase in carica per dieci anni, dal 1975 al 1985, diventando il secondo sindaco pi\u00f9 longevo nella storia della citt\u00e0 dopo Amedeo Peyron.\nEletto al Parlamento europeo nel 1984, dal 1987 al 2001 \u00e8 stato deputato della Camera dei deputati per quattro legislature. Fu membro del Comitato centrale del PCI fino allo scioglimento del partito. Nel 1991, anno della trasformazione del PCI in Partito Democratico della Sinistra, egli non ader\u00ec alla nuova formazione. Nel 1991, con Leoluca Orlando, Nando Dalla Chiesa, Claudio Fava, Alfredo Galasso ha dato vita al movimento politico e culturale La Rete.\nNel 1993, alle prime elezioni amministrative dopo la riforma della legge elettorale, che prevedeva l'elezione diretta dei sindaci per le grandi citt\u00e0, si candid\u00f2 nuovamente a sindaco di Torino, sostenuto dalla Rete e da Rifondazione Comunista, e ottenne al primo turno il 36% dei voti, una percentuale superiore alla somma dei voti dei partiti che lo sostenevano. Al secondo turno, tuttavia, fu sconfitto da Valentino Castellani, sostenuto da PDS, Verdi e Alleanza per Torino, che divenne per i successivi otto anni il sindaco di Torino.\nAlle elezioni europee del 2004 si \u00e8 presentato nella Lista Di Pietro-Occhetto ma non \u00e8 stato eletto; \u00e8 socio dell'associazione politica \"Il Cantiere - per il bene comune\" insieme a Giulietto Chiesa, Achille Occhetto, Elio Veltri e Antonello Falomi, e della quale fece parte, fino alla sua scomparsa avvenuta nel dicembre 2005, l'economista Paolo Sylos Labini.\nAlle elezioni europee del 2009 \u00e8 candidato con la lista di Sinistra e Libert\u00e0, non venendo eletto, in quanto la lista non supera la soglia di sbarramento del 4%.\nDal 10 novembre 2009 \u00e8 Presidente dell'Associazione \"Per la Sinistra\" di Torino. \u00c8 anche presidente del Comitato Provinciale dell'ANPI.\nOpere.\nHa inoltre curato la prima edizione di \"Genesi di una lettera pastorale\", edito dalla Gep, e ha collaborato con il regista Ettore Scola al soggetto e alla sceneggiatura del film \"Trevico-Torino... Viaggio nel Fiat-Nam\"."}
{"id": "232320", "revid": "1305772", "url": "https://it.wikipedia.org/wiki?curid=232320", "title": "Evoluzionismo (disambigua)", "text": ""}
{"id": "232322", "revid": "114566845", "url": "https://it.wikipedia.org/wiki?curid=232322", "title": "Corrente circumpolare antartica", "text": " \nLa corrente circumpolare antartica (in inglese Antarctic Circumpolar Current), per definire la quale si usa spesso l'acronimo ACC, \u00e8 la principale corrente dell'oceano Meridionale e l'unica corrente marina che circola intorno all'intero globo. La ACC circonda completamente l'Antartide e scorre in direzione est attraversando le parti meridionali dell'oceano Atlantico, Pacifico e Indiano.\nFu osservata per la prima volta nel 1699-1700 dall'astronomo britannico Edmond Halley, mentre esplorava la regione a bordo della nave \"HMS Paramore\". In seguito fu descritta nei diari di bordo da altri celebri esploratori come James Cook nel 1772-1775, Thaddeus Bellingshausen nel 1819-1821 e James Clark Ross nel 1839-1843.\nA dispetto del suo flusso relativamente lento \u00e8 la corrente che muove la maggior massa d'acqua del pianeta raggiungendo profondit\u00e0 comprese fra i 2000 m e i 4000 m e una larghezza di circa 2000 km.\nLa corrente \u00e8 alimentata da fortissimi venti provenienti da occidente, in passato era anche nota con la definizione di West Wind Drift."}
{"id": "232326", "revid": "1424204", "url": "https://it.wikipedia.org/wiki?curid=232326", "title": "Hans Ruedi Giger", "text": "Dopo molti anni di lavoro nel campo del design e dell'illustrazione grafica, per l'originalit\u00e0 e il forte impatto emotivo dei suoi lavori ha ideato la rappresentazione per il grande schermo dello Xenomorfo, la creatura protagonista di \"Alien\", che gli \u00e8 successivamente valsa l'Oscar ai migliori effetti speciali nel 1980.\nBiografia.\nIl padre \u00e8 titolare di una farmacia e l'artista passa un'infanzia, per sua stessa testimonianza tranquilla e felice, nel laboratorio paterno, osservando spesso le boccette, alcune puramente espositive contenenti liquidi dagli strani colori, preparati vari e sanguisughe all'epoca ancora in uso medico. Un giorno il padre ricevette da una casa farmaceutica un teschio umano; il figlio, ancora bambino, ne rimase affascinato. Nel tempo, il ragazzo svilupp\u00f2 una certa attrazione nei confronti del bizzarro e del tetro, ispirato anche da artisti come Salvador Dal\u00ed e Jean Cocteau. Sua madre Melli, pur non comprendendo appieno questa particolare passione del figlio, non smise d'incoraggiarlo.\nCrescendo, Giger frequenta la scuola di design industriale e di arti applicate di Zurigo. Qui matura la sua abilit\u00e0 tecnica e la precisione nella definizione dei dettagli meccanici. Negli anni seguenti, espone in diverse mostre, anche a Zurigo; sviluppa una tensione artistica che lo porta ad esprimere al meglio la sua abilit\u00e0 utilizzando tecniche a china ed inchiostri. Successivamente passa alla pittura ad olio.\nSar\u00e0 per\u00f2 con l'utilizzo dell'acrilico, con tecnica ad aerografo, che firmer\u00e0 la maggior parte dei suoi lavori noti al grande pubblico: l'estrema potenzialit\u00e0 realistica di questo mezzo, d\u00e0 la possibilit\u00e0 di ottenere effetti unici; grazie ad una perizia maturata con il suo lavoro di \"designer\" e negli anni di scuola, con l'utilizzo di un bicromismo tanto essenziale quanto inquietante, Giger comincia a trovare consenso in tutto il mondo. Sua \u00e8 l'invenzione dei \"biomeccanoidi\", creature sorta di macchine \"organiche\", od organismi futuribili, in cui metallo e carne si fondono.\nNei primi anni settanta viene data alle stampe la monografia \"A RH+\", raccolta di opere realizzate ad aerografo, a cui ne seguiranno altre, fino ad arrivare al pi\u00f9 noto \"Necronomicon\" del 1977. La sua vita privata \u00e8 sconvolta nel 1975 dalla morte, per suicidio, della prima moglie, Li Tobler, attrice svizzera. Successivamente, nel 1979 si risposer\u00e0 con Mia Bonzanigo, a cui rester\u00e0 legato per breve tempo.\nIl primo approccio di Giger con Hollywood avviene negli anni '70, quando Alejandro Jodorowsky propone a lui e ad altri artisti la realizzazione di un film tratto dal romanzo Dune, di Frank Herbert. Il progetto non and\u00f2 in porto (un film tratto dal romanzo di Herbert sarebbe stato successivamente realizzato da David Lynch), ma Giger continu\u00f2 comunque la carriera nel cinema, che raggiunse l'apice nel 1979, con la creazione delle scenografie e degli animatronics (questi ultimi insieme a Carlo Rambaldi) per Alien, di Ridley Scott. In particolare, il contributo di Giger si protrarr\u00e0 anche per i sequel del capolavoro di Scott, diretti da James Cameron, David Fincher e Jean-Pierre Jeunet, oltre che per i sequel apocrifi di \"Alien vs. Predators\".\nGiger, oltre ai lavori grafici, inizi\u00f2 a disegnare scenografie ed arredi per un bar da realizzare a New York ma il progetto non trov\u00f2 i finanziamenti sufficienti e quindi fu accantonato. Una versione minore \u00e8 stata per\u00f2 realizzata a Coira, sua citt\u00e0 natale nel canton Grigioni in Svizzera. Il \"Giger Bar\" (inaugurato l'8 febbraio 1992), si trova in un complesso di uffici e di attivit\u00e0 commerciali di recente costruzione (il \"Kalchb\u00fchl-Center\"), nel quartiere a sinistra tra l'uscita dell'autostrada Coira sud e la strada verso il centro della citt\u00e0. Un locale di simile ispirazione \u00e8 rimasto aperto solo per alcuni anni in Giappone (frequentato prevalentemente dalla malavita del Sol Levante, la Yakuza, fu chiuso a causa di un omicidio che vi era stato commesso).\nSempre nell'ambito del design, Giger ha realizzato, inoltre, l'asta del microfono per la band nu metal californiana Korn, in particolare per il cantante Jonathan Davis. A partire dalla prima met\u00e0 degli anni novanta, Giger ha iniziato a lavorare al Museum H.R. Giger, una casa-museo realizzata all'interno del medioevale castello di St. Germain, nel borgo di Gruy\u00e8res (Svizzera) ed ufficialmente aperta il 20 giugno del 1998.\nH.R. Giger muore il 12 maggio 2014 all'et\u00e0 di 74 anni per le conseguenze di una caduta; viveva e lavorava a Zurigo Seebach.\nRiferimenti estetici.\nI suoi riferimenti estetici partono dal surrealismo comunemente inteso, di cui si considera un capofila Salvador Dal\u00ed, fino ad arrivare al realismo fantastico della \"Wiener Schule des Phantastischen Realismus\", dove alcune opere grafiche di Ernst Fuchs dei primi anni cinquanta, e particolarmente lavori ad inchiostro a tema mistico od infernale, con la ricerca di particolari simmetrie, sembrano anticipare i successivi lavori di Giger. In realt\u00e0 le ispirazioni partono probabilmente da molto lontano e si pu\u00f2 immaginare una linea ideale che, partendo da William Blake, o addirittura dai primi fiamminghi pi\u00f9 mistici e surreali come Hieronymus Bosch, arriva fino ai preraffaelliti ed all'arte contemporanea generalmente conosciuta come visionaria. In tutti questi artisti si mescolano un tentativo di realismo esasperato a volte iperrealista spesso di soggetti irreali od onirici, all'affrontare temi trascendenti il mondo fisico, mistici spirituali o psichedelici. Ma la sua influenza principale \u00e8 l'artista di origine montenegrina Miodrag \u0110uri\u0107, noto anche come Dado.\nI suoi disegni cupi ed evocativi, vere \"fotografie dall'inferno\" capaci di mescolare sensualit\u00e0, irrealt\u00e0 e orrore, riscuotono un crescente interesse in ambienti trasversali (Timothy Leary scrive la prefazione a uno dei suoi cataloghi) e gli valgono proposte di collaborazione su vari fronti.\nSu questa onda d'interesse nel 1973 \u00e8 chiamato a realizzare le illustrazioni per il disco \"Brain Salad Surgery\" della band degli Emerson, Lake &amp; Palmer.\nPresto l'artista viene notato anche nell'ambiente cinematografico: nel 1978 Ridley Scott decide infatti di contattarlo per il progetto a cui sta lavorando, \"Alien\". Il regista ricorder\u00e0 sempre il primo incontro con Giger, avvenuto in un parco, all'aperto, in una giornata estiva di pieno sole: Giger si present\u00f2 pallido, completamente avvolto in un impermeabile invernale.\nI suoi progetti comprendono i disegni realizzati per il film di fantascienza \"Dune\" di Alejandro Jodorowsky, in seguito abbandonato e ripreso da David Lynch, che lo ridimensioner\u00e0 (Giger si limiter\u00e0 al design di qualche ambiente).\nDopo \"Alien\", riprova la strada del successo con \"Specie mortale\" (\"Species\"), del 1995, disegnando \"Sil\", femmina met\u00e0 aliena e met\u00e0 umana. Ma questa volta il regista non \u00e8 Ridley Scott, ed il film non riscuote particolare plauso dal grosso pubblico, rimanendo confinato in una ristretta cerchia di appassionati, che al contrario lo ritengono un piccolo \"cult movie\".\nI sequel di \"Alien\" vedono solo un apporto minimo da parte di Giger, in quanto le tecniche di modellazione tridimensionale al computer sostituiscono le sue abilit\u00e0 manuali.\nInfluenza di Giger.\nL'estetica di Giger, in particolare i quadri e le illustrazioni realizzati tra gli anni settanta e gli anni ottanta, hanno avuto un'influenza notevole su artisti di varie discipline, al di l\u00e0 di quelli direttamente coinvolti in collaborazioni dirette con il pittore svizzero. Dai gruppi rock ai tatuatori, dai narratori di fantascienza ai decoratori di autoveicoli, le visioni aliene e oniriche di Giger hanno offerto spunti tematici e iconografici per la realizzazione delle opere pi\u00f9 disparate.\nNell'ambito dei Videogiochi, fu fonte di ispirazione ad esempio per alcune creature nella serie Konami \"Silent Hill\": nel primo capitolo venne riportato il \"night flutter\", rivisitazione della sua scultura \"Guardian Angel\", mentre nel quarto capitolo \"\" si trova l'opera \"Landscape XVIII\". Nel retro game Abuse l'armatura del protagonista e molti dei nemici che si incontrano attraverso i livelli sono ispirati da alcuni dipinti dell'autore. Anche nel videogioco \"Axiom Verge\" le ambientazioni e i nemici sono ispirati dalle opere dell'artista come per il suo seguito. Fortemente ispirato sia a livello di texture che di ambietazione e di personaggi gigeriani \u00e8 \"Scorn\", ma anche alle opere dell'artista Zdzis\u0142aw Beksi\u0144ski."}
{"id": "232329", "revid": "3115", "url": "https://it.wikipedia.org/wiki?curid=232329", "title": "Andrea Boscoli", "text": " \nBiografia.\nAllievo di Santi di Tito intorno al 1575, secondo Filippo Baldinucci: \u00abdivent\u00f2 molto pratico imitatore della maniera del maestro talmente che forse qualche opera di questo sarebbe stata cambiata con quelle di lui\u00bb. \nLe sue prime opere note sono due disegni circolari di un \"Trionfo di Bacco\" e di un \"Sileno\", datati 1582, rispettivamente a Weimar e agli Uffizi che, come ricorda il Baldinucci: \u00abA Carlo Davanzati fece due disegni in tondo per intagliarsi in sottocoppa d'argento, ove figur\u00f2 favole di Sileno e Bacco che furono stimati bellissimi.\u00bb\nNegli anni ottanta compie un viaggio di studio a Roma, come testimoniano disegni a penna e acquerello di statue antiche e di fregi di Polidoro da Caravaggio, di un segno rapido e spigoloso. A questo decennio appartengono le tele, attribuite, de \"Il trionfo di Mardocheo\" del LACMA di Los Angeles e delle \"Nozze di Cana\" degli Uffizi, dove le figure richiamano Santi di Tito e il gusto dei particolari preziosi appartiene alla cerchia manierista dei pittori medicei.\nNel 1587 affresca nel chiostrino di San Pier Maggiore di Firenze un \"Martirio di san Bartolomeo\" con figure manieristiche dai colori trasparenti e ombre colorate.\nNel 1592-1593 affresca il Convivio degli dei alla Villa di Corliano ai Bagni di Pisa (San Giuliano Terme).\nNel 1593 dipinge l\"'Annunciazione\" della chiesa del Carmine di Pisa e gli affreschi, parzialmente distrutti nel 1944, nella chiesa di San Matteo; durante questo soggiorno disegna nel Camposanto alcuni degli affreschi di Benozzo Gozzoli; altri suoi disegni ricavati da opere del Correggio, del Gambara, di Tiziano e del Muziano, testimoniano i suoi viaggi a Parma, a Genova, a Venezia e a Reggio Emilia.\nNel 1596 dipinge il \"Miracolo di San Nicola\" nella chiesa fiorentina di San Lorenzo alle Rose e la \"Visitazione\" in quella di Sant'Ambrogio, che richiama l'omonima pala del Pontormo a Carignano in versione per\u00f2 controriformista, nella compunta devozione dei personaggi.\nDal 1600 opera nelle Marche, dove ha la disavventura di essere accusato di spionaggio e imprigionato per poco tempo; nel monastero di San Luca di Fabriano produce i suoi capolavori, un\"'Annunciazione\", una \"Madonna e santi\", una \"Nativit\u00e0\" ora nella locale Pinacoteca e affresca la volta del Brefotrofio. Nella tradizione manieristica della regione derivante dallo Zuccari e dal Barocci porta una pittura composta e armoniosa nella ricchezza della luce e del colore.\nSeguono la \"Circoncisione\" del Duomo di Fermo, gli affreschi, rovinati, nella chiesa di Santa Maria Piccinina, \"La Madonna e santi\" ora nella Pinacoteca di Macerata e la \"Crocefissione\" della Chiesa di Santa Maria del Buon Ges\u00f9 a Carassai, dove si richiama al patetismo manieristico del Lillo.\nRitorna al Firenze nel 1606 e qui sarebbe morto nei primi mesi del 1607.\nValutazione.\nNel \"Martirio di San Bartolomeo\", affresco staccato e trasferito su tela, nel chiostro dell'oratorio di San Pierino a Firenze, trasforma il tremendo scoiamento del santo, che dovrebbe essere un esempio devozionale per i buoni cattolici, in una scena di indifferente curiosit\u00e0: relega il martirio in secondo piano e lo rappresenta con tonalit\u00e0 chiare e trasparenti, mettendo in primo piano un soldato in una posa pomposa alla Zuccari, e tre figure che mostrano riferimenti al Pontormo.\nIl \"San Giovanni Evangelista resuscita Drusiana\", tela conservata nella Collezione Johson di Filadelfia, \"pendant\" di un \"Miracolo di San Paolo\" disperso, attribuito dal Longhi al Boscoli ma nel catalogo della Collezione al veneto Pietro Mariscalchi, \"per la pennellata liquida e i preziosismi luministici... nonch\u00e9 per il modo diretto di impastare la forma col colore... Ma la struttura delle ombre fonde e chiazzate \u00e8 fondamentalmente disegnativa e tipica del Boscoli, come ... la semplicit\u00e0 del racconto, pi\u00f9 fiabesco che sacro, popolato di personaggi che uniscono la pi\u00f9 accreditata tradizione fiorentina... ma anticipando il fare \"pittoresco\" del prossimo Seicento fiorentino...\"(Forlani).\nNella \"Madonna e i santi Tommaso, Lorenzo e Francesco\" firmata \"questa pinse Andrea Boscoli fiorentino l'anno millesicentoquattro\", adotta una composizione spaziosa e festosa, per la quale si \u00e8 voluto vedere dei riferimenti ai Carracci, con una scelta cromatica che risale consapevolmente al Barocci.\nSe nella prima giovinezza fu naturalmente vicino al maestro Santi di Tito, si costru\u00ec una personalit\u00e0 autonoma attingendo a fonti diverse: a Bernardino Poccetti, per la vena narrativa, ad Andrea Tempesta, a Francesco Vanni e al Salimbeni per il trattamento formale, agli olandesi Bloemart e Goltzius, conosciuti attraverso incisioni, per l'inconvenzionalit\u00e0 inventiva e l'interesse paesaggistico, ai primi manieristi, Pontormo, Rosso Fiorentino, Beccafumi, mentre a Federico Zuccari e al Barocci guard\u00f2 durante il non breve soggiorno marchigiano."}
{"id": "232331", "revid": "2175", "url": "https://it.wikipedia.org/wiki?curid=232331", "title": "HR Giger", "text": ""}
{"id": "232336", "revid": "339392", "url": "https://it.wikipedia.org/wiki?curid=232336", "title": "Quendi", "text": ""}
{"id": "232337", "revid": "1123126", "url": "https://it.wikipedia.org/wiki?curid=232337", "title": "Convento", "text": "Un convento \u00e8 un complesso residenziale tipico dell'organizzazione comunitaria della vita consacrata nella cristianit\u00e0 latina, soprattutto cattolica: in particolare, il convento \u00e8 il luogo che ospita una comunit\u00e0 di un ordine mendicante.\nTalvolta il termine viene impiegato anche in riferimento alla lavra, un insediamento monastico delle Chiese ortodosse.\nLa funzione primaria del convento \u00e8 di ospitare persone che vivono in una comunit\u00e0 religiosa (se maschile, composta di presbiteri e di frati laici, se femminile solo di suore) ed i servizi necessari alla comunit\u00e0 stessa (chiesa, mensa, lavanderia ecc.), ed eventualmente da essa forniti al mondo esterno (soprattutto scuole).\nDal monastero al convento.\n\"Convento\" non \u00e8 sinonimo di \"monastero\": il primo termine venne introdotto con l'avvento degli ordini mendicanti, i cui membri sono chiamati \"frati\" e \"suore\".\nIl convento \u00e8 perci\u00f2 una struttura successiva rispetto alle antiche abbazie medievali: generalmente \u00e8 di dimensioni pi\u00f9 modeste, meno complessa sul piano architettonico, ed ha funzioni quasi esclusivamente residenziali. Il convento, infatti, non rappresenta da solo l'intero mondo in cui i religiosi vivono: i frati o le suore di un convento sono membri di Ordini regolari (cio\u00e8 sono dei religiosi, poich\u00e9 hanno una propria regola), ma non conducono la vita prevalentemente contemplativa dei monaci, e anzi sono spesso dediti alla vita attiva nel mondo, dove assumono ruoli e funzioni principalmente nei servizi religiosi (predicazione, cura pastorale) e sociali (assistenza sociale e sanitaria, scuola).\nIl convento cio\u00e8, nato alla fine del Medioevo, quando erano ormai cadute le ragioni di autodifesa e di riorganizzazione dell'ordine sociale sorte nelle epoche barbariche, non ha pi\u00f9 quella caratteristica di grande azienda agricola e di centro di una comunit\u00e0 rurale, che le abbazie avevano mutuato dalla villa romana, e non \u00e8 neppure, in genere, il grande centro intellettuale e culturale che esse erano state.\nConventi oggi.\nUn convento \u00e8 oggi, sostanzialmente, la residenza degli appartenenti ad un dato ordine religioso in un territorio dato. Anche in considerazione della crescente crisi di vocazioni religiose, tuttavia, negli ultimi decenni molti conventi sono rimasti deserti, gli immobili sono stati immessi sul mercato e spesso sono stati riconvertiti in residenze private o strutture alberghiere.\nTalvolta sono gli stessi \"padroni di casa\" che si fanno carico direttamente di questa riconversione: operazione non complicatissima dal punto di vista edilizio, dal momento che si tratta di edifici pensati per l'uso collettivo, redditizia sul piano economico, se si tiene conto della crescita del flusso turistico, in particolare delle famiglie, e in fondo utile anche ai consumatori, cui vengono offerti in questo modo alloggi magari spartani, ma puliti, ragionevolmente confortevoli, spesso ubicati nel centro delle citt\u00e0 e assai economici rispetto ai prezzi di mercato correnti."}
{"id": "232338", "revid": "114258475", "url": "https://it.wikipedia.org/wiki?curid=232338", "title": "\u0429", "text": "La \u0429, minuscolo \u0449, chiamata \u0161\u010da, \u00e8 una lettera dell'alfabeto cirillico. Rappresenta la consonante IPA o in russo, in ucraino e in bulgaro. In origine questa lettera era una legatura delle lettere \u0428 e \u0422 (\u0428 + \u0422 = \u0429) con la piccola coda nel mezzo della lettera, ed \u00e8 derivata dalla lettera glagolitica \u0161ta ()\nQuesta lettera \u00e8 la pi\u00f9 problematica per la trascrizione in caratteri latini. In linguistica viene traslitterata \"\u0161\u010d\" (con gli h\u00e1\u010dek). In inglese viene tipicamente trascritta \"shch\", ma in tedesco viene trascritta correttamente con sette lettere: \"schtsch\". In italiano non esiste un sistema preciso per trascriverlo poich\u00e9 nella fonetica italiana il suono non compare mai immediatamente prima di n\u00e9 prima di , cos\u00ec \u00e8 consigliabile usare le forme linguistiche con gli h\u00e1\u010dek, separandoli eventualmente con un apostrofo (\"\u0161'\u010d\"). Infatti, l'italiano \"sci\" \u00e8 pi\u00f9 simile alla \u0429 russa che non alla \u0428."}
{"id": "232340", "revid": "599013", "url": "https://it.wikipedia.org/wiki?curid=232340", "title": "Telerin", "text": ""}
{"id": "232342", "revid": "767487", "url": "https://it.wikipedia.org/wiki?curid=232342", "title": "\u0402", "text": "La \u0402, minuscolo \u0452, chiamata \u0111e o dje, \u00e8 una lettera dell'alfabeto cirillico. Viene usata solo nella lingua serba per rappresentare la consonante affricata alveolo-palatale sonora IPA , il suono prodotto in serbo da una consonante occlusiva alveolare sonora per iotizzazione. Venne adottata da Vuk Stefanovi\u0107 Karad\u017ei\u0107 dalla \u040b.\nViene solitamente traslitterata in latino con \"\u0110, \u0111\", oppure se non disponibile con \"Dj, dj\", ma \u00e8 preferibile la prima traslitterazione."}
{"id": "232344", "revid": "1318658", "url": "https://it.wikipedia.org/wiki?curid=232344", "title": "Elettrodinamica", "text": "L'elettrodinamica \u00e8 la branca della fisica che si occupa dello studio dei campi elettromagnetici variabili nel tempo e in particolare dei rapporti tra essi e le sorgenti di tali campi, ovvero le cariche elettriche (ferme o in movimento). In genere con tale termine ci si riferisce comunemente all'elettrodinamica classica; l'approccio quantistico ovvero fotonico-corpuscolare ai fenomeni elettromagnetici va invece sotto il nome di elettrodinamica quantistica.\nStoria.\nLa trattazione dei fenomeni di elettrodinamica fu uno dei passi importanti compiuti dalla fisica del XIX secolo, in seguito al quale si sarebbero poi ottenuti grandi progressi nel campo dell'elettrotecnica. \nA partire dalle prime significative esperienze di induzione elettromagnetica, compiute da Michael Faraday intorno al 1830, si cominci\u00f2 ad intuire lo stretto legame tra corrente elettrica e campo magnetico. Queste osservazioni furono formalizzate in una legge matematica da F. Neumann e H. Lenz. Altri importanti contributi nel campo dell'elettrodinamica giunsero da Weber, Kirchhoff, Hertz, Lorentz, Maxwell. Quest'ultimo, in particolare, svilupp\u00f2\u00a0la teoria dell'elettromagnetismo in grado di spiegare tutti i fenomeni classici di natura elettromagnetica sia nel caso stazionario che nel caso non stazionario ovvero variabile nel tempo. La teoria\u00a0dell'elettromagnetismo di Maxwell fu successivamente sintetizzata da Oliver Heaviside attraverso quattro equazioni (note come Equazioni di Maxwell).\nDescrizione.\nElettrodinamica classica.\nLa teoria dell\"'elettrodinamica classica\" parte dall'assunto delle equazioni di Maxwell passando per la determinazione del campo a distanza dalle sorgenti indagando la sua propagazione in spazio libero e quella guidata in mezzi guidanti (guide d'onda), i problemi di riflessione, rifrazione, dispersione e quelli connessi all'irradiazione elettromagnetica da parte dei sorgenti di campo come le densit\u00e0 di corrente elettriche e magnetiche fino a comprendere la covarianza relativistica dalle equazioni di Maxwell. \u00c8 la base per la comprensione di molti altri settori dell'elettromagnetismo avanzato e applicato quali, ad esempio, la Teoria delle Antenne.\nElettrodinamica quantistica.\nLa teoria dell\"'elettrodinamica quantistica\" \u00e8 invece la teoria quantistica del campo elettromagnetico. La QED descrive tutti i fenomeni che coinvolgono le particelle cariche interagenti per mezzo della forza elettromagnetica, includendo allo stesso tempo la teoria della relativit\u00e0 ristretta. Matematicamente ha la struttura di una teoria di gauge abeliana con un gruppo di gauge U(1); dal punto di vista fisico questo significa che le particelle cariche interagiscono fra loro attraverso lo scambio di bosoni a massa nulla detti fotoni. \u00c8 stata definita \"il gioiello della fisica\" per le predizioni estremamente accurate di quantit\u00e0 come il momento magnetico anomalo del muone e lo spostamento di Lamb dei livelli energetici dell'idrogeno.&lt;"}
{"id": "232345", "revid": "125849364", "url": "https://it.wikipedia.org/wiki?curid=232345", "title": "Spread", "text": "Lo spread (pronuncia: ), termine della lingua inglese traducibile con \u00abdifferenza\u00bb, \u00abscarto\u00bb o \u00abdivario\u00bb, \u00e8 la differenza di rendimento tra due titoli (azioni, obbligazioni, titoli di stato) dello stesso tipo e durata, uno dei quali \u00e8 considerato un titolo di riferimento. Nel caso dei titoli di Stato, spesso i titoli di riferimento sono i \"Bund\" emessi dalla Germania (\"Bundesanleihe\"), considerata la solidit\u00e0 e la forza dell'economia tedesca.\nDescrizione.\nForbice tra domanda e offerta.\nAnche definita \"bid-ask spread\", \u00e8 lo scarto tra il prezzo che il venditore chiede per un titolo (\"ask\") e quello che un compratore \u00e8 disposto a pagare per quel titolo (\"bid\"). Spesso \u00e8 usato come misura della liquidit\u00e0 del mercato.\n\"Credit spread\".\nIl \"credit spread\" denota la differenza tra il tasso di rendimento di un'obbligazione e quello di un altro titolo preso a riferimento; in questo caso, ad esempio, se un BTP con una certa scadenza ha un rendimento del 7% e la corrispettiva \"Bundesanleihe\" tedesca con la stessa scadenza ha un rendimento del 3%, allora lo \"spread\" sar\u00e0 di 7 \u2212 3 = 4 punti percentuali ovvero di 400 punti base. \u00c8 importante notare tuttavia, che la determinazione giornaliera dello \"spread\" avviene sulla base delle libere contrattazioni sui mercati dei titoli e quindi, necessariamente, sulle quotazioni del mercato secondario; il rendimento atteso o richiesto (e alla fine offerto) pu\u00f2 infatti salire o scendere in funzione del grado di fiducia degli investitori/creditori e a sua volta misurabile attraverso eventuali squilibri tra domanda e offerta di titoli: se l'offerta \u00e8 superiore alla domanda, il rendimento atteso aumenta per tentare di riequilibrare la domanda e viceversa. \n\u00c8 a questo proposito necessario tenere presente che i rendimenti dei titoli gi\u00e0 emessi (quelli trattati sul mercato secondario) hanno un valore predeterminato al momento della emissione del titolo, che pu\u00f2 essere pari a quello nominale, se il titolo \u00e8 stato emesso alla pari, o maggiore (rendimento effettivo all'emissione), se il titolo \u00e8 stato emesso sotto la parit\u00e0. Per titoli di questo tipo trattati sui mercati quindi non \u00e8 possibile modificare il tasso se non variando il valore di trattazione: se il tasso d'interesse nominale non soddisfa gli operatori perch\u00e9 troppo basso, il titolo verr\u00e0 negoziato a un valore inferiore fino al punto in cui il tasso effettivo (tasso nominale/valore effettivo in percento, tenuto conto della differenza, negativa, fra prezzo pagato e valore nominale correttamente attualizzata) non salir\u00e0 al livello ritenuto congruo dal mercato.\nCome conseguenza, la differenza diventa dunque indirettamente, allo stesso tempo e in maniera del tutto equivalente:\nOccorre tuttavia rilevare, che le quotazioni dei titoli di Stato sul mercato secondario, essendo quest'ultimo aperto a tutti gli investitori, compresi i piccoli risparmiatori attraverso i loro intermediari (banche o societ\u00e0 finanziarie), sono soggette a una maggior \"volatilit\u00e0\" rispetto a quelle del mercato primario, cio\u00e8 risentono molto di pi\u00f9 di questo degli umori del momento, il cosiddetto \"sentiment\", mentre le quotazioni che si raggiungono sul mercato primario (aste dei titoli di nuova emissione) sono assai pi\u00f9 ponderate, in quanto gli operatori ammessi alle aste sono un numero assai limitato di grandi investitori che impegnano singolarmente somme molto pi\u00f9 elevate, le cui valutazioni hanno carattere di grande professionalit\u00e0 e sono il risultato di informazioni globali che spesso gli investitori che operano sul mercato secondario non hanno o hanno in misura limitata e talvolta anche distorta. Tutto ci\u00f2 significa che, nel breve periodo, l'influenza delle quotazioni del mercato secondario su quelle dei titoli di identiche caratteristiche offerti sul mercato primario \u00e8 molto meno forte di quanto si potrebbe pensare."}
{"id": "232346", "revid": "767487", "url": "https://it.wikipedia.org/wiki?curid=232346", "title": "\u040b", "text": "La \u040b, minuscolo \u045b, chiamata \u0107e o tje, \u00e8 una lettera dell'alfabeto cirillico. Viene usata solo nella lingua serba per rappresentare la consonante affricata alveolo-palatale sorda IPA , il suono prodotto in serbo da una consonante occlusiva alveolare sorda per iotizzazione. \u00c8 una lettera tradizionale serba, la sola non inventata da Vuk Stefanovi\u0107 Karad\u017ei\u0107 ma semplicemente da lui introdotta.\nEssendo la desinenza pi\u00f9 comune per i cognomi serbi la traslitterazione di \u040b nell'alfabeto latino \u00e8 molto importante, comunque ci sono molti modi di traslitterarla. Al giorno d'oggi viene usata in larga misura la forma \"\u0107\" o, senza il segno diacritico, \"c\". Traslitterazioni meno frequenti sono \"tj\", \"cj\", e \"ch\" (usata anche per la \u0427 soprattutto in ambito anglosassone).\nAnche se \u00e8 una delle lettere appartenenti esclusivamente al serbo, \u040b \u00e8 anche la lettera con cui inizia la parola serba per \"alfabeto cirillico\" (\u040b\u0438\u0440\u0438\u043b\u0438\u0446\u0430) e di larghissimo uso nel serbo.\nI corrispondenti codici HTML sono: codice_1 o codice_2 per il maiuscolo e codice_3 o codice_4 per il minuscolo."}
{"id": "232347", "revid": "123656534", "url": "https://it.wikipedia.org/wiki?curid=232347", "title": "Giuliano Bugiardini", "text": "Fu ammesso alla celebre Accademia dei Giardini Medicei di San Marco a Firenze, dove divenne amico e seguace di Michelangelo, come narra il Vasari nel capitolo della seconda edizione delle Vite che dedica alla \"Vita di Giuliano Bugiardini, pittore fiorentino\".\nAllievo di Domenico Ghirlandaio prima e di Piero di Cosimo poi, lavor\u00f2 a lungo con Mariotto Albertinelli e con Fra Bartolomeo, nell'ambito del classicismo derivato da Raffaello. In opere successive si accost\u00f2 piuttosto alla vigorosa plasticit\u00e0 di Michelangelo, del quale fu aiutante nella volta della Cappella Sistina. Il maestro lo forn\u00ec in seguito di disegni.\nOpere.\nTra le sue opere: "}
{"id": "232348", "revid": "508036", "url": "https://it.wikipedia.org/wiki?curid=232348", "title": "Cromatografia liquida ad alta prestazione", "text": "La cromatografia liquida ad alta prestazione (in inglese \"High Performance Liquid Chromatography, un tempo nota come high-pressure liquid chromatography, ovvero cromatografia liquida ad alta pressione\"), pi\u00f9 semplicemente nota con l'acronimo inglese HPLC \u00e8 un tipo di cromatografia liquida che rappresenta l'evoluzione strumentale della cromatografia in fase liquida su colonna classica.\nSi tratta di una tecnica cromatografica che permette di separare due o pi\u00f9 composti presenti in un solvente sfruttando l'equilibrio di affinit\u00e0 tra una \"fase stazionaria\" posta all'interno della colonna cromatografica e una \"fase mobile\" che fluisce attraverso essa.\nUna sostanza pi\u00f9 affine alla fase stazionaria rispetto alla fase mobile impiega un tempo maggiore a percorrere la colonna cromatografica (tempo di ritenzione), rispetto ad una sostanza con bassa affinit\u00e0 per la fase stazionaria ed alta per la fase mobile. \nIl campione da analizzare \u00e8 iniettato all'inizio della colonna cromatografica dove \u00e8 \"spinto\" attraverso la fase stazionaria dalla fase mobile applicando pressioni dell'ordine delle centinaia di atmosfere. Per ottenere un'elevata efficienza nella separazione \u00e8 necessario che le dimensioni delle particelle del riempimento siano molto ridotte (di solito hanno diametri compresi da 3 a 10\u00a0\u00b5m), per questo motivo \u00e8 indispensabile applicare un'elevata pressione se si vuole mantenere una ragionevole velocit\u00e0 di flusso dell'eluente e quindi un tempo di analisi adeguato.\nAlla fine della colonna \u00e8 applicato un rilevatore (IR, UV-VIS, spettrofluorimetrico, spettrometro di massa) e un calcolatore che permettono un'analisi in continuo dell'uscita della colonna e quindi di poter quantificare e/o identificare le sostanze iniettate tramite apposito cromatogramma.\nI vantaggi principali di questa tecnica sono: la dimensione ridotta della colonna che evita problemi di deviazioni longitudinali (movimenti della fase mobile longitudinali) e di percorsi alternativi; velocit\u00e0 di eluizione (passaggio della fase mobile attraverso la colonna) costante e regolabile; velocit\u00e0 di esecuzione ridotta; piccole quantit\u00e0 di composto necessaria all'analisi (nell'ordine dei 5-10 microgrammi di campione solubilizzato in apposito solvente) tutto a favore di una maggiore accuratezza e precisione.\nLo svantaggio principale degli apparecchi per HPLC \u00e8 il costo molto pi\u00f9 elevato rispetto ad una cromatografia su colonna tradizionale, anche se non \u00e8 possibile paragonare le due metodiche poich\u00e9 presentano campi di applicazione diversi. \nTipi di HPLC.\nLe pi\u00f9 importanti tecniche di cromatografia liquida sono:\nSpesso le diverse procedure sono complementari tra loro.\nStrumentazione.\nA causa delle elevate pressioni di esercizio, la strumentazione per HPLC \u00e8 di norma pi\u00f9 complessa rispetto a quella per altre tecniche cromatografiche. I componenti principali dell'apparecchiatura per HPLC sono:\nContenitori per la fase mobile.\nI moderni strumenti per HPLC sono equipaggiati con diversi contenitori per i solventi che verranno impiegati come fase mobile. I solventi devono necessariamente essere privi di impurit\u00e0, compresi gas disciolti e particolato, per non inficiare la bont\u00e0 dell'analisi; per questo motivo i contenitori integrano spesso degasatori, distillatori e sistemi di filtraggio. Nella maggior parte dei casi i solventi vengono lasciati nei contenitori originali, fatti da materiale inerte (vetro o acciaio inox).\nLe separazioni con HPLC possono essere eseguite con \"eluizione isocratica\", ossia usando un eluente la cui composizione non vari durante l'analisi, oppure con \"eluizione a gradiente\", in cui la natura dell'eluente varia durante l'analisi in maniera continua o a gradini. Il secondo metodo ha effetti analoghi ai programmi di temperatura adottati in gascromatografia, aiuta in molti casi a migliorare la risoluzione dell'analisi o a diminuirne il tempo. Per operare con l'eluizione a gradiente \u00e8 necessario che lo strumento sia dotato di una camera di miscelazione in cui siano miscelati i solventi prelevati dai contenitori per poi inviarli nella colonna.\nPompe.\nLe pompe per HPLC devono soddisfare requisiti molto stringenti, tra i quali i pi\u00f9 importanti sono:\nI principali tipi di pompe impiegate negli strumenti sono: pompe alternative a pistone, pompe a siringa e pompe pneumatiche.\nPompe alternative a pistone.\nLe pompe alternative a pistone si dividono in due tipi: a pistone singolo ed a coppia di pistoni (dette anche pompe reciprocanti), sono le pi\u00f9 diffuse negli strumenti commerciali. La pressione viene trasmessa dal pistone, azionato da un motore, a una piccola camera in cui viene fatto fluire il solvente grazie all'apertura e alla chiusura di due valvole sincronizzate con la pulsazione del pistone. La corsa di aspirazione del solvente \u00e8 svolta alla massima velocit\u00e0 possibile del motore, mentre la corsa di erogazione \u00e8 in relazione al flusso desiderato. Il sistema presenta l'inconveniente di generare una pressione pulsata e di richiedere quindi uno smorzatore di pressione. Le pompe reciprocanti muovono la coppia di pistoni a velocit\u00e0 costante legata al flusso desiderato ed in verso alternativo, mentre un pistone \u00e8 in fase di aspirazione il secondo \u00e8 in fase di erogazione e viceversa. Le pompe alternative a pistone sono in grado di sostenere stabilmente pressioni oltre le 600 atm, garantendo quindi buone velocit\u00e0 di flusso e in un ampio intervallo, sono inoltre facilmente adattabili alle eluizioni a gradiente.\nPompe a siringa.\nLe pompe a siringa, dette anche pompe a spostamento, sono costituite da un cilindro che contiene il solvente e da un pistone interno. Il pistone viene spinto da un motore applicato a una vite, generando una pressione non pulsata. Tali pompe garantiscono un flusso stabile e sufficientemente potente per\u00f2 hanno di norma una scarsa capacit\u00e0 del serbatoio e presentano inconvenienti quando si cambia il solvente. \nPompe pneumatiche.\nNelle pompe pneumatiche il solvente \u00e8 contenuto in un recipiente flessibile, compresso dall'esterno con gas sotto pressione. Il flusso che ne risulta non \u00e8 pulsato ma \u00e8 di norma poco potente rispetto a quello generato dagli altri tipi di pompe. Ulteriori svantaggi sono dati dalla scarsa capacit\u00e0 del serbatoio e dal fatto che l'entit\u00e0 del flusso dipende sensibilmente dalla viscosit\u00e0 del solvente rendendo dunque non idonee queste pompe per le eluizioni a gradiente.\nSistemi di introduzione del campione.\nLa riproducibilit\u00e0 della quantit\u00e0 di campione introdotto nella colonna rappresenta il punto critico per la precisione di un'analisi con HPLC. I sistemi attualmente in uso riescono a raggiungere precisioni relative dello 0,1% e di variare la quantit\u00e0 di campione introdotto in un intervallo compreso tra 5 e 500 \u03bcL, esistono anche valvole di iniezione per microcampioni con volumi compresi tra 0,5 e 5 \u03bcL. Sono valvole capaci di alloggiare e trasferire il campione, senza interruzione del flusso dalla fase mobile attraverso la colonna. Sono costruiti in acciaio.\nColonne.\n\u00c8 il mezzo in cui il materiale \u00e8 separato, ed a seconda dei solventi, gli analiti possono raggiungere diverse velocit\u00e0 di eluizione, in base anche alla loro composizione.\nIl materiale pi\u00f9 impiegato per la costruzione delle colonne per HPLC \u00e8 l'acciaio inossidabile levigato, se si opera a pressioni inferiori a 10 atm si usano anche colonne in vetro spesso. La lunghezza delle colonne \u00e8 di solito compresa tra 10 e 30\u00a0cm, ma \u00e8 possibile disporre di colonne pi\u00f9 lunghe per particolari esigenze. Il diametro interno \u00e8 compreso tra 2 e 4,6\u00a0mm e il diametro delle particelle del riempimento tra 3,5 e 10\u00a0\u00b5m. Esistono anche modelli di colonne, di recente progettazione, pi\u00f9 corte e sottili che permettono tempi di analisi inferiori e minor consumo di solvente.\nLe colonne commerciali sono spesso dotate di fornetti termostatici per tenere sotto controllo la temperatura della colonna fino al decimo di grado centigrado. Il mantenimento di una temperatura costante garantisce di norma cromatogrammi migliori.\nNonostante i solventi impiegati in HPLC siano appositamente purificati, \u00e8 sempre possibile che contengano contaminanti che potrebbero intaccare la buona funzionalit\u00e0 della colonna. Per ovviare a questo problema e dunque aumentare la vita media delle colonne analitiche si applicano colonne di protezione, pi\u00f9 corte delle colonne analitiche, in cui la fase mobile viene fatta passare prima di accedere alla colonna analitica. In sostanza la colonna di protezione funge da filtro. Inoltre serve anche per saturare la fase mobile con la fase stazionaria, minimizzando quindi le perdite di fase stazionaria nella colonna analitica.\nRiempimenti delle colonne.\nI riempimenti usati in HPLC sono sostanzialmente di tre tipi, a \"particelle pellicolari\", a \"particelle porose\" e con tecnologia \"fused-core\". \nLe particelle pellicolari sono impiegate quasi esclusivamente per le colonne di protezione. Sono granuli sferici e non porosi di vetro o materiale polimerico, di dimensione compresa tra i 30 e i 40\u00a0\u00b5m. Sulla superficie dei granuli viene depositato uno strato poroso di silice, allumina o resina a scambio ionico. Se si necessita di una fase stazionaria liquida, pu\u00f2 essere applicata per adsorbimento.\nLe particelle porose hanno diametri compresi tra 3 e 10\u00a0\u00b5m, il materiale pi\u00f9 usato \u00e8 la silice microporosa, ma possono essere costituite anche di allumina o resina a scambio ionico. Anche in questo caso vengono applicati rivestimenti specifici, legati o per adsorbimento o attraverso legami chimici alla superficie delle particelle.\nLe particelle fused-core hanno dimensione inferiore a 2\u00a0\u00b5m, tipicamente si usa attribuire alla strumentazione che utilizza queste colonne il nome di UHPLC (Ultra HPLC)\nRivelatori.\nPerch\u00e9 un rivelatore sia idoneo all'uso in HPLC dovrebbe soddisfare le seguenti caratteristiche:\nI rivelatori pi\u00f9 usati sono ad assorbimento UV, vi sono poi i metodi a fluorescenza (per le proteine), sull'indice di rifrazione, la costante dielettrica, rivelatori elettrochimici, a spettrometro di massa ed altri ancora.\nRivelatori ad assorbanza.\nLe celle di assorbanza per HPLC sono di solito a forma di Z, hanno cammino ottico da 2 a 10\u00a0mm e volumi compresi tra 1 e 10\u03bcL. Queste piccole celle resistono normalmente alla pressione di qualche decina di bar. Si usano sia rivelatori a doppio raggio, in cui un raggio viene fatto passare attraverso la cella e rivelato con la compensazione dell'altro raggio, attenuato da un filtro, sia rivelatori a raggio singolo. \nLa regione dello spettro pi\u00f9 sfruttata nei rivelatori ad assorbanza per HPLC \u00e8 l'UV, in second'ordine vi \u00e8 la regione del visibile e in misura ancor minore l'infrarosso. Vengono impiegati sia rivelatori a filtri (fotometri) che a monocromatore (spettrofotometri).\nI pi\u00f9 semplici fotometri per HPLC usano una lampada a mercurio, di cui si seleziona di solito la banda centrata a 254\u00a0nm, ma si usano anche le bande a 250, 313, 334, e 365\u00a0nm. Diversi gruppi funzionali assorbono a queste lunghezze d'onda sia organici che inorganici.\nVengono anche usate sorgenti a deuterio o a tungsteno, dotati di tutta una serie di filtri. Di solito la gestione dei filtri \u00e8 affidata a un elaboratore elettronico che ottimizza la scelta.\nPer i rivelatori a spettrofotometro con reticolo di diffrazione si possono scegliere diverse modalit\u00e0 d'uso. Si pu\u00f2 scandire tutto il cromatogramma con una singola lunghezza d'onda; oppure se i picchi dell'eluito sono abbastanza separati si possono scegliere lunghezze d'onda specifiche per ogni picco, se si segue la seconda metodologia \u00e8 indispensabile l'impiego di un processore per selezionare la lunghezza d'onda ottimale per ogni picco. Si pu\u00f2 anche fermare il flusso della fase mobile se si desidera ottenere uno spettro su un'ampia regione di lunghezze d'onda.\nIl campo di applicabilit\u00e0 dei rivelatori a infrarosso in HPLC \u00e8 piuttosto scarso per via dei solventi usati come fase mobile, di solito, acqua o alcoli, che hanno diverse bande di assorbimento nell'IR e rischiano di coprire i segnali degli analiti.\nRivelatori a fluorescenza.\nI rivelatori a fluorescenza presentano il vantaggio di una maggiore sensibilit\u00e0 rispetto ai metodi ad assorbanza, di solito superiore a un ordine di grandezza. Hanno per\u00f2 lo svantaggio di un minore campo di applicabilit\u00e0, dato che il numero delle specie assorbenti \u00e8 notevolmente superiore rispetto a quelle fluorescenti. Si possono comunque usare rivelatori a fluorescenza anche per analiti non fluorescenti se si riesce a trattarli con reagenti che diano prodotti fluorescenti, tramite la derivatizzazione dell'analita. \nLa fluorescenza viene osservata attraverso un detector fotoelettrico posto a 90\u00ba rispetto alla sorgente di eccitazione, che di solito \u00e8 una lampada a mercurio. La radiazione fluorescente viene isolata attraverso dei filtri. Negli strumenti pi\u00f9 sofisticati si usano lampade a xeno e reticoli di diffrazione.\nRivelatori a indice di rifrazione.\nI rivelatori basati sulla variazione dell'indice di rifrazione dovuti alla presenza dei soluti nella fase mobile hanno il grande vantaggio di avere un campo di applicabilit\u00e0 estremamente vasto; sono inoltre molto affidabili e non risentono delle variazioni di flusso. Hanno per\u00f2 scarsa sensibilit\u00e0 e selettivit\u00e0, non sono applicabili a eluizioni a gradiente di solvente (si avrebbe deriva della linea di base) e necessitano di essere termostatati al millesimo di grado centigrado perch\u00e9 le loro prestazioni dipendono fortemente dalla temperatura e dal cambiamento della velocit\u00e0 della fase mobile.\nRivelatori elettrochimici.\nEsistono rivelatori elettrochimici basati sulla conduttimetria, la voltammetria, l'amperometria e la coulombometria. Hanno un ampio campo di applicabilit\u00e0.\nRivelatori a serie di diodi.\nSi tratta di rivelatori ultravioletto che a differenza dei comuni rivelatori consentono una registrazione simultanea dello spettro in funzione della lunghezza d'onda, piuttosto che eseguire delle scansioni, utilizzando una serie di diodi. In questo modo si possono ottenere dei grafici tridimensionali in funzione dell'assorbanza, della lunghezza d'onda e del tempo, oppure mappe di assorbanza (tempo contro lunghezza d'onda), oltre ai classici spettri UV e cromatogrammi.\nRivelatori a spettrometro di massa.\nL'applicabilit\u00e0 dello spettrometro di massa come rivelatore per HPLC \u00e8 complicata dalla grande quantit\u00e0 di eluito proveniente dalla colonna che mal si concilia con la necessit\u00e0 del vuoto spinto nelle analisi con spettrometro di massa. Si \u00e8 quindi dovuto lavorare molto per sviluppare interfacce idonee che eliminino o riducano il solvente usato come eluente.\nNella ionizzazione elettrospray, la fase mobile proveniente dalla colonna viene introdotta in un capillare elettrospray con velocit\u00e0 di flusso dell'ordine di 1\u00a0\u00b5l/min (\u00e8 possibile aumentare la velocit\u00e0 di flusso fino a 1\u00a0ml/min peggiorando per\u00f2 il rapporto segnale/rumore). Il capillare \u00e8 mantenuto a un potenziale compreso tra 2,5 e 4kV rispetto a un contrelettrodo. Al termine dell'ago l'eluito viene nebulizzato, la differenza di potenziale forza le goccioline ad assumere una carica superficiale della stessa polarit\u00e0 della carica dell'ago. Le goccioline sono respinte dall'ago e si dirigono verso il controelettrodo. Mentre le goccioline attraversano lo spazio tra l'ago e il controelettrodo si ha l'evaporazione del solvente e un conseguente aumento della densit\u00e0 di carica superficiale, che favorisce la disgregazione delle goccioline in goccioline sempre pi\u00f9 piccole. Il processo avviene a cascata fino a quando tutto il solvente evapora e rimane solo l'analita ionizzato che attraversa il controelettrodo e passa allo spettrometro di massa. Nel processo si ha scarsa frammentazione delle molecole di analita, quindi gli spettri risultano semplificati ma poveri di informazioni.\nNella inferfaccia thermospray l'eluito viene introdotto in un capillare d'acciaio riscaldato, in cui si ha vaporizzazione e ionizzazione dell'analita. La ionizzazione avviene a causa di meccanismi di trasferimento di carica indotti da composti, come per esempio acetato di ammonio o trietilammina, aggiunti all'eluente. Al capillare viene applicata una differenza di potenziale che conduce l'analita ionizzato verso lo spettrometro di massa. Le velocit\u00e0 di flusso adottate sono dell'ordine dei 2 ml/min. Come per la ionizzazione elettrospray si ha scarsa frammentazione e quindi spettri poveri di informazioni, inoltre pu\u00f2 essere usata solo con eluenti polari, gli unici in grado di solubilizzare i tipici agenti ionizzanti per trasferimento di carica.\nSono state sviluppate numerose altre interfacce, tra le tante si ricordano la ionizzazione chimica a pressione atmosferica (APCI) e la fotoionizzazione a pressione atmosferica."}
{"id": "232349", "revid": "709565", "url": "https://it.wikipedia.org/wiki?curid=232349", "title": "Premio per il rischio", "text": "Il premio per il rischio, in economia, \u00e8 la differenza tra il valore atteso di una \"lotteria\" (variabile casuale) rischiosa e l'ammontare certo (detto \"certo equivalente\") che un individuo sarebbe disposto ad accettare al posto della lotteria rischiosa.\nDescrizione.\nIn termini della teoria dell'utilit\u00e0 attesa, il premio per il rischio associato a una lotteria formula_1 da un individuo dotato di funzione di utilit\u00e0 formula_2 \u00e8 un valore formula_3 tale che:\ndove formula_5 denota il \"certo equivalente\" della lotteria formula_1, definito dalla relazione:\ne formula_8 altro non \u00e8 che l'utilit\u00e0 attesa che l'individuo deriva dalla lotteria formula_1.\nIn termini meno formali, un individuo per il quale il rischio non ha nessun'importanza assegna alla lotteria formula_1 un'utilit\u00e0 pari al suo valore atteso formula_11, cos\u00ec che il premio per il rischio \u00e8 pari a 0. In generale, tuttavia, il rischio ha una qualche rilevanza per la valutazione di una lotteria da parte di un individuo; in particolare, un individuo avverso al rischio richieder\u00e0 una compensazione per il rischio che corre accettando la lotteria formula_1, al di l\u00e0 del valore atteso di formula_1. Tale compensazione \u00e8, appunto, il premio per il rischio.\nNella finanza.\nNell'ambito della finanza, esiste un'ulteriore nozione di premio per il rischio. In questo contesto, pu\u00f2 essere definito come la differenza tra il rendimento atteso di una data attivit\u00e0 finanziaria e il tasso d'interesse privo di rischio.\nNel caso di titoli di \"debito\", esso \u00e8 calcolato in base alla rischiosit\u00e0 di insolvenza del credito da parte della societ\u00e0 emittente di un titolo obbligazionario, ed \u00e8 noto come \"credit spread\". In particolare, il premio per il rischio (il rendimento) aumenta all'aumentare della probabilit\u00e0 di insolvenza.\nNel caso di titoli \"azionari\", \u00e8 dato semplicemente dalla differenza tra il rendimento di un titolo, o un portafoglio di titoli, e il tasso d'interesse privo di rischio. La letteratura teorica dell'economia finanziaria utilizza il termine \"equity premium\" con riferimento al premio per il rischio dei titoli azionari.\nPremio per il rischio di mercato.\n\u00c8 definito come la differenza tra il rendimento di mercato ed il tasso di interesse privo di rischio.\npremio=Rm-Rf\n\u00c8 utilizzato per il calcolo della security market line ed \u00e8 di solito preso come dato, viene ottenuto infatti da serie storiche ed il suo valore varia tra 6%-7%.\nPer i titoli italiani assume il valore di 5,6%-5,7%"}
{"id": "232352", "revid": "773636", "url": "https://it.wikipedia.org/wiki?curid=232352", "title": "HPLC", "text": ""}
{"id": "232353", "revid": "339392", "url": "https://it.wikipedia.org/wiki?curid=232353", "title": "Cromatografia liquida ad alte prestazioni", "text": ""}
{"id": "232358", "revid": "767487", "url": "https://it.wikipedia.org/wiki?curid=232358", "title": "Un lupo mannaro americano a Londra", "text": "Un lupo mannaro americano a Londra (\"An American Werewolf in London\") \u00e8 un film horror del 1981 diretto da John Landis.\nGli effetti speciali vennero curati da Rick Baker: il suo lavoro fu premiato con un premio Oscar al miglior trucco, categoria introdotta per la prima volta con questo film.\nTrama.\nRegno Unito, 1980. David Kessler e Jack Goodman sono due giovani studenti statunitensi in viaggio per le selvagge campagne dell'Inghilterra del Nord, nella contea inglese dello Yorkshire, con l'intenzione di trascorrere una vacanza di tre mesi. Una sera, dopo aver ricevuto un passaggio da un camionista, arrivano al villaggio di East Proctor e cercano riparo in un \"pub\" chiamato \"L'Agnello Macellato\", ma gli avventori del locale appaiono del tutto indifferenti nei loro confronti. Mentre prendono un t\u00e8, ad un certo punto Jack pone loro una domanda a proposito di un pentacolo su una delle pareti, e a quel punto vengono entrambi cacciati apparentemente senza motivo. Decidono di andarsene, ma un giocatore di freccette e un giocatore di scacchi consigliano loro di rimanere sulla strada e di non avventurarsi nella brughiera durante la notte di luna piena.\nI due ragazzi, camminando alla ricerca di un altro villaggio dove trascorrere la notte, si avventurano accidentalmente fuori strada nella piovosa notte di luna piena. Quando sentono degli agghiaccianti ululati in lontananza, pensano sia meglio tornare al pub, ma capiscono di trovarsi nel bel mezzo della brughiera e non riescono a orientarsi. Vengono quindi attaccati da un ferocissimo lupo, che uccide barbaramente Jack e morde David al torace ferendolo gravemente. Il ragazzo viene tuttavia soccorso dagli avventori del \"pub\", che uccidono la belva a colpi di fucile. Prima di perdere i sensi, David fa in tempo a scorgere, disteso sul prato, un uomo nudo morente, crivellato di pallottole, l\u00e0 dove dovrebbe esserci l'animale.\nDavid viene quindi ricoverato in un ospedale di Londra per le ferite riportate e si risveglia tre settimane dopo l'attacco. Un giorno riceve la visita dell'ispettore Villiers e del sergente McManus, i quali gli rivelano che \u00e8 stato assalito da un folle criminale, ma David insiste nell'affermare di essere stato aggredito da un grosso lupo. Eppure Villiers sostiene che c'erano due testimoni del delitto e che le autorit\u00e0 inglesi dispongono del referto dell'autopsia eseguita sul colpevole dalla polizia di East Proctor. L'ispettore ritiene che le dichiarazioni di David si debbano al terribile trauma psicologico subito.\nDurante il ricovero, David inizia ad avere incubi terribili, nei quali si vede trasformato in un essere animalesco o un gruppo di uomini lupo in uniforme nazista sterminano la sua famiglia e gli incendiano la casa. Le cose si fanno ancora pi\u00f9 inquietanti quando riceve la visita del fantasma sbranato del suo amico Jack, che nelle settimane di convalescenza di David, \u00e8 stato seppellito a New York. Jack chiede scusa a David per averlo turbato con la sua presenza, ma \u00e8 stato costretto a venire per avvertirlo, rivelandogli infine che nella brughiera sono stati in realt\u00e0 aggrediti da un vero lupo mannaro e che la magia e il sovrannaturale sono veri. Jack, nell'essere stato ucciso dal licantropo, \u00e8 stato maledetto ed \u00e8 diventato uno spettro non morto che non pu\u00f2 passare nell'aldil\u00e0 a causa della maledizione. L'unico modo per spezzare il maleficio \u00e8 che l'ultimo lupo mannaro venga ucciso e questi si rivela infine David. Jack avverte David che presto, nella prossima notte di luna piena, anche lui si trasformer\u00e0 e uccider\u00e0 degli innocenti creando involontariamente altri spettri non morti come lui.\nUna volta dimesso dall'ospedale, David viene ospitato da Alex, l'infermiera che l'ha assistito. Quest'ultima si \u00e8 innamorata di lui e quella notte fanno l'amore. David viene poi visitato nuovamente dal fantasma di Jack (che assume un aspetto sempre pi\u00f9 decomposto, essendo ormai un cadavere) il quale lo avverte che la notte dell'indomani sar\u00e0 di luna piena, lui si trasformer\u00e0 in animale e uccider\u00e0. David, ancora riluttante, rifiuta per\u00f2 l'idea di suicidarsi.\nNel frattempo il dottor Hirsch, il medico che si prende cura di David, si reca al villaggio di East Proctor per indagare sulla presunta aggressione, ma la gente del posto finge di non sapere niente riguardo all'attacco e di non conoscere David e Jack. Il dottore, dopo ulteriori indagini, \u00e8 convinto che l'intero villaggio stia mentendo sull'aggressione e che David sia stato ferito da un animale sconosciuto e curato prima del ricovero, ma non crede che si sia trattato di un lupo mannaro.\nLa notte seguente David, allo spuntare della luna piena inizia a sentire dolori lancinanti, preludio di quella che sar\u00e0 la sua trasformazione in un lupo mannaro a quattro zampe. Aggirandosi per Londra, uccide due fidanzati nel cortile della casa di Sean, un suo amico. La moglie sente degli strani rumori provenienti da fuori e Sean esce a controllare, trovando la mano mozzata di Harry. Poco dopo, l'animale massacra tre barboni nei pressi del Tamigi. L'uomo-lupo, infine, uccide Gerald Bringsley dopo un inseguimento all'interno delle gallerie della metropolitana di Londra.\nLa mattina seguente David si risveglia nudo dentro la gabbia di due lupi dello zoo e non ricorda nulla. Dopo aver scavalcato la recinzione, cerca di nascondersi nei cespugli, poi prende un mazzo di palloncini a un bambino e un cappotto per coprirsi. Nel frattempo, il dottor Hirsch legge sul giornale del ritrovamento di una vittima trovata orribilmente massacrata. Nello stesso tempo David, dopo aver preso un autobus, torna a casa di Alex. Quest'ultima riceve una telefonata dal dottor Hirsch, che le ordina di portare subito il ragazzo da lui per occuparsi personalmente della faccenda. Mentre i due vanno all'ospedale in taxi, il conducente rivela a David la notizia delle sei persone uccise la notte precedente. Nel momento in cui si rende conto di essere il responsabile della carneficina, David va a Trafalgar Square e cerca di farsi arrestare da un poliziotto, che per\u00f2 non gli crede. Allora David fugge via da Alex, dichiarandole il suo profondo amore e dicendole addio.\nPoi fa un'ultima drammatica telefonata alla sua famiglia a Manhattan per darle l'addio, alla quale per\u00f2 risponde solo la sorellina minore Rachel. Uscito dalla cabina telefonica dopo aver tentato di tagliarsi le vene, incontra di nuovo il fantasma di Jack (ridotto quasi a uno scheletro) in un cinema porno di Piccadilly Circus. Con lui ci sono anche i fantasmi delle sei vittime della notte precedente e tutti cercano di convincerlo a uccidersi con metodi rapidi e indolori, come spararsi con un colpo di pistola in bocca o buttarsi sotto un treno. Ma ormai \u00e8 troppo tardi: spunta nuovamente la luna piena e David, trasformato in lupo, massacra le persone all'interno del cinema.\nUn poliziotto, avvertito dalla bigliettaia, lo trova e, spaventato, chiude la saracinesca del cinema cercando di non far fuggire l'animale, mentre uno degli agenti chiede rinforzi armati via radio. Il lupo mannaro riesce per\u00f2 a liberarsi e mozza la testa con un morso all'ispettore Villiers, arrivato giusto in tempo sulla scena. Dopodich\u00e9 semina il terrore per le strade di Londra provocando alcuni violenti incidenti e nuovi morti. Braccato dalle forze dell'ordine, il lupo si rifugia in un vicolo cieco, dove non ha pi\u00f9 via di scampo, mentre alcuni poliziotti cercano di tenere a bada la folla dei curiosi.\nIntanto interviene sul posto un furgone con a bordo una pattuglia di cecchini, che arrivano giusto in tempo per tentare di uccidere il lupo. Ma in suo soccorso arriva Alex che, accompagnata dal dottor Hirsch, riesce a liberarsi dalla folla e dai poliziotti e cerca di calmare David, dichiarandogli il suo amore. Il lupo inizialmente sembra essere placato dalle parole di Alex, ma poi tenta di assalirla, costringendo i poliziotti ad aprire il fuoco. David riprende le sembianze umane e muore sotto gli occhi addolorati di Alex, mostrando per\u00f2 un'espressione serena, finalmente libero dalla maledizione.\nProduzione.\nL'idea del film fu partorita nel 1969, quando Landis, a quell'epoca attrezzista cinematografico di 18 anni, si trovava in Jugoslavia per le riprese de \"I guerrieri\", diretto da Brian G. Hutton e interpretato da Clint Eastwood e Donald Sutherland. Durante il tragitto, che lo doveva a portare da Belgrado a Novi Sad, il traffico fu per\u00f2 bloccato all'altezza di un crocevia dove in quel momento si stava celebrando un funerale zingaro. Sceso dall'auto e giunto sul luogo, si trov\u00f2 davanti a diverse persone e un prete che stavano seppellendo un uomo, noto stupratore della zona, ucciso mentre stava tentando di fuggire, avvolto in una tela da imballaggio e cosparso di rosari e trecce d'aglio. In effetti rosari e le trecce servivano allo scopo di impedire al cadavere di rialzarsi e commettere altri crimini.\nIl progetto prevedeva che, in un'epoca dominata dalla razionalit\u00e0, nello stesso anno l'uomo sbarcava sulla Luna mentre sulla Terra ancora esisteva gente che credeva nella possibilit\u00e0 di un ritorno dalla tomba dei morti, cosa che ha attratto la curiosit\u00e0 del giovane regista e gli ha fatto credere che quello poteva essere un ottimo spunto per un film horror: ambientare in epoca moderna temi horror tipici dei secoli scorsi.\nLe riprese del film si sono svolte in Galles, a Londra e nei Twickenham Film Studios. Gli interni de \"The Slaughtered Lamb\" (L'Agnello Macellato) sono stati girati in un \"pub\" chiamato \"The Black Swan\" (Il cigno nero) a Ockham nel Surrey. Le scene nella metropolitana sono state girate nelle stazioni di Tottenham Court Road e Charing Cross."}
{"id": "232361", "revid": "2103", "url": "https://it.wikipedia.org/wiki?curid=232361", "title": "Alto elfico", "text": ""}
{"id": "232362", "revid": "1784938", "url": "https://it.wikipedia.org/wiki?curid=232362", "title": "Partito Pensionati", "text": "Il Partito Pensionati \u00e8 un partito politico italiano fondato a Milano il 19 ottobre 1987 da Carlo Fatuzzo.\nStoria.\nProdromi.\nNel 1979 venne fondato a Bologna il Partito Nazionale Pensionati (PNP), guidato da Achille Facchinetti, che annoverava tra i suoi maggiori esponenti Carlo Fatuzzo. Nell'ottobre del 1987, Carlo Fatuzzo e Roberto Bernardelli, che avevano contestato Facchinetti per un passaggio di denaro da parte del PSI, vennero espulsi dal Partito Nazionale Difesa Pensionati e fondarono cos\u00ec il Partito Pensionati.\nNegli stessi anni si affermano altre formazioni politiche a tutela dei pensionati: i \"Pensionati Uniti\", fondato nel 1987 da Filippo de Jorio; il \"Movimento Pensionati\", nato nel 1991 su iniziativa di Roberto Olivato; il \"Movimento Pensionati Uomini Vivi\", fondato dall'ex senatore DC Luigi D'Amato, presente alle elezioni politiche del 1992 all'interno della lista Federalismo Europa Autonomie; la \"Lega Casalinghe-Pensionati\" di Roberto Bernardelli e di Piergiorgio Sirtori.\nUna collocazione moderata.\nDopo aver contribuito ad eleggere alcuni consiglieri regionali e provinciali in competizioni amministrative, prevalentemente nel nord Italia (in Piemonte, Lombardia e Liguria ottiene un seggio in ciascun consiglio. Rispettivamente, in termini di voti in queste regioni, ottiene l'1,4%, l'1,8% e l'1,8%), il partito si fa notare alle elezioni europee del 1999 quando si presenta liste in tutte le circoscrizioni ed riesce a raggiungere lo 0,75% nazionale facendo eleggere il segretario Fatuzzo al Parlamento europeo.\nIl partito si ripresenta alle elezioni europee del 2004, riscuotendo l'1,1% su base nazionale ed eleggendo di nuovo un parlamentare europeo.\nDa sempre schierato su posizioni moderate e di centro-destra (nel parlamento europeo aderisce al Partito Popolare Europeo e ha a lungo sostenuto le giunte regionali di centro-destra), il partito presenta propri candidati autonomi in alcuni collegi del Senato alle elezioni politiche del 1996 e del 2001.\nIn occasione delle elezioni regionali del 2005 sceglie alleanze diversificate regione per regione, talora col centro-sinistra e talora col centro-destra.\nIl passaggio a L'Unione e la scissione.\nLa rottura definitiva col centro-destra si consuma, per\u00f2, il 6 febbraio 2006, dopo un incontro a Bologna tra Fatuzzo e Romano Prodi, quando il partito delibera di schierarsi (in vista delle elezioni politiche) con L'Unione: Fatuzzo, in tale circostanza, dichiara finita l'alleanza tra i pensionati ed il centrodestra, in quanto il governo Berlusconi ha \"disatteso alcune promesse\", riferendosi alla riforma pensionistica che posticipa l'et\u00e0 pensionabile a partire dal 2008.\nIn seguito a questa decisione, un gruppo di dissidenti esce dal partito, fondando la Federazione Italiana Pensionati Uniti - F.I.P.U., che rimane alleata del centro-destra.\nAll'indomani delle consultazioni, i risultati mostrano la riconferma sostanziale dei recenti consensi, che per\u00f2 non attribuiscono al partito alcun seggio, in quanto non ha superato il 2% previsto dalla legge elettorale e nella lista dei partiti della maggioranza \"miglior perdenti\" \u00e8 stato superato dall'UDEUR di Mastella. Tra i partiti di maggioranza esclusi dal parlamento \u00e8 quello che ha ricevuto pi\u00f9 voti.\nI Pensionati raccolgono 334\u00a0000 voti alla Camera (0,9%) e 340\u00a0000 al Senato (1,0%). Il partito, tuttavia, non ottiene rappresentanti all'interno del Governo Prodi II.\nIn occasione del referendum costituzionale del 2006, il partito si schiera sulle posizioni del \"No\".\nIl ritorno nel centrodestra e il PdL.\nIn una conferenza tenutasi il 20 novembre 2006 a Roma Carlo Fatuzzo ha dichiarato chiusa l'alleanza del Partito Pensionati con L'Unione di centrosinistra e annuncia l'adesione del partito al gruppo di Forza Italia nel Parlamento europeo, decisione che \u00e8 stata ratificata dall'Assemblea nazionale del partito, composta da 24 persone. Il Partito Pensionati \u00e8 stato inoltre presente alla manifestazione del 2 dicembre 2006 a Roma contro la Finanziaria del Governo Prodi II.\nNei primi mesi del 2008 il partito ha dichiarato la sua confluenza nel Popolo della Libert\u00e0, il partito unico del centrodestra fondato da Silvio Berlusconi.\nAlle elezioni politiche del 2008 tuttavia, nonostante la vittoria del PdL, il Partito non riesce a eleggere nessuno dei suoi rappresentanti n\u00e9 nelle liste PdL della Camera (nelle quali era candidato in Lombardia il vicesegretario Lino Miserotti), n\u00e9 del Senato (nelle quali era candidato il presidente nazionale Giacinto Boldrini, sempre in Lombardia). Nessun esponente viene nemmeno insignito di incarichi nel governo Berlusconi IV.\nIn seguito alla nascita del PdL (25 marzo 2009), il Partito Pensionati decide di non confluirvi. Alle elezioni europee del 2009 i Pensionati presentano una lista comune con La Destra di Francesco Storace, il Movimento per le Autonomie di Raffaele Lombardo e l'Alleanza di Centro di Francesco Pionati, L'Autonomia.\nNel 2010, con le elezioni regionali, il Partito Pensionati si schiera col centro-sinistra in Lombardia (dove viene eletta Elisabetta Fatuzzo figlia del leader del partito), e in Emilia-Romagna (nessun eletto ma \u00e8 riuscito a presentare le liste solo a Modena riportando lo 0,91% e a Ferrara ottenendo l'1,19%); si schiera invece col centro-destra in Piemonte (con l'elezione di un consigliere, Michele Giovine), Liguria (nessun eletto), Lazio (nessun eletto) e Puglia (nessun eletto). In Campania il partito ha dato vita alla lista \"Alleanza di Popolo\" insieme con altri movimenti locali (\"Alleanza Democratica\" di Nicola Turco, e \"Noi Consumatori\" di Angelo Pisani)\ne ha sostenuto la candidatura del centro-destra. La lista ha eletto un consigliere, Roberto Conte ex-Verdi e ex-Margherita, rifiutato da altre liste per problemi giudiziari.\nL'ingresso alla Camera dei deputati e al Senato.\nNell'aprile 2012 il Partito Pensionati entra con un suo esponente alla Camera dei deputati.\nInfatti, in seguito alle dimissioni di Adriano Paroli (incompatibile in quanto sindaco di Brescia), poi di Antonio Verro e poi ancora di Marco Airaghi, viene recuperato come primo dei non eletti il pensionato Lino Miserotti che entra cos\u00ec nel Parlamento Italiano e aderisce al gruppo del Popolo della Libert\u00e0.\nNel maggio 2012 il Partito Pensionati entra con un suo esponente al Senato, dove, in seguito alla morte di Gianpiero Carlo Cantoni, subentra Giacinto Boldrini che entra cos\u00ec nel Parlamento Italiano e aderisce al gruppo del Popolo della Libert\u00e0.\nElezioni politiche e regionali in Lombardia del 2013.\nAlle elezioni politiche del 2013 il Partito Pensionati si presenta nella \"coalizione di centro-destra\" (composta da Popolo della Libert\u00e0, Lega Nord, Fratelli d'Italia, Grande Sud, Movimento per le Autonomie ed altri movimenti minori).\nAlla Camera dei deputati il partito presenta le proprie liste solamente nelle circoscrizioni \"Piemonte 1\", \"Veneto 1\", \"Campania 1\", \"Campania 2\", \"Puglia\" e \"Sardegna,\" inoltre, in seguito ad un accordo con il PdL, candida un proprio esponente (Elisabetta Fatuzzo, figlia del segretario Carlo) all'interno del Popolo della Libert\u00e0 nella \"circoscrizione Lombardia 1\" (in ottava posizione): il partito ottiene circa 54.000 voti (pari allo 0,16% a livello nazionale), non potendo quindi eleggere deputati, inoltre anche Elisabetta Fatuzzo non viene eletta, poich\u00e9 il PdL in quella circoscrizione ottiene solamente cinque deputati.\nAl Senato della Repubblica il Partito Pensionati presenta le proprie liste solamente nelle regioni Piemonte, Lombardia, Veneto, Campania, Puglia e Sardegna; in nessuna di esse, tuttavia, supera la soglia di sbarramento del 3% a livello regionale, pertanto non elegge alcun senatore.\nContemporaneamente, in occasione delle \"elezioni regionali anticipate in Lombardia\", rompe l'alleanza con il \"centro-sinistra\" ed appoggia il leghista, nonch\u00e9 candidato unico del \"centro-destra\", Roberto Maroni: i Pensionati ottengono lo 0,94% dei voti ed ottengono un seggio al Consiglio regionale della Lombardia che spetta ad Elisabetta Fatuzzo.\nElezioni regionali in Piemonte del 2014.\nIn Piemonte si sono tenute elezioni anticipate, poich\u00e9 le precedenti furono dichiarate non valide siccome proprio la lista del Partito Pensionati aveva raccolto firme false.\nIn vista delle nuove elezioni il partito decide di sostenere il vicepresidente uscente Gilberto Pichetto Fratin, sostenuto da tutto il centro-destra. La lista ottiene tuttavia solo lo 0,7% dei voti e nessun eletto.\nElezioni regionali in Veneto e in Puglia del 2015.\nIn vista delle regionali in Veneto del 2015 il partito appoggia il sindaco di Verona Flavio Tosi assieme a varie liste civiche e ad Area Popolare. In queste consultazioni ottiene lo 0,8% e nessun seggio in Consiglio regionale.\nIn vista delle regionali in Puglia del 2015 il partito appoggia Michele Emiliano assieme a varie liste civiche e al Partito Democratico. Alla fine ottiene lo 0,4%, e anche qui nessun seggio.\nElezioni politiche e regionali lombarde del 2018.\nCarlo Fatuzzo, candidato alla Camera nel collegio proporzionale \"Lombardia 2 - 01\" (Provincia di Varese) nelle liste di Forza Italia, viene eletto deputato. Il Partito Pensionati ritorna cos\u00ec in parlamento dopo cinque anni di assenza.\nAlle elezioni regionali in Lombardia il partito decide di schierarsi col centrodestra a sostegno di Attilio Fontana. Tuttavia, fermi allo 0,38%, i Pensionati perdono il seggio in Consiglio regionale che conservavano dal 2000.\nProgramma.\nI punti programmatici principali sono:\nControversia sul finanziamento pubblico.\nNel libro \"La Casta\" (Gian Antonio Stella e Sergio Rizzo, Rizzoli 2007) vengono riportate le cifre dei rimborsi elettorali ricevuti dal partito di Fatuzzo in occasione delle consultazioni. Emerge come in occasione delle elezioni europee del 2004 il Partito dei Pensionati abbia ricevuto 180 euro per ogni euro speso in campagna elettorale."}
{"id": "232363", "revid": "2103", "url": "https://it.wikipedia.org/wiki?curid=232363", "title": "Parmalambe", "text": ""}
{"id": "232364", "revid": "2103", "url": "https://it.wikipedia.org/wiki?curid=232364", "title": "Tarquesta", "text": ""}
{"id": "232365", "revid": "118377342", "url": "https://it.wikipedia.org/wiki?curid=232365", "title": "Venth\u00f4ne", "text": "Venth\u00f4ne (toponimo francese; in tedesco \"Venthen\", desueto) \u00e8 stato un comune svizzero di 1\u00a0251 abitanti del Canton Vallese, nel distretto di Sierre, fino al 1 gennaio 2021. Ora fa parte del nuovo comune di Noble-Contr\u00e9e.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "232366", "revid": "339392", "url": "https://it.wikipedia.org/wiki?curid=232366", "title": "Kilowatt", "text": ""}
{"id": "232371", "revid": "1812835", "url": "https://it.wikipedia.org/wiki?curid=232371", "title": "Elettrodinamica classica", "text": "In fisica l'elettrodinamica classica (o semplicemente \"elettrodinamica\") \u00e8 la teoria che descrive i campi elettromagnetici generati da un insieme di cariche elettriche in moto includendo i principi della relativit\u00e0 ristretta.\nGli effetti dinamici di cariche e correnti elettriche furono studiati da Pierre Simon Laplace, Michael Faraday, Heinrich Lenz e molti altri gi\u00e0 dagli inizi dell'ottocento, tuttavia uno studio coerente e logicamente completo dei fenomeni elettromagnetici pu\u00f2 essere effettuato solamente a partire dalla teoria della relativit\u00e0.\nDescrizione.\nL'elettrodinamica classica utilizza il formalismo dei tensori e dei quadrivettori per scrivere le equazioni di Maxwell in forma covariante per trasformazioni di Lorentz, introducendo un quadripotenziale che estende i potenziali scalare e vettore del caso stazionario: in questo modo cariche e correnti elettriche vengono descritte dal quadrivettore densit\u00e0 di corrente formula_1 dove la parte \"temporale\" del quadrivettore \u00e8 giocata dalla densit\u00e0 di carica (moltiplicata per la velocit\u00e0 della luce c) e la parte \"spaziale\" dalla densit\u00e0 di corrente elettrica.\nI potenziali hanno similmente: un quadripotenziale formula_2 \u00e8 costituito da una parte spaziale data dal potenziale vettore (relativo al campo magnetico) e parte temporale dal potenziale scalare (del campo elettrico).\nL'equazione fondamentale a cui obbedisce il quadripotenziale (nel gauge di Lorenz formula_3) \u00e8:\nscritta anche, esplicitando l'operatore d'Alembertiano:\nPer la linearit\u00e0 dell'equazione, le possibili soluzioni per il quadripotenziale sono la somma delle possibili soluzioni dell'equazione omogenea (le soluzioni ondose) pi\u00f9 una soluzione particolare che non rientra in quelle precedenti (potenziali ritardati).\nPer trovare, allora, una soluzione particolare, si possono utilizzare le funzioni di Green, la trasformata di Fourier e le propriet\u00e0 della distribuzione delta di Dirac.\nBasta trovare una funzione formula_6 che soddisfi\ndove formula_8 e formula_9 sono quadrivettori e il quadripontenziale formula_2 cercato sar\u00e0 dato da:\ninfatti, applicando l'operatore formula_12 alla formula_13 si ha:\nin quanto formula_12 non agisce sulle formula_16 e pu\u00f2 passare sotto il segno di integrale.\nPrendendo la trasformata di Fourier di entrambi i membri della formula_13 si ha che formula_18 (che \u00e8 la trasformata di formula_6) deve soddisfare:\ned applicando l'antitrasformata di Fourier (imponendo anche formula_21 per istanti di tempo formula_22):\nIl quadripotenzile diventa, infine:\nCos\u00ec, il potenziale formula_2, all'istante di tempo formula_26, sar\u00e0 determinato dalla quadricorrente, nell'istante formula_27, perch\u00e9 l'interazione elettromagnetica si propaga con una velocit\u00e0 finita pari a formula_28 (da ci\u00f2 deriva il nome di potenziale ritardato).\n\u00c8 possibile scrivere un tensore doppio di campo elettromagnetico formula_29 definito utilizzando il quadripotenziale A :\nformula_30\nIn questo tensore le componenti spaziali sono date dal campo magnetico, quelle temporali dal campo elettrico. \nLe quattro equazioni di Maxwell possono essere riscritte utilizzando questo tensore ed il suo duale.\nLe due equazioni vettoriali non omogenee si riducono a:\nformula_31\nmentre le equazioni di Maxwell omogenee si scrivono:\nformula_32\ndove formula_33 rappresenta il duale del tensore del campo elettromagnetico."}
{"id": "232372", "revid": "110157", "url": "https://it.wikipedia.org/wiki?curid=232372", "title": "Randogne", "text": "Randogne (toponimo francese) \u00e8 una frazione di 4\u00a0279 abitanti del comune svizzero di Crans-Montana, nel Canton Vallese (distretto di Sierre).\nStoria.\nGi\u00e0 comune autonomo istituito nel 1839 per scorporo da quello di Sierre, si estendeva per 16,8\u00a0km\u00b2 e comprendeva anche le frazioni di Bluche, Darnona, Loc, Montana-Station e Montana-Vermala; nel 2017 \u00e8 stato accorpato agli altri comuni soppressi di Chermignon, Mollens e Montana per formare il nuovo comune di Crans-Montana.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "232374", "revid": "228587", "url": "https://it.wikipedia.org/wiki?curid=232374", "title": "Picostreamer", "text": "PicoStreamer \u00e8 un server per lo streaming audio/video di flussi live, multiformato e distribuito con licenza GPL.\nNelle sue ultime versioni supporta lo streaming audio e video in formato Flash: \u00e8 l'unico strumento che permette lo streaming live via HTTP di flussi FLV senza usare nessun tipo di server Adobe Flash.\nLa sua particolarit\u00e0 \u00e8 quella di funzionare come CGI (Common Gateway Interface) di un server Web (tipicamente Apache).\nIl vantaggio immediatamente tangibile \u00e8 quello di poter usufruire dei normali servizi di hosting web per realizzare web radio.\nA differenza degli altri sistemi, infatti, non \u00e8 assolutamente necessario dover usare una macchina dedicata, notoriamente molto pi\u00f9 costosa di un semplice spazio web, rendendo accessibile lo streaming web anche a piccole associazioni e privati che non dispongono di fondi sufficienti.\nUna caratteristica invece assolutamente non disponibile con gli altri sistemi, e la possibilit\u00e0 di rendere lo stream accessibile tramite porta 80 (HTTP), e quindi fruibile anche da quel pubblico che si trova in ambienti di rete ove \u00e8 presente un firewall o un proxy: va da s\u00e9 che il numero dei potenziali ascoltatori aumenta di molto, soprattutto considerando il fatto che, in genere, il pubblico \u00e8 costituito da impiegati che lavorano e sono connessi ad internet tramite sistemi di rete aziendali.\nPicostreamer \u00e8 un progetto Open Source ed \u00e8 realizzato utilizzando Perl come linguaggio per i CGI e PHP per la realizzazione delle pagine di amministrazione del server.\nPicoStreamer funziona utilizzando il normale protocollo HTTP.\nUn semplice metodo POST del protocollo invia i dati ad uno script CGI, mentre un normale download progressivo, con metodo GET, realizza lo stream in ascolto.\nInternamente al web server, il trasferimento di dati avviene tramite pacchetti UDP, locali alla macchina, quindi non bloccati dai firewall dei servizi di hosting."}
