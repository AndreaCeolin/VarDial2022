{"id": "216351", "revid": "1005847", "url": "https://it.wikipedia.org/wiki?curid=216351", "title": "Movimento Liberale Indipendente", "text": "Il Movimento Liberale Indipendente (MLI) fu un movimento politico-culturale fondato a Milano il 20 giugno 1948 da Nicol\u00f2 Carandini, Mario Ferrara e dai liberali di sinistra usciti dal Partito Liberale Italiano (PLI) tra il novembre dell'anno precedente e il gennaio dello stesso anno.\nStoria.\nIl MLI nacque dall'unione di vari movimenti politici come \"Rinascita Liberale\" (RL), fondato nel luglio 1946, all'interno del PLI, da Panfilo Gentile e Leone Cattani, il \"Movimento della Sinistra Liberale\" (MSL), creato a Milano da Eugenio Morandi ed Ernesto Cattaneo dopo la scissione del loro gruppo dal PLI nell'aprile del 1946, la \"Democrazia Liberale\" (DL) di Torino, di cui fu massimo esponente Paolo Serini, e vari altri gruppi ed individui di ispirazione liberal-progressista, provenienti soprattutto dall'Italia settentrionale, in particolare da Bergamo, Genova, Firenze, Trento, Trieste e, pi\u00f9 tardi, da Bologna.\nPresidente del MLI era il giurista fiorentino Enrico Finzi.\nLa proposta di un forte centro laico-progressista.\nScopo iniziale del MLI era la promozione di una \"terza forza\", che avrebbe raggruppato i liberali, il Partito Repubblicano Italiano (PRI) e il Partito Socialdemocratico (PSDI), per costituire un contrappeso democratico all'egemonia della Democrazia Cristiana.\nL'idea politica della terza forza \u00e8 molto simile all'ordoliberalismo, corrente politica nata in Germania qualche decennio prima e critica sia verso il liberalismo classico sia verso qualsiasi tipo di controllo statale, il quale aveva l'obiettivo di creare un'economia sociale di mercato.\nIl secondo Congresso del Movimento, svoltosi a Firenze il 10/11 luglio 1948 segn\u00f2, per\u00f2, la fine delle speranze per una reale formazione politica di tale orientamento, a causa del rifiuto soprattutto da parte dei socialdemocratici.\nCon l'avvento di Bruno Villabruna alla Segreteria generale del PLI nell'ottobre 1948, dopo le dimissioni forzate del monarchico conservatore Roberto Lucifero, si apr\u00ec una discussione circa il reingresso dei liberali di sinistra nel partito. Il MLI, per\u00f2, pose come condizione un integrale rinnovamento programmatico e personale del partito e un suo impegno per un'intesa di terza forza, prima di qualsiasi negoziato per un ritorno. Nacque l'idea di una Costituente liberale per sostituire al vecchio partito un nuovo organismo che comprendesse tutti i liberali italiani, sparsi per il paese. Dopo il rifiuto, da parte del partito, di accettare tali richieste l'idea di un reingresso fu accantonata.\nNella primavera del 1949, il MLI cominci\u00f2 un'iniziativa propagandistica per la diffusione dell'idea della terza forza, ma con esito piuttosto deludente. Fall\u00ec anche il tentativo di dare alla luce un proprio giornale, soprattutto perch\u00e9 non si riusc\u00ec a trovare i necessari finanziamenti e perch\u00e9 i maggiori esponenti del movimento gi\u00e0 collaboravano a \"Il Mondo\", fondato da Mario Pannunzio nel febbraio 1949.\nTuttavia, nonostante una struttura organizzativa piuttosto debole del MLI, verso la fine del 1949 si apr\u00ec una reale possibilit\u00e0 per la creazione di una terza forza, quando i socialdemocratici lasciarono il quinto governo De Gasperi, e quando il loro leader, Giuseppe Saragat, chiese una intesa politica tra le forze democratiche laiche, invitando il MLI a farne parte, dopo la decisione del PLI di rimanere al governo. Carandini negozi\u00f2 con i rappresentanti di tutti i partiti di centro-sinistra, ma, alla fine, dovette constatare la loro scarsa disponibilit\u00e0 ad un progetto di terza forza. In pi\u00f9, l'invito di Saragat si rivel\u00f2 una momentanea manovra tattica contro gli scissionisti all'interno del suo stesso partito.\nL'uscita del PLI dallo stesso governo nel gennaio 1950 invece apr\u00ec improvvisamente una nuova occasione per una riunificazione liberale. Il MLI propose nuovamente una Costituente liberale e Villabruna sembra disposto a prenderla in considerazione; quest'ultimo dovette per\u00f2 fare i conti con la destra liberale che lo spinse a stringere intese con i monarchici del PNM e, eventualmente, persino con i neofascisti del MSI. L'esitazione del segretario fece fallire quindi l'avvicinamento agli indipendenti.\nAllora, il MLI inizi\u00f2 una campagna per la convocazione di un Congresso dei democratici d'Italia fuori dai partiti esistenti. L'iniziativa si rivolse in particolar modo agli ambienti dell'ex-Partito d'Azione ed ai ceti intellettuali della societ\u00e0 italiana, con lo scopo di fondare un partito radicale o liberal-democratico che successivamente avrebbe dovuto svuotare i Partiti socialdemocratico, repubblicano e liberale per diventare di fatto la terza forza.\nNel corso della campagna furono attivi anche i gruppi locali del MLI nell'Italia meridionale, tra l'altro a Palermo, Catania e Napoli, rimasti in disparte. Anche questa volta, per\u00f2, il responso fu esiguo. Nel maggio 1950, tuttavia, il MLI decise di rimanere autonomo dal Partito Liberale che, a sua volta, insistette per il reingresso dei dissidenti.\nDa allora, per\u00f2, l'inizio di negoziati tra gli indipendenti e il partito fu solo questione di tempo: il Consiglio nazionale del PLI diede a Villabruna il mandato ufficiale di far ritornare la sinistra liberale nel partito. L'unica funzione del MLI doveva essere quella di tenere uniti quanto possibile tutti i liberali di sinistra per porre delle condizioni al partito e fare dell'unificazione un'operazione di un certo peso politico, spostando gli equilibri interni del partito verso sinistra.\nSegno dell'abbandono di un ruolo indipendente nella politica fu il rifiuto, da parte del MLI, di aderire all'Internazionale Liberale, dopo un invito da essa rivolto al movimento nel gennaio 1951. Anche in occasione delle elezioni amministrative del maggio/giugno 1951, i leader del MLI, Carandini e Ferrara non sostennero quei gruppi locali del movimento che parteciparono, con propri candidati del MLI, nelle liste del PRI, come avvenne a Genova (dove sar\u00e0 eletto un consigliere comunale del MLI), ma s'impegnarono in un dibattito pubblico su vari quotidiani italiani sul tema dell'unificazione liberale, ormai inevitabile.\nNel giugno 1951 Villabruna, comunque, cerc\u00f2 di stringere i tempi lanciando un invito per una riunione tra liberali del PLI e indipendenti di varia provenienza, ma fu preceduto dal deputato ex-nittiano Aldo Bozzi e da alcuni ex-aderenti al disciolto movimento dell'Uomo Qualunque, che pubblicarono una 'lettera con mille firme' per l'unificazione liberale. Cos\u00ec, il MLI si rese conto che l'unificazione si sarebbe fatta, con o senza il MLI.\nSfiduciati, alcuni aderenti al movimento, tra cui Morandi, Gentile ed Enzo Storoni si dissociarono da Carandini e presero parte alla riunione indetta da Villabruna, durante la quale venne redatto un programma di 9 punti come base d'intesa per l'auspicata unificazione. Invece, Carandini e Cattani, decisi a non cedere, lanciarono, sulle pagine de \"Il Mondo\", una campagna per chiedere l'aiuto di altri liberali di sinistra, che si sono tenuti in disparte, e fare premura sul partito affinch\u00e9 accettasse una discussione aperta sulle basi programmatiche dell'unificazione liberale. Si pronunciarono in merito Benedetto Croce, Luigi Einaudi, Arrigo Cajumi ed altri liberali di rilievo.\nNel settembre 1951, i membri rimasti nel MLI convocarono un convegno di indipendenti a Milano al quale parteciparono numerosi liberali di sinistra rimasti fuori dal dibattito sull'unificazione. Vennero formulate e proposte a Villabruna le condizioni programmatiche e politiche per l'ingresso dei convenuti nel PLI. Il segretario le accetta e, in ottobre, iniziarono i negoziati tra il MLI, il partito e gli altri gruppi partecipanti al processo di unificazione. Cos\u00ec, si decise di tenere un grande convegno a Torino, il 7/8 dicembre.\nLa sera del 7 dicembre 1951, in una riunione riservata a Torino, gli aderenti al MLI sciolsero il movimento per ritornare nelle file del Partito Liberale."}
{"id": "216353", "revid": "124123", "url": "https://it.wikipedia.org/wiki?curid=216353", "title": "Joachim Jeremias", "text": "Visse dal 1910 al 1915 a Gerusalemme, seguendo il padre, che era pastore luterano.\nNel 1922/1923 termin\u00f2 gli studi di teologia e lingue orientali. Dopo aver ottenuto l'abilitazione all'insegnamento (Lipsia 1925) divenne professore straordinario dell'\"Institutum Judaicum\" di Berlino.\nDocente all'Universit\u00e0 di Greifswald dal 1929, nel 1935 si trasfer\u00ec a Gottinga, dove rimase finch\u00e9 si ritir\u00f2 in pensione.\nI suoi studi sono rivolti in particolare alla ricostruzione dell'ambiente e della vita di Ges\u00f9, al di l\u00e0 della presentazione che ce ne d\u00e0 il Nuovo Testamento.\nTra le sue opere pi\u00f9 famose:"}
{"id": "216365", "revid": "1875018", "url": "https://it.wikipedia.org/wiki?curid=216365", "title": "Veive", "text": "Veive nella mitologia etrusca era la divinit\u00e0 della vendetta. Veniva raffigurata come un giovane con una corona di alloro mentre reggeva delle frecce. Solitamente viene rappresentato vicino ad una capra. Questa divinit\u00e0 era conosciuta anche presso i popoli sanniti e probabilmente ha delle connessioni con il dio romano Veiove."}
{"id": "216369", "revid": "1875018", "url": "https://it.wikipedia.org/wiki?curid=216369", "title": "Menrva", "text": "Menrva (o Menerva) nella mitologia etrusca era la dea della strategia, della guerra, dell'arte, della scuola e del commercio. Da essa deriver\u00e0 la dea romana Minerva, che nella mitologia greca corrisponde alla dea Atena.\nCome Atena, Menrva era nata dalla testa del padre, il dio Tinia.\nInsieme a Tinia e ad Uni, Menrva costituiva la triade delle pi\u00f9 importanti divinit\u00e0 etrusche."}
{"id": "216371", "revid": "163662", "url": "https://it.wikipedia.org/wiki?curid=216371", "title": "Mercoled\u00ec delle ceneri", "text": "Il Mercoled\u00ec delle ceneri (o Giorno delle ceneri o, pi\u00f9 semplicemente, le Ceneri; anche indicato in passato come cinerum, caput jejunii o quadragesimae; in latino: \"Feria quarta cinerum\") \u00e8 il mercoled\u00ec precedente la prima domenica di quaresima che, nelle Chiese cattoliche di rito romano e in molte Chiese protestanti, coincide con l'inizio della quaresima, periodo liturgico \"forte\" a carattere battesimale e penitenziale in preparazione della Pasqua cristiana. In questo giorno tutti i cattolici dei vari riti latini sono tenuti a far penitenza e a osservare il digiuno e l'astinenza dalle carni. Da queste disposizioni ecclesiastiche derivano alcune locuzioni fraseologiche come carnevale (dal latino \"carnem levare\", cio\u00e8 \"eliminare la carne\") o marted\u00ec grasso (l'ultimo giorno di carnevale, vigilia delle Ceneri, in cui si pu\u00f2 mangiare \"di grasso\").\nIl rito romano.\nLa parola \"ceneri\" richiama invece in modo specifico il rito liturgico che caratterizza il primo giorno di quaresima, durante il quale il celebrante sparge un pizzico di cenere benedetta, ricavata secondo la consuetudine bruciando i rami d'ulivo benedetti nella Domenica delle palme dell'anno precedente, sul capo o sulla fronte dei fedeli per ricordare loro la caducit\u00e0 della vita terrena e per spronarli all'impegno penitenziale della Quaresima. Mentre impone le ceneri a ciascun fedele, il celebrante pronuncia infatti una formula di ammonimento, scelta fra \"Memento, homo, quia pulvis es, et in pulverem reverteris\" (da Genesi ; in italiano: \u00abRicordati che sei polvere e in polvere ritornerai\u00bb) e \"P\u00e6nitemini, et credite Evangelio\" (da Marco ; in italiano: \u00abConvertitevi e credete al Vangelo\u00bb). La seconda formula \u00e8 stata introdotta dalla riforma liturgica seguita al Concilio Vaticano II con riferimento all'inizio della predicazione di Ges\u00f9 e compare per prima nel messale Romano di papa Paolo VI.\nIl rito ambrosiano.\nNel rito ambrosiano, in cui la quaresima \u00e8 posticipata di quattro giorni e ha inizio la domenica immediatamente successiva (e in cui pertanto il carnevale termina con il \"sabato grasso\"), l'imposizione delle ceneri avviene o in quella stessa prima domenica di quaresima oppure, preferibilmente, il luned\u00ec seguente. Il giorno di digiuno e astinenza viene invece posticipato al primo venerd\u00ec di quaresima.\nMentre la tradizione popolare meneghina fa risalire il proprio carnevale prolungato, o \"carnevalone\", a un \"ritardo\" annunciato dal vescovo di Milano sant'Ambrogio, impegnato in un pellegrinaggio, nel tornare in citt\u00e0 per celebrare i riti quaresimali, in realt\u00e0 la diversa datazione della festa mobile delle Ceneri dipende da un consolidato e pi\u00f9 antico computo cronologico dei quaranta giorni della quaresima, conservato peraltro anche nel rito bizantino.\nLa liturgia papale.\nL'imposizione delle ceneri sul capo del pontefice, che tradizionalmente avveniva nella basilica di Sant'Anastasia al Palatino per mano del cardinale protovescovo, per almeno cinque secoli si \u00e8 svolta in silenzio. Stando alla dissertazione scritta dal cardinal Niccol\u00f2 Maria Antonelli nel 1727, il rito era piuttosto antico, anteriore a papa Gregorio I (VI secolo), e si svolgeva \u00ab\"dicendo sacra illa verba: Memento homo, quia pulvis es et in pulverem reverteris\"\u00bb perlomeno fino al pontificato di papa Celestino III (1191-1198), mentre l'assenza di qualsiasi formula rituale (\u00ab\"nihil dicendo\"\u00bb) \u00e8 sicuramente attestata con papa Urbano VI (1378-1389) ma potrebbe essere anticipata con buone ragioni all'inizio del Trecento. Il passaggio quindi al rito silenzioso sarebbe avvenuto nel XIII secolo, mentre la pronuncia della formula ammonitrice \u00e8 stata reintrodotta all'inizio del Settecento.\nDalla basilica di Sant'Anastasia prendeva poi le mosse la solenne processione penitenziale che, a piedi scalzi (almeno fino al XII secolo), saliva fino alla prima stazione quaresimale della basilica di Santa Sabina, sull'Aventino, dove i pontefici celebravano la messa stazionale e pronunciavano la loro omelia del Mercoled\u00ec delle ceneri. Interrotta nel Settecento e ripresa da papa Giovanni XXIII nel 1962, facendola per\u00f2 iniziare dalla chiesa benedettina di Sant'Anselmo, a poca distanza da Santa Sabina, questa tradizione \u00e8 stata continuata anche dai suoi successori, con tre eccezioni. Nel 2013, in seguito alle dimissioni di papa Benedetto XVI, le circostanze hanno suggerito di radunarsi nella basilica vaticana; nel 2016, vista la presenza delle spoglie di San Pio da Pietrelcina e di San Leopoldo Mandic nella Basilica Vaticana, papa Francesco ha preferito celebrare in San Pietro; infine nel 2021 a causa della pandemia di Covid-19 il papa ha celebrato la liturgia nella basilica di San Pietro all'altare della cattedra.\nFolclore.\nCome accade normalmente con le maggiori celebrazioni religiose, anche il Mercoled\u00ec delle ceneri pu\u00f2 vantare una serie di curiosit\u00e0, abitudini e costumi particolari. A cominciare dal nome proprio Cenerina (pi\u00f9 raro il maschile Cenerino), che deriva testualmente dall'appellativo di questa ricorrenza, e proseguendo con la tradizionale scampagnata delle Ceneri che, nel Parco nazionale del Vesuvio, gli abitanti di Sant'Anastasia compivano ancora pochi decenni fa sul monte Somma, percorrendone le pendici lungo la strada ornata dalle stazioni della Via Crucis, per andare infine a dissetarsi con l'acqua limpida della sorgente Olivella.\nA livello di usanze e tradizioni pi\u00f9 o meno popolari vanno segnalati anche numerosi Mercoled\u00ec delle ceneri trasgressivi, in cui tale giorno non viene inteso come il primo della quaresima ma come quello conclusivo del carnevale:\nLetteratura e arte.\nA motivo del suo significato religioso altamente simbolico, ma anche per una pi\u00f9 prosaica comodit\u00e0 di datazione o incisivit\u00e0 del richiamo, il Mercoled\u00ec delle ceneri \u00e8 stato fonte di ispirazione per vari artisti o utilizzato come titolo per le loro opere. Tra le pi\u00f9 note si possono ricordare:\nLe date dal 2010 al 2030.\nIl Mercoled\u00ec delle ceneri ricorre quaranta giorni prima della Pasqua, escludendo per\u00f2 dal conteggio le domeniche (che non sono mai state considerate giorni di digiuno); ricorre quarantaquattro giorni prima del Venerd\u00ec santo se si includono anche le domeniche. Per questo il rito ambrosiano, come quello bizantino, riporta a 40 i giorni totali della Quaresima facendola iniziare 4 giorni dopo. Essendo basata direttamente sul calcolo della Pasqua, la sua data cade quindi in un giorno diverso ogni anno, compreso in un periodo che va all'incirca dall'inizio di febbraio alla prima decade di marzo; pi\u00f9 esattamente, nel rito latino, dal 4 febbraio al 10 marzo."}
{"id": "216376", "revid": "6923", "url": "https://it.wikipedia.org/wiki?curid=216376", "title": "Psusennes II", "text": "Biografia.\nManetone (secondo Sesto Africano) lo chiama Psusenn\u0113s e gli attribuisce un regno di 14 anni. Non sono noti gli eventuali legami di parentela col suo predecessore, Siamon e non \u00e8 da escludere la possibilit\u00e0 che sia stato legittimato a regnare grazie ad un matrimonio con una rappresentante della famiglia reale.\n\u00c8 molto probabile che sia stato Psusennes II il sovrano interpellato dal principe libico Sheshonq di Herakleopolis (il futuro Sheshonq I) allo scopo di ottenere il permesso per instaurare un culto funebre, ad Abydos, in onore di suo padre Nemrod (o Nimlot). Il sovrano, dopo aver personalmente consultato l'oracolo di Amon presso il tempio di Karnak, diede il permesso, confermando anche a Sheshonq l'ereditariet\u00e0 dei titoli paterni. Questo avvenimento conferma l'importanza ed il potere che detenevano i principi di origine libica.\nUna figlia di Psusennes fu Maatkara, che a Karnak ha lasciato una lunga stele elencante i suoi diritti ereditari. Questa principessa venne data in sposa al figlio del principe Sheshonq, Osorkon (il futuro Osorkon I), rafforzando in questo modo la legittimazione di Sheshonq stesso a salire al trono. Fu infatti lui a succedere a Psusennes, del quale non manc\u00f2 di onorare la memoria.\nUn'altra principessa, sempre figlia di Psusennes, and\u00f2 in sposa a Salomone, re di Giuda e Israele.\nNon si sa dove Psusennes II intendesse essere sepolto, ma potrebbe appartenere a lui un sarcofago reale contenente una mummia, ritrovato nell'anticamera della tomba tanita di Psusennes I (NRT III).\nSovrapposizione con Psusennes III.\nLa corretta identificazione e collocazione storica di questo sovrano \u00e8 stata resa pi\u00f9 difficile ed anche controversa dall'esistenza di uno Psusennes III tra i \"Primi Profeti di Amon\" discendenti da Herihor.\nL'egittologo Karl Jansen-Winkeln rileva che in un graffito proveniente dal tempio di Abydos \u00e8 contenuta la titolatura di questo sovrano \"che \u00e8 simultaneamente chiamato Primo Profeta di Amon e supremo comandante militare\"\nQuesto suggerirebbe che il sovrano sia stato re a Tani e sacerdote a Tebe nello stesso tempo, riunificando di fatto nelle sue mani il controllo su tutto l'Egitto."}
{"id": "216377", "revid": "8897", "url": "https://it.wikipedia.org/wiki?curid=216377", "title": "Computus", "text": ""}
{"id": "216390", "revid": "1318658", "url": "https://it.wikipedia.org/wiki?curid=216390", "title": "Cattedrale di San Basilio", "text": "La cattedrale dell'Intercessione della Madre di Ges\u00f9 sul Fossato, popolarmente nota come cattedrale di San Basilio, \u00e8 una cattedrale della Chiesa ortodossa russa eretta sulla Piazza Rossa di Mosca tra il 1555 e il 1561 (XVI). Costruita per volont\u00e0 di Ivan IV di Russia per commemorare la presa di Kazan' e Astrachan', essa rappresenta il centro geometrico della citt\u00e0 e il fulcro della sua crescita gi\u00e0 dal XIV secolo. \u00c8 stato il pi\u00f9 alto edificio della citt\u00e0 di Mosca fino al completamento della Grande Torre Campanaria di Ivan il Grande, avvenuto nel 1600.\nL'edificio originale, noto come la \"chiesa della Trinit\u00e0\" e successivamente come \"cattedrale della Trinit\u00e0\", constava di otto chiese laterali distribuite intorno alla nona, centrale, chiesa dell'Intercessione; la decima chiesa venne eretta nel 1588 sopra la tomba del venerato stolto Basilio il Benedetto. Durante il XVI e il XVII secolo la cattedrale, percepita come il simbolo in terra della Citt\u00e0 celeste, era popolarmente conosciuta come \"Gerusalemme\" e rappresentava un'allegoria del Tempio di Gerusalemme durante l'annuale parata della Domenica delle palme capeggiata dal Patriarca di Mosca e dallo zar.\nIl disegno dell'edificio, la cui forma ricorda \u00able fiamme di un fal\u00f2 che sale verso il cielo\u00bb, non ha analoghi nell'architettura russa: \u00abNon \u00e8 come nessun altro edificio russo. Niente di simile pu\u00f2 essere trovato nell'intero millennio di tradizione bizantina intercorso tra il V e il XV secolo\u2026 una stranezza che lascia attoniti per l'imprevedibilit\u00e0, la complessit\u00e0 e l'abbagliante fioritura dei dettagli riprodotti nel suo disegno.\u00bb La cattedrale anticip\u00f2 la \"climax\" dell'architettura nazionale russa del XVII secolo, ma non \u00e8 mai stata riprodotta direttamente.\nLa cattedrale ha operato come divisione del Museo Storico di Stato gi\u00e0 dal 1928. Venne completamente secolarizzata nel 1929 e, al 2009, risulta ancora propriet\u00e0 della Federazione russa. La cattedrale \u00e8 inclusa dal 1990 come Patrimonio dell'umanit\u00e0 nella lista UNESCO, insieme con il Cremlino di Mosca.\nDenominazione.\nL'edificio, originariamente noto come \"chiesa della Trinit\u00e0\", venne consacrato il 12 luglio 1561, e venne successivamente elevato al rango di \"sobor\" (simile alla Basilica della Chiesa cattolica, ma spesso tradotta come \"cattedrale\"). \"Trinit\u00e0\", secondo la tradizione, si riferisce al pi\u00f9 orientale santuario della Trinit\u00e0, mentre il santuario centrale della cattedrale \u00e8 dedicato all'Intercessione di Maria. Insieme con il santuario pi\u00f9 occidentale dell'Ingresso in Gerusalemme, questi santuari creano l'asse principale ovest-est (Cristo, Maria, Trinit\u00e0), mentre gli altri santuari sono dedicati a specifici santi.\nIl nome \"cattedrale dell'Intercessione\" divenne d'uso in epoca successiva, in coesistenza con \"Cattedrale della Trinit\u00e0\". Tra la fine del XVI secolo e la fine del XVII la cattedrale veniva inoltre chiamata popolarmente Gerusalemme, in riferimento alla sua chiesa dell'Entrata in Gerusalemme e al ruolo sacro da essa ricoperta durante i rituali religiosi. Infine, venne collegato alla cattedrale dall'inizio del XVII secolo il nome di Basilio il Benedetto, che era morto durante la costruzione della stessa e dentro essa \u00e8 seppellito.\nAttualmente, la tradizione russa accetta la coesistenza di due denominazioni per la cattedrale: \"cattedrale dell'Intercessione della Santissima Madre di Ges\u00f9 sul Fossato\", che \u00e8 anche l'intitolazione ufficiale, e \"Tempio di Basilio il Benedetto\". Quando questi nomi sono entrambi indicati, (come in) l'attestazione successiva, in quanto informale, \u00e8 sempre menzionata per seconda. La comune traduzione occidentale di \"cattedrale di San Basilio\" concede incorrettamente lo status di cattedrale alla chiesa e la qualifica di santo a Basilio che \u00e8 beato, ma \u00e8 comunque utilizzata ampiamente anche nella letteratura accademica.\nProgettazione e costruzione.\nL'ordine di Ivan IV.\nIl sito della Cattedrale \u00e8 stato storicamente un'importante area mercatale tra la Torre Spasskaja (del Salvatore) del Cremlino di Mosca e il \"posad\", un insediamento abitativo posto all'esterno. Il centro del mercato era segnato dalla chiesa della Trinit\u00e0, costruita della stessa pietra bianca utilizzata per il Cremlino di Demetrio di Russia e le sue cattedrali. Lo zar Ivan IV soprannominato \"il terribile\" segn\u00f2 ogni vittoria durante la Guerra russo-kazana con la costruzione di una chiesa memoriale in legno vicino ai muri della chiesa della Trinit\u00e0; entro la fine della campagna contro il Khanato di Astrachan' la chiesa era letteralmente circondata da una corona di sette chiese lignee.\nSecondo lo stringato resoconto delle Cronache di Nikon, durante l'autunno del 1554 Ivan ordin\u00f2 la costruzione di una chiesa dell'Intercessione in legno sullo stesso sito, \"sul fossato\". Un anno dopo, lo stesso Ivan IV ordin\u00f2 la costruzione di una nuova cattedrale in luogo della chiesa della Trinit\u00e0, che avrebbe commemorato le proprie campagne. La dedica di una chiesa a una vittoria militare fu una \"significativa innovazione\" per i moscoviti. La collocazione della chiesa al di fuori delle mura del Cremlino fu una mossa politica in favore degli abitanti del \"posad\", e contraria ai boiardi.\nL'identit\u00e0 dell'architetto (o degli architetti) \u00e8 sconosciuta. La tradizione riporta che la cattedrale venne costruita da due architetti, Barma e Postnik: il Registro Ufficiale per il Patrimonio Culturale Russo indica \"Barma e Postnik Jakovlev ()\". Gli studiosi sostengono che entrambi i nomi potrebbero riferirsi alla medesima persona, Postnik Jakovlev, o, in alternativa, Ivan Jakovlevi\u010d Barma (Varfolomej). La leggenda riporta che Ivan abbia accecato l'architetto di modo tale che non fosse pi\u00f9 in grado di ricreare l'opera in qualche altra parte del mondo, sebbene il vero Postnik Jakovlev risult\u00f2 attivo ancora almeno fino agli anni sessanta del Cinquecento. Risulta evidente l'operato di lapicidi provenienti da Pskov.\nFonti e radici.\nLa cattedrale non ha analoghi, nemmeno remoti, nella precedente, contemporanea e perfino successiva tradizione culturale bizantina o moscovita; \u00e8 infatti oggetto di discussione la fonte da cui possano aver tratto ispirazione Barma e Postnik. Eug\u00e8ne Viollet-le-Duc rifiut\u00f2 l'ipotesi di origini europee per la cattedrale; secondo lo stesso, gli archi a mensola sono da ricondurre alla traduzione bizantina e, a ritroso, asiatica. Una moderna ipotesi \"asiatica\" vuole vedere la cattedrale come la ricostruzione della moschea di Qolsharif, distrutta dalle truppe russe dopo l'assalto di Kazan'.\nDiversi scrittori russi del XIX secolo, a partire da Ivan Zabelin, enfatizzarono l'influenza vernacolare delle chiese lignee del Nord della Russia; i loro motivi sono stati reinterpretati in chiave muraria, in particolare nelle chiese votive che non richiedevano l'accoglienza di un pubblico numeroso. Lo storico David Watkin scrisse inoltre di una miscela di radici russe e bizantine, definendo la cattedrale come il \"climax\" dell'architettura vernacolare russa in legno.\nLa cattedrale combina il disegno a livelli scaglionati della prima parte (1505-1508) del Campanile di Ivan il Grande, la copertura centrale della chiesa dell'Ascensione di Kolomenskoe (1530 circa) e la forma cilindrica della chiesa della Decollazione di Giovanni Battista a Djakovo (1547), ma anche l'origine di questi edifici unici \u00e8 analogamente oggetto di dibattito. La chiesa di Kolomenskoe, secondo Sergej Podjapolskij, fu costruita dall'italiano Petrok Maly (), sebbene la storia ufficiale non abbia ancora accettato questa proposta. Andrej Batalov indica il completamento della chiesa di Djakovo tra gli anni 1547 e gli anni settanta del Cinquecento, sottolineando come quindi all'epoca la Cattedrale della Trinit\u00e0 non avesse predecessori tangibili.\nDmitrij \u0160vidkovskij sugger\u00ec come le \"improbabili\" forme della Cattedrale dell'Intercessione e della chiesa dell'Ascensione di Kolomenskoe avrebbero potuto essere la manifestazione di un'emergente rinascita nazionale, frutto della fusione di elementi moscoviti con l'influenza del Rinascimento italiano. Una folta schiera di architetti e artigiani italiani lavor\u00f2 con assiduit\u00e0 tra il 1474 e il 1539, cos\u00ec come molti rifugiati greci giunsero in citt\u00e0 dopo la caduta di Costantinopoli. Questi due gruppi, secondo lo \u0160vidkovskij, aiutarono i governanti moscoviti nel rafforzare la dottrina della Terza Roma che, di conseguenza, prevedeva l'assimilazione di pi\u00f9 elementi possibile dalle culture greca e italiana. \u0160vidkovskij not\u00f2 inoltre la somiglianza tra la planimetria della cattedrale e le piante elaborate da Antonio da Sangallo il Giovane e Donato Bramante, ma ancor di pi\u00f9 lo stretto legame con il \"Trattato di architettura\" di Filarete. Altri studiosi russi notarono anche collegamenti con i disegni di Leonardo da Vinci, sebbene questi non avrebbero potuto esser conosciuti nella Mosca di Ivan IV. Nikolaj Brunov, infine, riconobbe l'influenza dei prototipi, ma non la loro incisivit\u00e0; sosteneva infatti che gi\u00e0 alla met\u00e0 del XVI secolo Mosca era fornita di architetti locali esperti della tradizione italiana, sia nel disegno architettonico sia nell'uso della prospettiva, ma che questa cultura and\u00f2 persa durante il Periodo dei torbidi.\nAndrej Batalov scrisse che, a giudicare dalla quantit\u00e0 di elementi originali introdotti con la Cattedrale della Trinit\u00e0, \u00e8 molto probabile che la stessa sia opera di maestranze germaniche. Batalov e \u0160vidkovskij sottolinearono come durante il regno di Ivan, inglesi e germanici sostituirono gli italiani, sebbene l'influenza germanica raggiunse il suo picco in seguito, durante il regno di Michele di Russia. L'ipotesi dell'influenza germanica \u00e8 indirettamente supportata dai piloni a bugnato della chiesa centrale, fattore molto pi\u00f9 comune all'epoca nei paesi del Nord Europa piuttosto che in Italia.\nL'edizione accademica del 1983 dei \"Monumenti architettonici di Mosca\", si pone come mediatrice: la cattedrale \u00e8, probabilmente, un prodotto della complessa interazione di distinte tradizioni russe di architettura in legno e in muratura, con l'introduzione di alcuni elementi presi in prestito dalle opere degli italiani attivi all'epoca a Mosca. Nello specifico, soprattutto l'apporto costruttivo nelle volte laterizie pare prettamente italico.\nDistribuzione.\nInvece di seguire pedissequamente l'originale disposizione (sette chiese intorno al nucleo centrale), gli architetti di Ivan IV optarono per una planimetria simmetrica con \"otto\" chiese laterali intorno al centro, creando una \"planimetria assolutamente coerente ed accurata\" nonostante la successiva erronea \"nozione di una struttura carente di contegno o raziocinio\" influenzata dalla memoria delle irragionevoli atrocit\u00e0 commesse da Ivan durante il proprio regno. Il nucleo centrale e le quattro chiese maggiori, posizionate in corrispondenza dei punti cardinali, sono ottagonali, mentre le quattro chiese minori poste lungo le diagonali sono invece quadrangolari, sebbene la loro forma sia all'esterno difficilmente intuibile a causa delle successive addizioni. Le chiese maggiori si poggiano saldamente sulle massicce fondazioni, mentre le chiese minori vennero costruite sopra una piattaforma rialzata, come se fossero sospese rispetto al terreno.\nSebbene le chiese laterali siano disposte in perfetta simmetria, la cattedrale nel suo complesso non \u00e8 simmetrica. La chiesa maggiore, centrale, \u00e8 stata appositamente prolungata verso ovest rispetto al centro geometrico delle chiese laterali, per poter ospitare la grande abside sul lato orientale. Come risultato di questa calcolata asimmetria, la vista da nord e da sud mostra un complesso dalla forma sviluppata su molti assi, mentre la facciata occidentale, rivolta verso il Cremlino, appare tradizionalmente simmetrica e monolitica. Questa percezione \u00e8 rinforzata anche dalle caditoie e dalla cornice con mensole della chiesa occidentale dell'Entrata in Gerusalemme, che rispecchiano le reali fortificazioni del Cremlino.\nAll'interno della cattedrale si trova un labirinto di corridoi voltati e cilindri verticali delle varie chiese. La maggiore, la chiesa centrale dell'Intercessione, \u00e8 alta 46 metri, ma ha una superficie pavimentata di soli 64\u00a0m\u00b2. Ciononostante, \u00e8 pi\u00f9 larga e pi\u00f9 ariosa rispetto alla chiesa di Kolomenskoe, caratterizzata da murature eccezionalmente spesse. I corridoi funzionavano da sagrati interni; il corridoio occidentale, adornato con un soffitto a cassettoni, \u00e8 doppio come il nartece.\nIl campanile separato dell'originale Cattedrale della Trinit\u00e0 si trovava a sud o a sud-ovest della struttura principale. I piani di fine XVI secolo e di inizio XVII portarono a una struttura semplice con tre tetti a tenda, probabilmente coperti con semplici fogli metallici. A oggi non sono sopravvissuti edifici di questo genere, sebbene ai tempi fossero comuni, e tali erano anche tutte le torri attraversabili della fortificazione di Skorodom. Il panorama dipinto da August von Meyerberg nel 1661 ci mostra un edificio differente, con un grappolo di piccole cupole a cipolla.\nTecnologia.\nLe fondazioni, secondo la tradizione della Mosca medievale, erano costruite in pietra bianca, mentre le chiese vere e proprie erano in mattoni rossi (28\u00d714\u00d78\u00a0cm), all'epoca un materiale relativamente inconsueto (il primo edificio accertato in mattoni costruito a Mosca, le nuove Mura del Cremlino, risalgono al 1485. Studi sulla struttura hanno mostrato come il livello basamentale sia perfettamente in piano - indicando cos\u00ec l'uso certo di strumenti e progetti professionali- mentre a ogni aggiunta di livello il tutto diventa sempre meno regolare. I restauratori che rimpiazzarono parte della muratura laterizia nel periodo 1954-1955 scoprirono che le massicce murature in laterizio nascondono diframmi interni in legno che corrono per l'intera altezza dell'edificio. Questa struttura lignea era stata eretta come modello spaziale in scala reale ed \u00e8 stata poi gradualmente inclusa nella costruenda muratura.\nI costruttori, affascinati dalla flessibilit\u00e0 della nuova tecnologia, usarono i mattoni come strumento decorativo sia all'interno sia all'esterno, lasciando la maggior muratura a vista possibile; quando la necessit\u00e0 richiedeva l'uso di muratura in pietra, questa veniva in seguito decorata con motivi ispirati dalla tessitura muraria pitturati su stucco. Un altro fattore di novit\u00e0 introdotto dalla cattedrale fu l'utilizzo di mezzi strettamente \"architettonici\" per la decorazione esteriore. Sculture e simboli sacri utilizzati nelle prime architetture russe sono completamente assenti, mentre gli ornamenti floreali sono in realt\u00e0 aggiunte posteriori; per contro, la cattedrale mostra una variet\u00e0 di elementi architettonici tridimensionali eseguiti in laterizio.\nColoristica.\nLa cattedrale acquis\u00ec gli attuali vividi colori solamente in fasi successive tra il 1680 e il 1848. L'atteggiamento russo verso il colore cambi\u00f2 durante il XVII secolo in favore dei colori chiari; le icone e l'arte murale sperimentarono in questo periodo un'esplosiva espansione della gamma di pitture e coloranti disponibili e delle combinazioni tra questi. L'originale impostazione coloristica, in assenza di tali innovazioni, era molto meno impegnativa. Seguiva la descrizione della Citt\u00e0 Celeste nell'Apocalisse di Giovanni:\nI venticinque seggi dell'Apocalisse furono ricreati letteralmente: aggiungendo otto piccole cupole a cipolla intorno alla tenda centrale, quattro intorno alle chiese occidentali, pi\u00f9 altre quattro, i costruttori crearono una chiesa con venticinque \"corone d'oro\"; questa disposizione sopravvisse fino a buona parte del XVII secolo. Le mura della cattedrale mescolavano semplici tessiture murarie, o imitazioni pittoriche delle stesse, con ornamenti bianchi, in misura all'incirca uguale. Le cupole, coperte con stagno, erano uniformemente dorate, creando una luminosissima, ma abbastanza tradizionale, combinazione di bianco, rosso e oro. L'uso moderato di ceramica blu e verde port\u00f2 un tocco di arcobaleno, come prescritto dalla Bibbia.\nMentre gli storici concordano sulla colorazione delle cupole del XVI secolo, sono divisi su quanto concerne la loro forma. Boris Eding scrisse che queste, con buona probabilit\u00e0 erano della stessa forma a cipolla delle attuali cupole. A ogni modo, le chiese di Kolomenskoe e Djakovo presentano cupole emisferiche, ed \u00e8 quindi possibili che la stessa tipologia fosse stata scelta da Barma e Postnik.\nRuolo liturgico e sociale.\nIl ritrovamento miracoloso.\nIl giorno della consacrazione la Cattedrale stessa divenne parte della taumaturgia ortodossa. Secondo la leggenda, la \"mancante\" nona chiesa (o, per la precisione, santuario) fu \"miracolosamente trovata\" durante una cerimonia cui stavano presenziando lo zar Ivan il Terribile, il Metropolita di Mosca, Macario e la divina interferenza di San Nicola. Il Cronista di Piskar\u00ebv scrisse nel secondo quarto del XVII secolo:\nAllegoria di Gerusalemme.\nLa costruzione di arcate avvolgenti il pian terreno, avvenuta durante gli anni ottanta del Seicento, un\u00ec visualmente le nove chiese della cattedrale originale in un unico edificio. In precedenza, il clero e il popolo percepivano la cattedrale come nove separate chiese costruite su un basamento comune, un'allegoria generalizzata della Citt\u00e0 Celeste ortodossa, simile alle citt\u00e0 di fantasia delle miniature medievali. Da una certa distanza, le svettanti chiese separate ma su una stessa base ricordano le torri e le cattedrali di una cittadella sorta al di sopra delle mura difensive. L'astratta allegoria era rinforzata di rituali religiosi della vita reale, quando la cattedrale assumeva il ruolo biblico di Tempio di Gerusalemme:\nL'ultima processione dell'asino () avvenne nel 1693. Michail Kudrjavcev not\u00f2 come \"tutte\" le Processioni della Croce () dell'epoca cominciavano, secondo la descrizione di Petreius, dalla Cattedrale della Dormizione, passavano poi attraverso la Porta del Salvatore e terminavano nella Cattedrale della Trinit\u00e0. Per queste processioni, il Cremlino stesso divenne un tempio all'aperto, correttamente orientato che, partendo dal proprio \"nartece\" (la Piazza delle Cattedrali) a ovest, attraversava le porte reali e giungeva al \"santuario\" (la Cattedrale della Trinit\u00e0) a est.\nFulcro urbano.\nLa tradizione chiama il Cremlino il centro di Mosca, ma il centro geometrico dell'anello dei giardini, derivato dalle fortificazioni dello Skorodom () coincideva, alla fine del XVI secolo, con la Cattedrale, esterna alle mura del Cremlino. P\u00ebtr Goldenberg (1902-1971), che rese popolare questa nozione nel 1947, guardava ancora al Cremlino come l'origine del sistema radiocentrico di Mosca, a differenza della prima proposta di Aleksander \u010cajanov che non vedeva cos\u00ec strettamente concentrico il sistema urbano moscovita.\nDurante gli anni sessanta del Novecento, Gennadij Mokeev (nato nel 1932) formul\u00f2 un diverso concetto della crescita storica di Mosca. Secondo Mokeev, la Mosca medievale, costretta dai limiti naturali della Moscova e della Neglinnaja, si svilupp\u00f2 principalmente verso nord-est, verso il \"posad\" di Kitaj-gorod e oltre. La strada principale che connette il Cremlino con Kitaj-gorod passava attraverso la Porta del Salvatore, e immediatamente dopo si apriva almeno in due strade radiali (le attuali vie Il'inka e Varvarka) che formavano la piazza del mercato centrale. Durante il XIV secolo la citt\u00e0 era ampiamente contenuta tra due fuochi, Il Cremlino e Kitaj-gorod, separati da un mercato, ma entro la fine del secolo, la citt\u00e0 si era espansa oltre, lungo l'asse nord-orientale. Anche due poli secondari a ovest e a sud generarono una propria rete stradale, ma il loro sviluppo fu sempre in ritardo, fino almeno al Periodo dei torbidi.\nLa decisione dello zar Ivan di costruire la cattedrale vicino alla Porta del Salvatore decret\u00f2 la predominanza del polo orientale con una maggior connotazione verticale, e inser\u00ec un perno equidistante fra il Cremlino e Kitaj-gorod, all'interno della precedente amorfa piazza del mercato. La cattedrale era la chiesa principale del \"posad\", ma allo stesso tempo era percepito come un avamposto del Cremlino verso il \"posad\" stesso, una specie di messaggero personale dello zar in grado di raggiungere le masse senza la mediazione di clero e boiardi. Era completata dalla vicina \"Lobnoe Mesto\", una piattaforma preparata appositamente per le comunicazioni pubbliche dello zar menzionata per la prima volta nelle cronache nel 1547 e ricostruita in pietra durante il periodo 1597\u20131598. Conrad Bussow, descrivendo il trionfo del Falso Dimitri I di Russia, scrisse che il 3 giugno 1606 \"poche migliaia di uomini frettolosamente si riunirono e seguirono il boiardo con la lettera dell'impostore attraverso tutta Mosca fino alla chiesa principale, che chiamano Gerusalemme e si trova vicino alle porte del Cremlino, lo innalzarono sulla \"Lobnoe Mesto\", chiamarono i moscoviti, lessero la lettera e ascoltarono la spiegazione orale del boiardo.\"\nIncendi e rinnovamenti.\n1583\u20131593.\nL'originale Cattedrale della Trinit\u00e0 bruci\u00f2 nel 1583 e venne riparata entro il 1593. Il decimo santuario, dedicato a Basilio il Benedetto (1460ca.-1552), venne aggiunto nel 1588 vicino al santuario nordorientale dei Tre Patriarchi. Un altro locale stolto in Cristo, Ivan il Benedetto, fu seppellito all'interno della chiesa nel 1589; un santuario in sua memoria venne ricavato nel 1672 all'interno dell'arcata sudorientale.\nLa volta del Santuario di San Basilio serve come punto di riferimento per la valutazione della qualit\u00e0 della tecnica costruttiva in laterizio - e per l'ingegneria in generale - a Mosca. In quanto una delle prime volte appartenenti a questa tipologia, essa rappresenta il livello di conoscenza costruttiva che raggiunse il culmine una decade a seguire nella chiesa della Trinit\u00e0 di Choro\u0161ovo (completata nel 1596). Tale abilit\u00e0 si perse durante il Periodo dei torbidi; gli edifici della prima met\u00e0 del XVII secolo palesavano la mancanza della definizione delle costruzioni risalenti al tardo XVI, e compensavano questa perdita tecnologica con murature pi\u00f9 spesse e volte pi\u00f9 pesanti.\n1680\u20131683.\nIl secondo, e pi\u00f9 significativo, periodo di rinnovamento ed espansione risale agli anni 1680-1683. Le nove chiese mantennero in s\u00e9 la loro apparenza, ma le aggiunte alle gallerie del pian terreno e alla piattaforma del primo piano furono cos\u00ec profonde che Nikolaj Brunov consider\u00f2 la cattedrale rinnovata come un \"nuovo\" edificio e un'opera indipendente, che semplicemente incorporava la \"vecchia\" Cattedrale della Trinit\u00e0. Quello che inizialmente era un gruppo di nove chiese indipendenti poggianti su una comune piattaforma divenne un tempio unico.\nLe precedentemente aperte arcate del piano terreno vennero tamponate con muri in laterizio; il nuovo locale ospitava altari dalle tredici chiese in legno erette in precedenza sul sito delle esecuzioni di Ivan nella Piazza Rossa. Le coperture in legno poste al di sopra della piattaforma del primo piano e delle scale (la principale causa dei frequenti incendi) vennero ricostruite in laterizio, creando le attuali gallerie avvolgenti e i tetti spioventi al di sopra dei portici e dei vestiboli.\nIl vecchio campanile staccato fu demolito; il suo basamento quadrato venne utilizzato per una nuova torre campanaria. L'alto singolo tetto a tenda di questa torre, costruito secondo lo stile vernacolare tipico del regno di Alessio I di Russia, significativamente cambi\u00f2 l'aspetto della cattedrale, aggiungendo un forte contrappeso asimmetrico alla cattedrale stessa. L'effetto \u00e8 particolarmente pronunciato sulle facciate meridionale e orientale (viste dal quartiere Zarjad'e), sebbene la torre sia grande a sufficienza per esser vista anche da ovest.\nI primi murali ornamentali apparvero nella cattedrale all'incirca nello stesso periodo: in principio furono principalmente ornamenti floreali all'interno delle nuove gallerie; le torri mantennero invece la propria tessitura laterizia originale. Infine, nel 1683, la cattedrale fu adornata da una cornice in piastrelle, sulle tinte del blu e del giallo, rappresentante una storia scritta della cattedrale scritta in caratteri Proto-slavi.\n1737\u20131784.\nNel 1737 la cattedrale venne danneggiata da un incendio devastante e successivamente restaurata da Ivan F\u00ebdorovi\u010d Mi\u010durin.. Le iscrizioni apposte nel 1683 furono rimosse durante i restauri del 1761-1784. Vennero dipinti anche i primi affreschi figurativi all'interno delle chiese; tutti i muri esterni e interni dei primi due piani furono ricoperti con ornamenti floreali. La torre campanaria fu connessa con la cattedrale tramite un collegamento al piano terreno; Gli ultimi archi rimasti aperti del vecchio piano terreno furono tamponati durante lo stesso lasso di tempo, cancellando l'ultima traccia di dell'antica piattaforma aperta supportante le nove chiese della Gerusalemme di Ivan.\n1800\u20131848.\nI quadri della Piazza Rossa eseguiti da F\u00ebdor Alekseev tra il 1800 e il 1802 mostrano come all'epoca la cattedrale fosse racchiusa all'interno di un apparentemente caotico grappolo di edifici commerciali; file di negozi \"avevano trasformato la Piazza Rossa, in un recinto chiuso e oblungo.\" Nel 1800 lo spazio tra le mura del Cremlino e la cattedrale era ancora occupato da un fossato precedente ancora la costruzione della cattedrale stessa. Il fossato fu riempito durante i preparativi per l'incoronazione di Alessandro I nel 1801.\nLe truppe francesi che durante la Campagna di Russia occuparono Mosca nel 1812 usarono la cattedrale come stalla e presero con s\u00e9 qualsiasi cosa di cui ne valesse la pena. La cattedrale fu risparmiata dall'incendio del 1812 che rase al suolo Kitaj-gorod e dal tentativo dei napoleonici di distruggerla, come da ordine di Napoleone stesso. Gli interni furono restaurati nel 1813, e gli esterni nel 1816. Al posto di rimpiazzare le piastrelle in ceramica mancanti nella tenda principale, la Chiesa prefer\u00ec ricoprirla con un tetto di stagno.\nIl destino dell'ambiente immediatamente circostante la cattedrale \u00e8 stato oggetto di discussione da parte dei pianificatori urbani sin dal 1813. L'architetto di origine scozzese William Heste propose di pulire lo spazio circostante tutti i lati della cattedrale e tutta la via fino alla Moscova: la commissione ufficiale guidata da F\u00ebdor Vasil'evi\u010d Rostop\u010din e Michail Cicianov si trov\u00f2 in accordo solamente sul lasciar libero lo spazio compreso tra la cattedrale e la \"Lobnoe Mesto\". Il piano di Heste avrebbe potuto trasformare radicalmente la citt\u00e0, ma a questo vennero opposti i piani adottati da Alessandro I nel dicembre del 1817 (la specifica decisione di liberare le macerie circostanti la cattedrale fu presa nel 1816).\nCiononostante, l'attuale riorganizzazione port\u00f2 alla rimozione delle macerie e alla creazione della piazza Vasil'evskaja (di San Basilio) tra la cattedrale e le mura del Cremlino, dopo la rasatura della cima della collina del Cremlino stesso tra la cattedrale e la Moscova. la Piazza Rossa fu aperta verso il fiume, \"San Basilio di conseguenza coron\u00f2 la collinetta decapitata\". Venne costruita una terrazza in pietra che separava la cattedrale dalla pavimentazione della via Moskvoreckaja; il lato meridionale di tale terrazza fu completato nel 1834. Restauri minori continuarono fino al 1848, quando le cupole assunsero l'attuale colorazione.\n1890\u20131915.\nLe societ\u00e0 di conservazione monitorarono lo stato di salute della cattedrale e invocarono interventi di restauro durante gli anni ottanta e novanta del XIX secolo, interventi che furono regolarmente procrastinati per mancanza di fondi. La cattedrale non era gestita da una propria congregazione e viveva esclusivamente di donazioni pubbliche; le autorit\u00e0 nazionali a San Pietroburgo e quelle locali a Mosca negavano i finanziamenti dai bilanci statali e municipali. Nel 1899 Nicola II di Russia ammise riluttante che la spesa per i restauri era una spesa necessaria da effettuare, ma ancora una volta tutti gli uffici municipali e statali, incluso il Santo Sinodo, negarono i finanziamenti. Il restauro, guidato da Andrej Pavlinov (morto nel 1898) e Sergej Solov\u00ebv, si trascinarono dal 1896 al 1909; in totale, i conservatori riuscirono a racimolare circa 100\u00a0000 rubli.\nIl restauro incominci\u00f2 con la sostituzione della copertura delle cupole. Solov\u00ebv rimosse la copertura in stagno sulla tenda principale installata durante gli anni dieci dell'Ottocento e trov\u00f2 numerose piastrelle originali mancanti e altrettante scolorite; dopo un lungo dibattito l'intero set di piastrelle presente sulla copertura fu rimosso e sostituito da nuove ceramiche. Un'altra decisione controversa permise l'utilizzo di mattoni standard, pi\u00f9 piccoli di quelli in uso nel XVI secolo. I restauratori decisero inoltre che le pitture del XIX secolo avrebbero dovuto essere rimpiazzate con una \"ricreazione veritiera\" di motivi storici, ma queste sarebbero stati ricavati studiando miniature medievali. Alla fine Solov\u00ebv e i suoi aiutanti scelsero una combinazione di rosso e verde scuri che si \u00e8 mantenuta fino a oggi.\nNel 1908 nella cattedrale fu installato un sistema di riscaldamento ad aria che, a causa delle perdite di calore lungo le condutture eccessivamente lunghe, si rivel\u00f2 in grado di riscaldare solamente i santuari orientali e settentrionali. Nel 1913 questo sistema fu completato con un sistema di riscaldamento ad acqua, in grado di servire anche il resto della cattedrale.\n1918\u20131941.\nDurante la prima guerra mondiale la cattedrale venne guidata dal \"Protoiereus\" (carica paragonabile a quella dell'arcivescovo) Ioann Vostorgov, predicatore nazionalista e uno dei leader dell'Unione del popolo russo (. Vostrogov venne arrestato dai Bolscevichi nel 1918 con l'accusa di \"appropriazione indebita\" delle propriet\u00e0 della chiesa nazionalizzate, e giustiziato nel 1919. La cattedrale divenne nel 1923 pubblico museo, e fino al 1929 vi si continu\u00f2 a celebrare messa.\nGli urbanisti sovietici ipotizzarono anche l'idea di demolire l'edificio dopo i funerali di Lenin. Durante la prima met\u00e0 degli anni trenta del XX secolo, la chiesa si pose come un ostacolo ai piani urbanistici dell'epoca di Stalin, eseguiti tramite il leader moscovita del partito Lazar' Moiseevi\u010d Kaganovi\u010d, \"lo spirito che mosse la ricostruzione della capitale\". Il conflitto tra conservatori, in particolare l'architetto e restauratore Pjotr Dmitrijewitsch Baranowski, e l'amministrazione, continu\u00f2 fino al 1936. Pare che l'urbanista-capo di Stalin, l'architetto Vladimir Sem\u00ebnov, abbia osato \"bloccare il gomito di Stalin quando il leader prese in mano il modellino della cattedrale per vedere come la Piazza Rossa sarebbe apparsa senza di quella\" e sia stato perci\u00f2 sostituito dal funzionario Sergej \u010cernij\u0161ov. Nell'autunno del 1933 la cattedrale fu tolta dall'elenco del patrimonio culturale russo. Baranovskij fu convocato per un'ultima dichiarazione al riguardo della demolizione e venne arrestato per le sue obiezioni. Mentre questi scontava la pena nel Gulag, la tendenza comunque cambi\u00f2, e dal 1937 anche gli innovatori pi\u00f9 intransigenti cominciarono ad ammettere che la cattedrale avrebbe dovuto essere risparmiata. Nella primavera del 1939 la cattedrale venne chiusa, probabilmente poich\u00e9 la sua demolizione era ritornata in agenda, ma, a ogni modo, la pubblicazione del libro di Dmitrij Suchov del 1941 riguardante uno studio della cattedrale curato negli anni 1939 e 1940 pare contrastare questa teoria.\n1947-oggi.\nNei primi anni dopo la seconda guerra mondiale i restauratori ripristinarono le antiche arcate e i pilastri che supportavano la piattaforma del primo piano, ripulirono i soffitti voltati e a cassettoni delle gallerie e rimossero gli \"antistorici\" affreschi risalenti al XIX secolo dipinti all'interno delle chiese. Un altro ciclo di restauri, curato da Nikolaj Sobolev tra il 1954 e il 1955, restaur\u00f2 l'originale decorazione imitante i corsi in laterizio e permise ai restauratori di osservare l'interno dell'antica muratura, scoprendo la struttura lignea posta al suo interno. Durante gli anni sessanta del Novecento, la copertura in stagno delle cupole venne rimpiazzata con una in rame.\nL'ultimo intervento di rinnovamento sulla cattedrale si \u00e8 concluso nel settembre 2008 con l'apertura del restaurato Santuario di Sant'Aleksander Svirskij."}
{"id": "216391", "revid": "1543377", "url": "https://it.wikipedia.org/wiki?curid=216391", "title": "Seawise Giant", "text": "Seawise Giant (successivamente rinominata Happy Giant, Jahre Viking, Knock Nevis e infine Mont) \u00e8 stata una nave petroliera. \u00c8 stata la nave pi\u00f9 grande mai costruita per lunghezza (458,45 metri) e per portata lorda (564.763 tonnellate). Non \u00e8, per\u00f2, la nave pi\u00f9 grande mai costruita per stazza lorda, avendo un tonnellaggio inferiore alle quattro unit\u00e0 della classe Batillus e alla \"Pioneering Spirit\" (quest'ultima un'unit\u00e0 impiegata per l'installazione e rimozione di piattaforme offshore e come posatubi).\nCaratteristiche.\nLa \"Seawise Giant\" aveva una portata lorda di tonnellate, dislocamento a pieno carico di tonnellate con un carico di circa (4,1 milioni di barili) di petrolio greggio. A pieno carico la nave aveva un pescaggio di circa 24,6 metri, che rendeva impossibile la sua navigazione perfino attraverso il canale della Manica e il canale artificiale di Suez.\nLa nave aveva un equipaggio di circa 40 uomini.\nLa storia.\nLa nave fu costruita nel cantiere navale della Sumitomo Corporation a Oppama, Giappone, per conto di una societ\u00e0 greca che ne rifiut\u00f2 la consegna per via delle eccessive vibrazioni. La petroliera fu cos\u00ec acquistata da Tung Chao Yung, un magnate cinese di Hong Kong che aument\u00f2 la sua lunghezza di molti metri incrementando cos\u00ec la sua capacit\u00e0 di carico e rendendola la pi\u00f9 grande nave mai costruita al mondo. La petroliera fu finalmente messa a mare 2 anni dopo e fu chiamata \"Seawise Giant\".\nAll'inizio oper\u00f2 fra Medio Oriente e Stati Uniti d'America, ma, a partire dal 1986, fu usata come nave magazzino e come terminale di trasbordo in Iran durante la guerra Iran-Iraq. Nel maggio del 1988 la nave fu attaccata e pesantemente danneggiata dalle bombe sganciate dagli aviogetti iracheni mentre sostava nel terminale iraniano di Hormuz nello Stretto di Hormuz. Al termine della guerra, alla fine del 1989, lo scafo (dopo essere stato rimorchiato nel Brunei) fu acquistato da una societ\u00e0 a responsabilit\u00e0 limitata norvegese (\"KS-company\") gestita dalla Norman International. La nave fu riparata dalla Keppel Shipyard a Singapore e fu rinominata \"Happy Giant\". Tuttavia nel 1991, prima che le riparazioni fossero completate, la KS-company pass\u00f2 alla gestione della compagnia di navigazione norvegese J\u00f8rgen Jahre e la nave fu ribattezzata dalla Keppel Shipyard \"Jahre Viking\". Verso la fine degli anni 90, la maggioranza della KS-company fu acquisita dall'armatore norvegese Fred Olsen mediante la sua compagnia First Olsen Tankers.\nNel marzo del 2004 la nave fu inviata dalla societ\u00e0 armatoriale First Olsen Tankers, ai Dubai Drydocks per essere convertita in FSO (\"floating storage and offloading unit\" ovvero unit\u00e0 galleggiante di stoccaggio e scarico) e fu rinominata \"Knock Nevis\". Dopo un servizio presso il giacimento petrolifero di Al Shaheen, nelle acque del Qatar, nel 2010 la nave \u00e8 stata ribattezzata \"Mont\" e rimorchiata in India per la demolizione. Lo smantellamento della nave \u00e8 avvenuto sulle spiagge di Alang, tra il febbraio e il novembre del 2010. L'ancora della nave, avente massa 36 tonnellate, \u00e8 stata ristrutturata e inviata a Hong Kong, dove ora fa bella mostra di s\u00e9 nella piazza antistante il nuovo Hong Kong Maritime Museum."}
{"id": "216394", "revid": "15756", "url": "https://it.wikipedia.org/wiki?curid=216394", "title": "Marino Marini (scultore)", "text": "Biografia.\nHa una sorella gemella, Egle, pittrice e poetessa che si ispirer\u00e0 all'arte del fratello per le proprie poesie. Nel 1917 si iscrive all'Accademia delle Belle Arti di Firenze con la sorella gemella, frequentando il corso di Disegno e Pittura tenuto da Galileo Chini e quelli di scultura tenuti da Domenico Trentacoste. Qui incontra Auguste Rodin in visita alla citt\u00e0. Nel 1919 si reca per la prima volta a Parigi dove conosce nuove tendenze artistiche.\nTra Firenze e Milano.\nTornato in Italia comincia a praticare la pittura e l'incisione, legandosi alla tradizione figurativa di fine Ottocento e in particolare all'opera di Medardo Rosso. In alcuni lavori dei suoi inizi si pu\u00f2 notare l'influenza degli artisti del primo Rinascimento, in particolare Piero della Francesca. Gi\u00e0 dal 1922 decide di dedicarsi alla scultura e, nel 1923, partecipa ad diverse esposizioni, tra cui la II Biennale romana. Nel 1926 apre uno studio a Firenze, ma nel '29 decide di trasferirsi a Milano, invitato da Arturo Martini per sostituirlo come insegnante presso la scuola d'arte ISIA nella Villa Reale di Monza, dove, successivamente, gli sar\u00e0 assegnata la cattedra di scultura.\nGli anni \u201830 e \u201840.\nNei primi anni trenta torna a Parigi, dove incontra Pablo Picasso, Georges Braque, Vasilij Vasil'evi\u010d Kandinskij e molti altri artisti. Nel 1932 espone disegni e sculture sia a Milano che a Roma e diventa membro onorario dell'Accademia di belle arti di Firenze. Negli anni successivi compie di diversi viaggi in Italia e all'estero che gli permettono di far conoscere i suoi lavori. Nel 1934 a Bamberga ammira la statua equestre cosiddetta del Cavaliere di pietra (forse rappresentante Enrico II) che sar\u00e0 per lui fonte di ispirazione per i suoi cavalieri. Nel 1936 partecipa alla XX Biennale di Venezia con tre sculture e una pittura. Il 14 dicembre 1938 sposa Mercedes Pedrazzini, da lui chiamata Marina, e nello stesso periodo partecipa alla XXI Biennale di Venezia.\nAll'inizio degli anni Quaranta si trasferisce a Torino come professore alla facolt\u00e0 di scultura della locale Accademia e l'anno successivo diventa titolare della cattedra di scultura all'Accademia di belle arti di Brera a Milano. Nel 1942, a seguito della distruzione, per un bombardamento, del suo atelier a Monza, si rifugia a Tenero, in Svizzera, nei pressi di Locarno, dove continua a lavorare. Si reca spesso a Zurigo e a Basilea continuando a esporre; partecipa alla grande Esposizione al Kunstmuseum Basel nel 1944. Dopo la fine della guerra nel 1948 torna a Milano dove riprende a insegnare a Brera. Nello stesso anno partecipa alla Biennale di Venezia, sia come di membro della giuria che come artista. In questi anni Peggy Guggenheim acquista un suo Cavaliere e lo installa a Venezia davanti al suo museo, dove si trova tuttora.\nGli anni \u201850 e \u201860.\nNegli anni Cinquanta l\u2019artista soggiorna negli Stati Uniti dove conosce Stravinskij, Dal\u00ec, Feininger e altri artisti. Al suo ritorno in Europa si ferma a Londra, dove incontra l\u2019amico Henry Moore, e a Bruxelles, dove riceve il riconoscimento come membro onorario dell\u2019Accademia reale fiamminga. Fa numerose esposizioni a Stoccolma, Cincinnati, Oslo, Copenaghen, New York. Nel 1954 ottiene il Gran Premio all\u2019Accademia dei Lincei di Roma e, sempre nello stesso anno, si trasferisce con la moglie a Forte dei Marmi e qui incontra Pablo Neruda.\nNel corso degli anni Sessanta continuano le sue esposizioni al Museo Boymans Von Beunigen a Rotterdam e a Palazzo Venezia a Roma, e a Gottinga riceve la nomina a membro dell'Orden pour le Merite f\u00fcr Wissenschaften und K\u00fcnst.\nGli ultimi anni.\nNegli anni Settanta riceve un riconoscimento come cittadino onorario della citt\u00e0 di Milano e inaugura nel 1973 il Museo Marino Marini nella Galleria d\u2019Arte Moderna di Milano ed espone al Castello Sforzesco. Nel 1978, con un'esposizione itinerante, vengono portate le sue opere a Tokyo, Yamagata, Sapporo, Kobe e Kumamoto.\nMuore a Viareggio, nel 1980, all'et\u00e0 di settantanove anni.\nLa scultura.\nGli esordi.\nL'artista si avvicina alla scultura nel 1922, quando inizia a frequentare le lezioni di Domenico Trentacoste presso l'Accademia delle Belle Arti di Firenze. Nel 1926 apre uno studio in via degli Artisti a Firenze dove unisce una sensibilit\u00e0 moderna con il gusto fedele alla tradizione. I suoi modelli sono la scultura fiorentina del Quattrocento, specialmente i busti della scuola del Verrocchio, e la plastica etrusca con particolare attenzione ai vasi can\u00f2pi, e si dimostra subito in grado di padroneggiare diversi materiali come la cera, il gesso, la terracotta. Nel 1927 partecipa alla III Mostra Internazionale di arti decorative a Monza dove conosce Arturo Martini. Nel 1928 partecipa alla biennale di Venezia e realizza \"Il cieco\"; l'anno dopo espone \"Il prelato\" alla II Mostra del Novecento italiano, opera che viene acquistata per la Galleria nazionale d'arte moderna e contemporanea di Roma, e \"Il ritratto di Paola Ojetti,\" che viene acquistato per la Galleria d'Arte Moderna di Milano. Sempre nel 1929 espone \"Il popolo\" alla Mostra sindacale toscana.\nLa maturit\u00e0: plasticit\u00e0 ed emotivit\u00e0 delle forme.\nNel 1930 si trasferisce a Milano perch\u00e9 Arturo Martini lo chiama alla Scuola di Monza dove sperimenta nuove tecniche e materiali come l'intaglio del legno. Nel corso dei soggiorni parigini del 1930 e 1931, la passione per la scultura monumentale dell'antico Egitto sostituisce quella giovanile per l'arcaismo etrusco; infatti, le opere eseguite tra il 1932 e il 1935, \"costituiscono il risultato di questi nuovi stimoli e segnano un punto di svolta nella elaborazione di un linguaggio che si avvia alla maturit\u00e0\".\nCon le opere \"Il nuotatore\" (1932) \"Icaro\" (1933) e \"Pugile\" (1935), Marini riprende uno dei \u201ctemi cruciali del dibattito della scultura degli anni Trenta\u201d e cio\u00e8 la rappresentazione del nudo maschile, che considera necessaria per testare le proprie capacit\u00e0 di modellazione plastica. In questo periodo l'arte italiana vive sia di astrazione che di figurazione, ma predomina in lui l'attenzione alla figura umana, e la sua ricerca artistica \u00e8 tutta rivolta alla struttura della forma e all'organizzazione dello spazio in forme plastiche. Egli espone \"Icaro\" e altre cinque sculture alla Quadriennale di Roma del 1935 vincendo il primo premio; le sue opere corrispondono alle aspettative della critica e del pubblico e grazie ad esse egli conquista definitivamente \u201cun ruolo da protagonista nella contemporanea scena dell'arte italiana\u201d.\nIspirato dal cavaliere di pietra del Duomo di Bamberga, ammirato nel corso di un viaggio in Germania nel 1934, e a seguito dello studio della pittura di Piero della Francesca, l'artista sviluppa la serie dei \u201cCavalieri\u201d, con la quale estende la propria sperimentazione artistica alla coppia uomo/cavallo. A questa fase risalgono il \"Cavallo e cavaliere\" in legno policromo del 1936, il \"Gentiluomo a cavallo\" in bronzo del 1937 e \"Il\" \"pellegrino\" (o \"San Giacomo\") in gesso del 1939. Negli anni che precedono la Seconda guerra mondiale, egli accentua il lato emotivo delle proprie opere; con la Giovinetta del 1938 e la serie delle \"Pomone\", egli ricerca e ottiene \u201cun mobile equilibrio tra seduzioni contemporanee della femminilit\u00e0 e riferimenti alla tradizione classica\u201d.\nLa guerra e il soggiorno svizzero.\nDopo il bombardamento alleato su Milano del settembre 1942, ripara prima a Blevio, sul lago di Como, e poi a Tenero, in Svizzera, dove rimane fino a tutto il 1946. Questi sono anni che rafforzano la concentrazione dell'artista, gi\u00e0 propria del suo temperamento, ne favoriscono il contatto con esperienze internazionali e determinano \u201cun sensibile mutamento d'indirizzo nella sua produzione\u201d: egli vuole tradurre in arte il clima di inquietudine e tragedia che affligge l'Europa in guerra. A questo periodo risalgono l'Arcangelo del 1943, che rivela una fisionomia afflitta da un'interna consunzione, e l\"'Arcangela\" del 1943, che sembra accettare pi\u00f9 dignitosamente il proprio destino. Egli ottiene in Svizzera un grande successo, come dimostrano le sue numerose esposizioni: al Kunstmuseum di Basilea e al Kunsthalle di Berna nel 1944, a Basilea nel 1945, a Zurigo e di nuovo a Basilea nel 1946.\nIl rientro in Italia e il successo internazionale.\nNel 1948 torna in Italia per esporre alla Biennale di Venezia ricevendone una consacrazione internazionale, a partire dagli Stati Uniti. Infatti, poco prima della Biennale veneziana, giunge in Italia , responsabile del Dipartimento di pittura e scultura del Museum of Modern Art di New York, accompagnato da Alfred Barr, direttore delle collezioni del museo, per censire le opere di arte moderna italiana nelle gallerie pubbliche e private o presso i maggiori collezionisti al fine di organizzare la prima grande mostra americana dopo la caduta del e presentare al pubblico internazionale le forze positive di un paese alleato. Nella primavera del 1948, Soby si reca presso lo studio di Marini e acquista due \"Cavalieri\", uno per la sua collezione privata e che mette a disposizione per una mostra alla Buchholz Gallery di New York 1950. La mostra \u00e8 il vero e proprio debutto artistico di Marini negli Stati Uniti e lo presenta come \u201calternativa alle esasperazioni astratte della contemporanea scultura americana e nordeuropea\u201d.\nIn questo periodo Marini si pone in stretto dialogo con la contemporaneit\u00e0 e sviluppa la serie dei \"Miracoli\" e quella dei \"Guerrieri\". Nella prima, di natura intensamente drammatica, il miracolo rappresenta il dissidio, la rottura dell\u2019armonia tra cavallo e cavaliere: l\u2019animale fremente e imbizzarrito, o prostrato a terra, \u00e8 ingovernabile per il condottiero in balia dell\u2019evento. Il rimando alla caduta di Saulo \u2013 ma ripensato alla luce di Guernica \u2013 \u00e8 evidente, ma manca nei miracoli mariniani la luce della salvezza: l\u2019uomo si va perdendo. Nella seconda, la figura del guerriero \u00e8 oggetto di un effetto distorsivo e deformante che dimostra l'influenza su di lui scultore inglese Henry Moore.\nLa pittura.\nMarini si avvicina alla pittura in giovane et\u00e0. Nel 1916 realizza \"Le vergini\" dove, oltre a dar prova di notevoli doti di ritrattista, esprime la propria riflessione sull'arte di Piero della Francesca, di cui analizza la strutturazione formale dell\u2019immagine: le tre figure femminili, solide nel corpo e ieratiche nell'attitudine, sono racchiuse da un disegno fermo, deciso, tutto quattrocentesco, con cui Marini rivendica l'appartenenza all'identit\u00e0 culturale toscana. Nel 1917 si iscrive all'Accademia di Firenze seguendo i corsi di Galileo Chini.\nPartecipa ad una mostra a Livorno nell'estate del 1923 con i dipinti \"Dalla Piazza Garibaldi (Livorno)\", \"Fossi (Scali livornesi)\", \"Scogliera d'Ardenza\", \"Impressioni dall'alto\", \"Santa Croce\", \"Impressione\".\nNel corso degli anni, l'artista si allontana dalla pittura per dedicarsi principalmente alla scultura; riprende a dipingere soltanto negli anni '50, e affianca alla pittura la litografia. Lungi dall'essere attivit\u00e0 di minore impegno, Marini ottiene con la pittura risultati interessanti, caratterizzati da masse cromatiche vivaci, racchiuse in campiture geometrizzanti che si stagliano da fondi piatti. I soggetti sono quelli percorsi nella scultura \u2013 il mondo del circo, i cavalieri, le danzatrici \u2013 ma la bidimensionalit\u00e0 della superficie pittorica allontana le figure in un mondo rarefatto e intangibile, metaforico.\nLa fondazione e i musei \"Marino Marini\".\nLa Fondazione Marino Marini\nNel 1979 viene dato avvio all'attivit\u00e0 del \"Centro di documentazione dell'opera di Marino Marini\" nella sede del Comune di Pistoia, dove Marino aveva deciso di lasciare tutta la sua documentazione d\u2019archivio: disegni, incisioni, una biblioteca specializzata e piccole opere dell'artista, insieme ad una videoteca e fototeca. La citt\u00e0 natale dell\u2019artista, dietro sollecitazione della moglie Mercedes Pedrazzini, costituisce nel 1983 una fondazione a lui dedicata e nomina prima presidente della Fondazione proprio Mercedes \u201cMarina\u201d, carica che manterr\u00e0 fino al 2008, l'anno della sua morte. Ad oggi la Fondazione \u00e8 riconosciuta come unico referente per l\u2019autenticazione delle opere di Marino ed ospita un percorso espositivo sull\u2019artista e le sue opere. La citt\u00e0 di Pistoia accoglie nell\u2019atrio del Palazzo Comunale e nel Palazzo Pretorio sculture donate dall'artista alla citt\u00e0.\nIl Museo Marino Marini a Milano:\nLa citt\u00e0 di Milano ospita, presso la Galleria di Arte Moderna (GAM), dal 1984 una sezione separata, \"Museo Marino Marini\", con le opere dell'artista.\nIl museo Marino Marini a Firenze\nNel 1988 il Comune di Firenze e la Fondazione di Pistoia hanno fondato il museo dedicato all'artista, situato nell'ex chiesa di San Pancrazio a Firenze. Grazie a tale museo \u00e8 possibile la conservazione, valorizzazione ed esposizione permanente delle sue opere."}
{"id": "216398", "revid": "6923", "url": "https://it.wikipedia.org/wiki?curid=216398", "title": "Strategiochi", "text": "Strategiochi \u00e8 un editore di giochi di ruolo italiano. Nasce come negozio di giochi di ruolo, miniature e da tavolo in Pisa nel 2001.\nNel 2004 ottiene i diritti per l'edizione italiana di Rolemaster Fantasy Roleplaying edita negli Stati Uniti dalla Iron Crown Enterprise, pubblica l'edizione italiana di Rolemaster e si aggiudica il \"Best of Show\" come miglior gioco tradotto alla manifestazione Lucca Games 2004 di cui ne ha anche pubblicato alcuni supplementi in italiano negli anni seguenti.\nNel 2005 pubblica Build!, di Matteo Cortini e Leonardo Moretti.\nNel 2006, a seguito di alterne vicende e scarso successo delle proprie uscite dopo il manuale base di Rolemaster Fantasy Roleplaying, torna ad essere solo negozio di giochi, cedendo i diritti acquisiti alla neonata Red Glove. \nNel 2007, infine, anche l'attivit\u00e0 di vendita al dettaglio viene ceduta a nuovi proprietari."}
{"id": "216400", "revid": "767487", "url": "https://it.wikipedia.org/wiki?curid=216400", "title": "101 Helena", "text": "101 Helena (in italiano 101 Elena) \u00e8 un piccolo e roccioso asteroide della Fascia principale.\nHelena fu scoperto il 15 agosto 1968 da James Craig Watson al Detroit Observatory dell'universit\u00e0 del Michigan (USA) ad Ann Arbor. Fu battezzato cos\u00ec in onore di Elena di Troia, una figura della mitologia greca, figlia di Zeus e di Leda."}
{"id": "216405", "revid": "729019", "url": "https://it.wikipedia.org/wiki?curid=216405", "title": "102 Miriam", "text": "102 Miriam \u00e8 un piccolo e scuro asteroide della Fascia principale.\nMiriam fu scoperto il 22 agosto 1868 da Christian Heinrich Friedrich Peters dall'osservatorio dell'Hamilton College di Clinton (New York, USA). Fu battezzato cos\u00ec in onore di Miriam, profetessa dell'Antico Testamento e sorella di Mos\u00e8. La scelta di un insolito nome biblico che esula dalla consuetudine di rifarsi alla mitologia classica non ha apparentemente nessun altro motivo che il piacere che Peters era solito provare nell'irritare e ridicolizzare ogni collega pretenzioso. La denominazione inconsueta gli permise di poter dire a un professore di teologia suo collega ed estremamente religioso che anche Miriam era un personaggio mitologico."}
{"id": "216407", "revid": "2225", "url": "https://it.wikipedia.org/wiki?curid=216407", "title": "Samuel Krik", "text": ""}
{"id": "216408", "revid": "122906211", "url": "https://it.wikipedia.org/wiki?curid=216408", "title": "Avarizia", "text": "L'avarizia \u00e8 la scarsa disponibilit\u00e0 a spendere e a donare ci\u00f2 che si possiede, per una forma di \"gretto attaccamento al denaro\". Anticamente, la parola \"avarizia\" indicava anche l'avidit\u00e0, o cupidigia, cio\u00e8 il \"desiderio intenso di ricchezze\".\nL'avidit\u00e0 \u00e8 un desiderio incontrollato di aumentare l'acquisizione o l'uso di guadagni materiali (che si tratti di cibo, denaro, terra o beni animati/inanimati); o valore sociale, come lo status o il potere. L'avidit\u00e0 \u00e8 stata identificata come indesiderabile nel corso della storia umana conosciuta perch\u00e9 crea un conflitto di comportamento tra obiettivi personali e sociali.\nIn altre parole, l'avaro \u00e8 colui che ha e non d\u00e0, mentre l'avido \u00e8 quello che cerca di arricchirsi sempre di pi\u00f9.\nSociologia.\nL'avarizia pu\u00f2 essere ritenuta dannosa per la societ\u00e0, poich\u00e9 mostra di ignorare il benessere degli altri, a vantaggio esclusivamente del proprio. \u00c8 diventata pi\u00f9 accettabile (e l'uso del termine meno frequente) nella cultura occidentale, dove il desiderio di acquisire ricchezze \u00e8 componente costitutiva del capitalismo. \nLa parola \"avidit\u00e0\" invece continua a essere usata\nReligione.\nL'avarizia \u00e8 elencata tra i sette vizi capitali secondo la Chiesa cattolica.\nL'avidit\u00e0 o cupidigia nei confronti delle propriet\u00e0 di un'altra persona \u00e8 designata dalla parola invidia. \nQuando l'avarizia riguarda un soggetto che fa un eccessivo accumulo e consumo di cibo, si usa spesso il termine gola, un altro dei sette vizi capitali. \nI Buddhisti ritengono che l'avarizia sia basata su un'erronea associazione tra benessere materiale e felicit\u00e0. Essa \u00e8 provocata da una visione illusoria che esagera gli aspetti positivi di un oggetto."}
{"id": "216412", "revid": "1543377", "url": "https://it.wikipedia.org/wiki?curid=216412", "title": "Kashmir", "text": "Il Kashmir \u00e8 una regione storico-geografica situata a nord del subcontinente indiano fra India e Pakistan, che ha il suo fulcro nella valle del Kashmir. Entrambe ne rivendicano la sovranit\u00e0, mentre la Cina rivendica solo la zona che attualmente controlla: le regioni dell'Aksai Chin e del Shaksgam. Fu originariamente un importante centro per la religione induista, e, pi\u00f9 tardi, anche per il buddhismo, mentre oggi la maggior parte della popolazione \u00e8 di religione islamica. Inoltre la regione d\u00e0 il nome alla pregiata lana di Cashmere.\nEtimologia.\nSecondo il Nilamata Purana l'origine del nome Kashmir, deriva da \"\"Ka\", il cui significato \u00e8 \"acqua\", mentre \"shimir\", significa \"essiccare\", quindi, Kashmir significa \"terra essiccata dall'acqua\", una realt\u00e0 dimostrata anche da studi geologici. Un'altra teoria ritiene che la parola \"Kashmir\" sia una contrazione delle parole \"Kashyap-mira\" o \"Kashyapmir\" o \"Kashyapmeru\"\", il cui significato \u00e8: \"mare o montagna di Kashyapa\", nome del saggio accreditato di aver prosciugato le acque del primordiale \"Lago Satisar\". Inoltre, sempre il Nilamata Purana d\u00e0 il nome \"Kashmira\" alla \"\"Kashmir Valley\",\" zona che comprende anche il Lago Wular, e \"mira\", il cui significato \u00e8 \"lago o montagna del Saggio Kashyapa\". \"Mira\" in sanscrito significa \"\"Oceano di confine\". Gli abitanti del Kashmir, tuttavia, chiamano la loro regione \"Kashir\", nome derivato foneticamente da Kashmir. Gli antichi greci chiamavano la regione con il nome \"Kasperia\" o \"Kashyapa-pura\", definizione identificata sia con il \"Kaspapyros\" di Ecateo e di Stefano di Bisanzio, sia con il \"Kaspatyros\" o \"Kaspatyrol\" di Erodoto. Tolomeo chiamava il Kashmir \"Kaspeiria\"\". \nLa parola \"Cashmere\" \u00e8 una grafia arcaica del presente Kashmir, e, in alcuni paesi, \u00e8 ancora scritto in questo modo. Secondo una storia che si perde nel mito, una trib\u00f9 di origine semitica, di nome \"Kash\", ha fondato le citt\u00e0 di Kashan e Kashgar, ma questa non \u00e8 comunque da confondere con la trib\u00f9 \"\"Kashyapi\", stanziata presso il mar Caspio. Xu\u00e1nz\u00e0ng, un monaco cinese che ha visitato il Kashmir nel 631 d.C. lo chiamava \"Kia-shi-mi-lo\". Monaci tibetani che si spostarono in quel territorio lo chiamarono \"Khachal\"\", il cui significato \u00e8: \"neve e montagna\". \nStoria.\nIntorno alla met\u00e0 del XII secolo lo sci\u00e0 Mirza divenne il primo monarca musulmano del Kashmir inaugurando la dinastia dei \"Salatin-i-Kashmir\", Sultani del Kashmir. Fu cos\u00ec che, per i successivi cinque secoli, il Kashmir venne governato da sovrani musulmani tra i quali occorre ricordare il sultano Sikandar (Alessandro), detto l'Iconoclasta, il quale ascese al trono nel 1398, e Zayn al-\u2018Abidin, soprannominato l'Ornamento dei devoti, che divenne sovrano nel 1420.\nLa dinastia dei Moghul domin\u00f2 il Kashmir fino al 1751. La dinastia afgana Durrani govern\u00f2 il Kashmir dal 1752 al 1820. Nel 1820 i Sikh, sotto la guida del maharajah Ranjit Singh si annetterono la regione e la governarono fino al 1846. \nDa quell'anno il maharajah Gulab Singh divenne governatore del Kashmir con il patrocinio dell'Impero britannico, fondando il regno del Kashmir e Jammu. La dinastia dei Dogra regn\u00f2 nel Kashmir, sotto protettorato britannico, fino al 1947. \nLa divisione tra India e Pakistan.\nCon la fine dal Raj britannico in India, il principato divenne oggetto di contesa fra India e Pakistan con una guerra che scoppi\u00f2 nel 1947-48 che port\u00f2 alla divisione della regione tra i due paesi. Nel 1962 la Cina, dopo un breve conflitto con l'India occup\u00f2 una parte del territorio. Altri tre conflitti scoppiarono negli anni successivi tra India e Pakistan.\nFino al 2019 la parte indiana, il Jammu e Kashmir ha goduto di ampie condizioni di autonomia garantite a livello costituzionale, unilateralmente revocate quell'anno dal potere centrale indiano.\nAmministrazione.\nLa regione del Kashmir \u00e8 \"de facto\" amministrata da tre Stati, cos\u00ec suddivisi:\nL'area occupata dal ghiacciaio Siachen, che si trova al confine fra i tre Stati, non ha ancora un confine definito, ma \u00e8 controllata dall'India.\nPopolazione.\nI Kashmiri sono un gruppo etno-linguistico dardo che parla la lingua del Kashmir, che vivono principalmente nella valle del Kashmir, nella parte della contesa regione amministrata dall'India, ma anche nelle altre aree confinanti.\nSi pu\u00f2 parlare di una diaspora dei Kashmiri, circa un 20 % infatti \u00e8 emigrato a partire dal 1947 dalla valle del Kashmir, a causa delle vicende politiche, in altre aree e paesi e ai loro discendenti. Gli hindi in particolare verso le altre regioni dell'India, i musulmani verso il Panshir."}
{"id": "216417", "revid": "339392", "url": "https://it.wikipedia.org/wiki?curid=216417", "title": "Alcamo o Bianco Alcamo", "text": ""}
{"id": "216418", "revid": "116713192", "url": "https://it.wikipedia.org/wiki?curid=216418", "title": "John Law", "text": "La sua teoria monetaria, critica verso la moneta metallica e a favore della moneta cartacea, \u00e8 stata a lungo trascurata, a causa del noto fallimento del \u201cSistema di Law\u201d o \u201cSistema del Mississippi\u201d da lui costruito. John Law si iscrive nella serie di autori quali Richard Cantillon, David Hume e Fran\u00e7ois Quesnay che nella prima parte del XVIII secolo hanno dato il loro importante contributo all'analisi economica.\nBiografia.\nSegue un periodo di frequenti spostamenti in Europa, occupato nel gioco d'azzardo, attivit\u00e0 nella quale eccelleva grazie alle straordinarie capacit\u00e0 di calcolare mentalmente le probabilit\u00e0. Viene accompagnato da Katherine Seigneur, nata Knowles, che aveva lasciato il marito per seguire Law, diventandone la compagna.\nPensiero economico.\nFra gli estimatori di Law troviamo Joseph A. Schumpeter, voce per\u00f2 per lo pi\u00f9 isolata. Il pensiero economico di Law \u00e8 stato a lungo trascurato o taciuto anche da eminenti economisti (John Maynard Keynes incluso), condannato all'obl\u00eco per oltre due secoli dal fallimento del sistema finanziario da lui costruito in Francia. Tuttavia, come ci ricorda Schumpeter, il pensiero economico di Law va considerato in quanto tale e non giudicato attraverso il fallimento del sistema da lui realizzato.\nIl pensiero economico di Law \u00e8 principalmente incentrato sulla moneta e pu\u00f2 essere riassunto nelle seguenti quattro elementi.\nMoneta manovrata.\nCon questo termine, utilizzato da Joseph A. Schumpeter, si riassume l'idea di Law, secondo la quale la modifica dell'offerta di moneta influisce sulla crescita economica, l'impiego e il livello dei prezzi. Per Law, la moneta non \u00e8 neutra. (A) In un'economia di baratto gli scambi, effettuati senza moneta, sono inefficaci. L'introduzione di uno strumento monetario (passaggio da un'economia di baratto a un'economia monetaria) facilita gli scambi e favorisce la crescita economica. (B) Data un'economia monetaria, l'aumento quantitativo della moneta a disposizione (offerta di moneta) \u00e8 suscettibile d'incrementare l'attivit\u00e0 e la crescita economica, in quanto esiste una domanda di moneta latente che viene cos\u00ec soddisfatta. Una quantit\u00e0 eccessiva di moneta \u00e8 per\u00f2 ugualmente dannosa di una carenza di moneta in quanto, se quest'ultima \u00e8 causa di sottoimpiego delle risorse, una quantit\u00e0 eccessiva di moneta provoca l'inflazione. S'intravede cos\u00ec l'idea di una politica monetaria che assicura il pieno impiego non inflazionistico delle risorse. Law \u00e8 il primo autore ad utilizzare l'espressione \"domanda di moneta\", che sar\u00e0 alla base della teoria quantitativa della moneta del XIX secolo.\nCritica alla moneta metallica.\nLaw si scosta dagli autori metallisti che sostengono l'idea di moneta-bene (moneta-oro o moneta-argento), ammettendo la possibilit\u00e0 di una moneta cartacea. Law critica la moneta metallica, in quanto il valore dell'oro (e analogamente dell'argento) varia e variando modifica il valore della moneta. Tuttavia, gli attori economici detengono la moneta non per il valore del metallo con il quale essa \u00e8 costituita, ma per la possibilit\u00e0 che la moneta fornisce di acquisire beni reali. La modifica del valore della moneta provocata dal mutamento del valore del metallo che la costituisce intralcia inutilmente il sistema monetario e gli scambi.\nInoltre, la quantit\u00e0 di oro di o argento fisicamente disponibile determina la quantit\u00e0 di moneta che pu\u00f2 essere messa in circolazione. Questa quantit\u00e0 pu\u00f2 per\u00f2 essere inferiore alle esigenze del sistema economico, frenando di conseguenza quella crescita economica che un aumento dell'offerta di moneta indurrebbe.\nMoneta cartacea.\nPer combattere la scarsit\u00e0 di moneta e per evitare l'instabilit\u00e0 del valore della moneta, caratteristiche di un sistema monetario basato sulla moneta metallica, Law propone l'introduzione della moneta cartacea. Il passaggio da una moneta metallica, che ha un valore intrinseco dato dal valore del metallo, ad una moneta cartacea non comporta per\u00f2 l'introduzione di una moneta senza alcun valore. Law sostiene infatti che la moneta cartacea debba avere una controparte adeguata: la terra o altre attivit\u00e0 produttive. L'idea di una moneta che prende la forma di biglietti bancari e sganciata da un metallo prezioso \u00e8 molto moderna. Ai nostri giorni, l'oro e l'argento hanno completamente perso la funzione monetaria, essendo la nostra moneta non solo ridotta ad un supporto cartaceo come la moneta di Law, ma addirittura completamente dematerializzata (moneta elettronica). Ugualmente moderna e corretta \u00e8 l'idea che la moneta, seppur sotto forma cartacea, debba rappresentare ed avere un valore. John Maynard Keynes mostrer\u00e0 pi\u00f9 tardi trattarsi della produzione economica.\nMeccanismo di trasmissione monetario in economia aperta.\nIn un'economia aperta, il meccanismo di trasmissione dall'offerta di moneta ai prezzi \u00e8 particolare, in quanto questi ultimi sono determinati sul mercato internazionale e non sul mercato interno. La riduzione dell'offerta di moneta non si accompagna quindi di una contrazione dei prezzi e non provoca quell'effetto degli incassi reali, che attraverso l'aumento del potere d'acquisto, dovrebbe sostenere la crescita economica. L'analisi di Law non prende in considerazione la distorsione, segnalata pi\u00f9 tardi da Richard Cantillon, dei prezzi relativi interni fra beni scambiati e non scambiati.\nElementi di questa teoria si ritrovano presso i monetaristi: il concetto di domanda di moneta, le implicazioni inflazionistiche internazionali date da un'offerta monetaria globale eccessiva, la legge del prezzo unico in un piccolo Stato economicamente aperto verso l'esterno. Un altro elemento si trover\u00e0 presso i pre-keynesiani: un'offerta inadeguata e un tasso d'interesse elevato quale causa della disoccupazione e del sotto-impiego delle risorse.\nOpere.\nEdizioni.\nLe opere complete di John Law sono state pubblicate a cura di Paul Harsin (1934). Questa edizione contiene per\u00f2 anche opere di altri autori o la cui attribuzione a Law \u00e8 incerta."}
{"id": "216421", "revid": "19580", "url": "https://it.wikipedia.org/wiki?curid=216421", "title": "L\u00e4\u00e4ni", "text": ""}
{"id": "216424", "revid": "158913", "url": "https://it.wikipedia.org/wiki?curid=216424", "title": "Indo", "text": "L'Indo \u00e8 il pi\u00f9 lungo e importante fiume del Pakistan. \u00c8 il pi\u00f9 lungo fiume del subcontinente indiano e il terzo pi\u00f9 grande dell'Asia intera in termini di portata annua. \nPercorso.\nLa sorgente dell'Indo si trova in Tibet tra monti Kail\u00e2s o Gangri. Il fiume prende il suo nome a partire dalla confluenza dei torrenti \"Sengge\" e \"Gar\", che scendono dall'Himalaya raccogliendo le acque delle catene del Nganglong Kangri e del Gangdise Shan. L'Indo passa in seguito verso nord-ovest attraverso il Kashmir, a sud della catena del Karakorum, poi gradualmente gira verso sud, lasciando le colline tra Peshawar e Rawalpindi. In quest'area una diga forma il lago artificiale di Tarbela. A partire dalla sua confluenza con il fiume Kaboul, l'Indo diventa navigabile.\nIl resto del suo tragitto verso il mare si svolge quindi nelle pianure del Punjab e del Sindh, e il fiume prende allora un corso molto lento. Attraversa Hyderabad poi si getta nel mare Arabico con un grande delta di 7770\u00a0km\u00b2 che si estende su 200\u00a0km di costa, a sud-est di Karachi, ora considerata come una delle regioni ecologiche pi\u00f9 importanti del mondo.\nPortata.\nIl suo bacino idrografico supera il 1.165.000 chilometri quadrati. La portata del fiume \u00e8 stimata in circa 6700\u00a0m\u00b3/s (metri cubi al secondo). Iniziando il suo corso su cime dominate da ghiacciai, il fiume alimenta svariati ecosistemi: quello delle foreste temperate, delle pianure aride e delle campagne coltivate.\nStoria.\nI greci utilizzarono il termine \"India\" per riferirsi a quelle terre remote basandosi sulla denominazione di questo fiume, che arriv\u00f2 a loro tramite il persiano Hendu (dal sanscrito \u2018\u2019Sindhu\u2019\u2019). Le conoscenze geografiche limitate non definivano chiaramente la regione, fino a che i britannici utilizzarono il termine \"India\" per riferirsi all'intero sub continente, che fu loro colonia.\nL'Indo rappresenta una vitale risorsa idrica per l'economia del Pakistan, in particolar modo per le provincie del Punjab (maggior regione agricola del paese) e del Sindh. La parola \"Punjab\" \u00e8 una combinazione delle parole persiane 'panj' (\u067e\u0646\u062c) \u201ccinque\u201d, e '\u0101b' (\u0622\u0628) \u201cacqua\u201d, che con un significato letterale corrisponde a Terra dei Cinque Fiumi. I cinque fiumi a cui deve il nome il Punjab sono i fiumi Beas, Jhelum, Chenab, Ravi e Sutlej, tutti affluenti o subaffluenti dell'Indo. Il fiume supporta lungo le sue rive anche molte delle industrie pesanti del Pakistan, e rappresenta la principale fonte di acqua potabile del paese.\nAffluenti.\nL'Indo riceve molti affluenti; i pi\u00f9 importanti sono:"}
{"id": "216425", "revid": "110157", "url": "https://it.wikipedia.org/wiki?curid=216425", "title": "Trattato sulla Luna", "text": "L'Accordo che regola le attivit\u00e0 degli Stati sulla Luna e sugli altri corpi celesti, meglio noto come Trattato sulla Luna o Accordo sulla Luna, venne finalizzato il 18 dicembre 1979 ed entr\u00f2 in vigore per le parti ratificanti nel 1984. Come seguito del Trattato sullo spazio esterno, il Trattato sulla Luna intendeva stabilire un regime per l'uso della Luna e di altri corpi celesti, simile a quello stabilito per i fondali marini decretato dalla Convenzione ONU sulla Legge del Mare.\n\u00c8 stato ratificato solo da Australia, Austria, Belgio, Cile, Filippine, Kazakistan, Libano, Marocco, Messico, Paesi Bassi, Pakistan, Per\u00f9, e Uruguay.\nFrancia, Guatemala, India, e Romania l'hanno firmato ma non ratificato. Non essendo ratificato da alcuna delle principali potenze aerospaziali e non firmato dalla maggioranza di queste, ha una scarsa rilevanza diretta sulle attuali attivit\u00e0 spaziali.\nSecondo Island One, il \"Trattato sulla Luna\" venne \"ucciso\" da un gruppo di attivisti della L5 Society, tra cui K. Eric Drexler.\nContenuto del Trattato.\nIl Trattato si applica alla Luna e agli altri corpi celesti del Sistema Solare, a parte la Terra, oltre che alle orbite attorno ad essi o alle traiettorie verso o intorno ad essi.\nIl trattato dichiara che la Luna deve essere usata per il bene di tutti gli Stati e di tutte le persone della comunit\u00e0 internazionale. Esso ha inoltre l'intenzione di prevenire che la Luna diventi un motivo di conflitto internazionale. Le finalit\u00e0 del trattato sono le seguenti:"}
{"id": "216426", "revid": "9", "url": "https://it.wikipedia.org/wiki?curid=216426", "title": "Accordo sulla Luna", "text": ""}
{"id": "216427", "revid": "1543377", "url": "https://it.wikipedia.org/wiki?curid=216427", "title": "Kawasaki KLR", "text": "La KLR o \"KL\" \u00e8 una motocicletta prodotta dalla Kawasaki per poter essere usata anche nel fuoristrada non impegnativo, prodotta in varie cilindrate e con il motore a quattro tempi\n250.\nProdotta dal 1978 al 2005\nNel 1985, questa moto pass\u00f2 dal sistema frenante a tamburo integrale al sistema misto tamburo posteriore e disco anteriore, inoltre si \u00e8 passati da un sistema doublecross a un sistema monocross, mentre la forcella ora ha la regolazione pneumatica, che permette di modificare la taratura della forcella con pressioni che vanno da 0 a 2,5 bar.\n570 o 600.\nQuesta moto venne venduta come 570 o 600, prodotta dal 1984 al 1995. Fu la prima moto enduro, di grossa cilindrata, ad adottare l'avviamento elettrico. Sebbene non pi\u00f9 prodotta da anni, \u00e8 ancora oggi molto ricercata da chi vuole un mezzo prestante tra strada e fuoristrada, questo perch\u00e9 il suo peso, notevolemente ridotto per una motocicletta enduro da 600\u00a0cm\u00b3 con avviamento elettrico e termica raffreddata a liquido forzato, si aggira sui 140\u00a0kg a secco, e con poche modifiche si pu\u00f2 arrivare a meno di 130\u00a0kg. In pi\u00f9, con specifici kit di aggiustaggio sul carburatore, si possono ottenere delle prestazioni superiori ai mezzi moderni di pari cilindrata. Ciclistica non delle migliori con freni tamburo posteriore e disco anteriore: scarsissimi.\nDal 1987, con la creazione del modello 650 questa cilindrata non venne pi\u00f9 prodotta per l'America.\n650.\nProdotta dal 1987 la produzione dall'epoca della presentazione non ha subito modifiche rilevanti, La \"KLR 650\" fa parte della tipologia di moto da \"Fuoristrada/deserto\", termine con il quale si indicano le motociclette che possono venire impiegate sia su strada che in fuoristrada.\nLa \"KLR 650\" \u00e8 pi\u00f9 pesante di una moto da fuoristrada puro, ma condotta con attenzione, pu\u00f2 dare delle soddisfazioni anche in questo impiego.\nIl propulsore della moto \u00e8 dotato di contralbero di bilanciamento, vanta un comportamento molto morbido, per il tipo di architettura, la moto (rif. anno 2005) \u00e8 omologata \"Euro 2\".\nIl consumo, pur variando dal tipo di utilizzo della moto e da come viene guidata, \u00e8 compreso tra i 3,9 \u2013 4,7 litri per 100 km (50\u00a0\u2013 60 miglia per gallone US \u2013 dati riferiti alla versione -A).\nLa \"KLR\" viene descritta come una motocicletta adatta a tutti gli usi pur non eccellendo in nessuno in particolare, molti proprietari la vedono come una motocicletta da turismo economica e con poche modifiche, adattabile anche ai lunghi viaggi.\nNel 2014 ha ricevuto un aggiornamento che comprende una nuova sella, delle sospensioni riviste, un nuovo telaio con struttura a doppia culla in acciaio e forcella con steli da 41 millimetri con molle irrigidite del 40% e dotate di taratura completamente rivista.\nVersioni.\nKLR 650-A: versione venduta negli USA in Canada ed in Europa a partire dal 1987 fino al 1990. Ha un serbatoio da 23 litri (6.1 galloni);\nKLR 650-B o Tengai (parola giapponese che significa \"infinito\"): versione identica meccanicamente al modello \"A\" tranne che nell'impianto frenante di maggiori dimensioni. Caratteristica pi\u00f9 evidente il diverso frontale ispirato alle moto della \"Parigi-Dakar\", disegnato da Roberto Maccioni. Venduta in Italia a partire dal 1989 ed in listino sino al 1993; questa versione ha partecipato alla edizione del 1990 della Parigi-Dakar con 6 moto del Team Francese Kawasaki France, tutte preparate dallo specialista Jean Claude Chemarin. Nella edizione del 1991 la Tengai si aggiudica Il prologo, svolto il 29 dicembre 1990, che viene vinto dalla Kawasaki n. 21 di Charbonnel.\nKLR 650-C: La versione -C \u00e8 la versione rivista della 650-A. Le maggiori differenze si riscontrano nelle forcelle, nell'impianto frenante e nei rapporti primari.\nKLR650-E: La versione -E \u00e8 la versione rivista della 650-C, le principali modifiche includono forcelle, un nuovo forcellone con sezione a D, fari sdoppiati, pinza anteriori e posteriori a due pistoncini, sistema di raffreddamento migliorato, cerchi con razze in lamina da 4 mm, carenatura riprogettata cos\u00ec come varie parti.\nDella \"KLR\" \u00e8 stata realizzata anche una versione speciale con motore Diesel che viene utilizzata dal Corpo degli U.S. Marines."}
{"id": "216430", "revid": "1610933", "url": "https://it.wikipedia.org/wiki?curid=216430", "title": "Foca (zoologia)", "text": ""}
{"id": "216433", "revid": "1935652", "url": "https://it.wikipedia.org/wiki?curid=216433", "title": "Chiesa cattolica in Bosnia ed Erzegovina", "text": "La Chiesa cattolica in Bosnia ed Erzegovina \u00e8 parte della Chiesa cattolica universale, sotto la guida spirituale del Papa e della Santa Sede.\nDescrizione generale.\nI fedeli cattolici sono circa 439.000 sui 3.833.000 abitanti (11,45%) (dato del 2013) della Bosnia ed Erzegovina. La Chiesa cattolica conta 304 parrocchie, con 280 preti secolari, 358 religiosi (di cui 344 sacerdoti) e 537 religiose.\nNel 2009 mons. Pero Sudar, vescovo ausiliare di Sarajevo, ha rivelato come in Bosnia-Erzegovina sia in corso un processo di islamizzazione. \nNe fanno le spese soprattutto i cattolici, che sono numericamente molto diminuiti. Dagli 850.000 prima della guerra del 1991-95, sono scesi nel 2017 a 376.591. Ad esempio la diocesi di Banja Luka, dove i cattolici sono scesi da 150.000 (prima della guerra) a 30.151. La maggior parte \u00e8 partita \u00abperch\u00e9 le loro case sono state bruciate, [ma] anche per la pressione, per la paura di perdere persino la vita\u00bb. Lo stesso fenomeno si \u00e8 verificato a Sarajevo, dove oggi i cattolici sono solamente 12.370 su 302.899 abitanti.\nSecondo il vescovo Sudar, i cattolici sono l'unica delle tre componenti fondamentali della Bosnia ed Erzegovina lasciata a s\u00e9 stessa: \u00abLa Repubblica Srpska costruisce delle chiese ortodosse: c'\u00e8 una politica di identificazione\u00bb. I cattolici, invece, gi\u00e0 durante la guerra del 1991-95 \u00abhanno perso molte chiese, che sono state distrutte, bruciate, (\u2026) molti sacerdoti sono stati uccisi\u00bb.\nOrganizzazione territoriale.\nI fedeli di rito bizantino rientrano nella giurisdizione dell'eparchia di Kri\u017eevci.\nNunziatura apostolica.\nLa nunziatura apostolica in Bosnia ed Erzegovina \u00e8 stata fondata il 18 agosto 1992. La sede \u00e8 a Sarajevo, capitale della repubblica.\nConferenza episcopale.\nElenco dei presidenti della Conferenza episcopale di Bosnia ed Erzegovina:\nElenco dei vicepresidenti della Conferenza episcopale di Bosnia ed Erzegovina:\nElenco dei segretari generali della Conferenza episcopale di Bosnia ed Erzegovina:"}
{"id": "216434", "revid": "2225", "url": "https://it.wikipedia.org/wiki?curid=216434", "title": "Nintendo Dual Screen", "text": ""}
{"id": "216448", "revid": "125893424", "url": "https://it.wikipedia.org/wiki?curid=216448", "title": "Vulci", "text": "Vulci (in etrusco \"Velch\" o \"Velx\") \u00e8 un'antica citt\u00e0 etrusca nel territorio di Canino e di Montalto di Castro, in provincia di Viterbo, nella Maremma laziale. \nStoria.\nSorta su un pianoro di circa 120 ettari e lambita dal fiume Fiora, a poco pi\u00f9 di dieci chilometri dalla costa del mar Tirreno, fu una delle pi\u00f9 grandi citt\u00e0-stato dell'Etruria, con un forte sviluppo marinaro e commerciale, molto probabilmente parte della dodecapoli etrusca meridionale.\nI ritrovamenti pi\u00f9 antichi, quelli dell'area di Pian di Voce, risalgono a un periodo compreso tra la tarda et\u00e0 del Bronzo e la prima et\u00e0 del Ferro, in concomitanza con l'affievolirsi delle testimoninaza delle pi\u00f9 antiche presenze umane lungo la valle del Fiora, pi\u00f9 lontane dalla costa, quasi a testimoniare l'affievolirsi delle esigenze difensive degli insediamenti umani, in questa parte dll'Etruria.\nLa presenza umana a partire dell'et\u00e0 del Ferro, \u00e8 testimoniata dai ritrovamenti delle tombe a pozzo e a fossa, tra le quali si citano i sepolcri dell'Osteria, del Mandrione di Cavalupo, di Ponte Rotto e della Poledra, che a causa della loro rispettiva posizione, vengono riferiti a quattro diversi nucli abitati originari, che in seguito si riuniranno nell'unico abitato di Vulci.\nLa ricchezza di risorse metalliche presente nelle Colline Metallifere, come anche lungo la valle del Fiora, favor\u00ec a partire dal IX secolo a.C. lo sviluppo di un artigianato locale, e di conseguenza anche degli scambi comemrciali, come quelli con la Sardegna. La scoperta pi\u00f9 importante che testimonia il contatto tra Etruschi e Sardi in questo periodo, \u00e8 rappresentata dalla \"Tomba dei Bronzi Sardi\" avvenuta nel 1958 nella \"necropoli di Cavalupo\", datata tra il 850\u2013800 a.C., e attribuita a una donna di alto rango di origine sarda. Tra i contenuti del sepolcro si evidenzia una magnifica statua in bronzo di un guerriero, ora esposta nel Museo nazionale etrusco di Villa Giulia; numerose fibule villanoviane sono state trovate anche in Sardegna, a testimonianza degli scambi commerciali. I commerci si dovettero sviluppare anche verso gli insediamenti greci in Italia, almeno fino a tutto il V secolo a.C., come dimostrato dai reperti qui ritrovati di origine cumana. \nEssa prosegu\u00ec la sua affermazione anche nel campo della ceramica e della lavorazione della pietra fino al IV secolo a.C. Il suo contributo al commercio con i mercanti greci nell'importazione di ceramiche corinzie, ioniche e attiche fu molto importante; anche per queste ragioni si trov\u00f2 pi\u00f9 volte a guidare la Lega delle citt\u00e0 etrusche contro Roma.\nNel 280 a.C. la citt\u00e0, e la sua alleata Volsinii, furono sconfitte dal'esercito romano guidato dal console Tiberio Coruncanio, ricordato per essere stato il primo plebeo a essere eletto pontefice massimo a Roma, che per questo ottenne il trionfo. Come conseguenza di questa sconfitta, la citt\u00e0 perse gran parte dei suoi territori che furono assegnati a Cosa e Forum Aurelii, l'odierna Montalto di Castro.\nDa questo momento inizia il declino della citt\u00e0 etrusca, che comunque nel I secolo a.C. ottiene lo status di municipio romano, e nel IV secolo \u00e8 citata come sede vescovile; sar\u00e0 definitivamente abbandonata, a favore di Montalto di Castro, nell'VIII secolo.\nArea archeologica.\nScavi.\nIl sito, oramai abbandonato, era stato gi\u00e0 identificato all'inizio del XVI secolo da Annio da Viterbo, figura molto controversa, ma fu definitivamente identificato su basi scientifiche da Turriozzi nel 1778. Successivamente il sito fu interessato da una serie di scavi, si ricordano quelle del 1783 e del 1787, che si risolsero nella spoliazione di numerosi reperti.\nPer un'altra, gli scavi ufficiali del 1825, furono condotti da Feoli e dai fratelli Candelori.\nIl sito fu quindi oggetto di intense opere di scavo, finalizzate al reperimento e alla vendita di quanto ritrovato; nel 1857 fu scoperta la celebre Tomba Fran\u00e7ois. Da allora si ebbero diverse campagne di scavo, condotte con criteri sempre pi\u00f9 scientifici; dal 1879 al 1889, nel 1895, dal 1915 al 1920, dal 1928 al 1929, nel 1957, nel 1960, dal 1961 al 1963, dal 1996 al 2001.\nDescrizione.\nLe necropoli che circondano la citt\u00e0 sono situate nelle localit\u00e0 di Poggio Maremma, Mandrione del Cavalupo, Ponte Rotto, Polledrara, Osteria, Campo Maggio, Poggetto Mengarelli e Camposcala. Vi si trovano migliaia di tombe, con forme e tipologie diverse. Tra le pi\u00f9 note sono il grandioso tumulo della \"Cuccumella\" (alto 18 metri e con un diametro di 70 metri), \"la Cuccumelletta\", \"la tomba Fran\u00e7ois\", quelle \"dei Tori\", \"delle Iscrizioni\" e \"dei Due Ingressi\".\nRecentemente nella necropoli dell'Osteria \u00e8 stata riportata alla luce e resa fruibile dopo un lungo restauro, l'imponente \"Tomba della Sfinge\".\nDi alcuni edifici scoperti nel XIX secolo, come un edificio termale e un tempio, non rimane pi\u00f9 niente. \nOltre a queste testimonianze della grande importanza che ebbe Vulci in epoca etrusca, nell'area compresa nel Parco Naturalistico ed Archeologico sono presenti altri monumenti assai suggestivi fra cui il maestoso ponte del Diavolo (III sec. a.C.) che con i suoi oltre 20 metri di altezza domina il fiume Fiora di fronte al medievale castello dell'Abbadia (XII sec.).\nArea urbana.\nL'area urbana era cinta da \"opere murarie\", di cui sono visibili alcuni tratti. Lungo questa cinta di mura, si dovevano aprire almeno \"cinque porte\", tre delle quali (Porta Ovest, Nord ed Est) sono state scavate. Davanti alla porta ovest sono stati trovati i resti di un \"acquedotto\". \nLungo il decumano sorgeva il cosiddetto \"Tempio Grande\", che si pensa si affacciasse sul foro, e la \"Domus del Criptoportico\", ampiamente indagata e appartenuta a personaggi di alto rango, che deve il nome al criptoportico sotterraneo, utilizzato a magazzino.\nAddossato alla domus del Critoportico, si trova il \"Mitreo\", un imponente edificio risalente alla fine del II sec. a.C.; il Mitreo, distrutto verso la fine del IV sec. d.C. (sono ancora visibili tracce dell'incendio che ne caus\u00f2 la distruzione) era composto da due ambienti: un'anticamera e un luogo di culto, ove sono stati rinvenuti oggetti votivi di particolare interesse. La statua attualmente esposta all'interno del luogo di culto, costituisce una copia mentre l'originale \u00e8 conservato nel Museo del Castello dell'Abbadia.\nSeguendo il decumano, nell'area orientale della citt\u00e0, sono stati ritrovati resti di alcune abitazioni, tra cui la cosiddetta \"Casa del Pescatore\", perch\u00e9 l\u00ec furono ritrovati pesi utilizzati per la pesca.\nPoco fuori dalla porta Est, si trovava il \"sacello di Ercole\", che si ritiene dedicato al semidio per via dei bronzetti qui ritrovati.\nNecropoli di Ponte Rotto.\nLa necropoli si trova al di fuori della porta Est, e deve il nome al ponte che in antichit\u00e0 metteva in comunicazione Vulci con la viabilit\u00e0 etrusca verso la costa tirrenica, e successivamente, in epoca romana, con la consolare via Aurelia. \nLa necropoli \u00e8 nota soprattutto per la Tomba Fran\u00e7ois, uno dei pi\u00f9 importanti sepolcri etruschi ritrovati; altri sepolcri sono la \"Tomba dei due ingressi\", la \"Tomba dei Tori\" e la \"Tomba dei Sarcofagi\". \nNecropoli dell'Osteria.\nLa necropoli, che si trova a nord rispetto all'area archeologica, \u00e8 stata indagata nel XIX secolo, e dei suoi sepolcri pi\u00f9 noti, la \"Tomba del Sole e della Luna\" e la \"Tomba Campanari\", non rimangono che le descrizioni fatte all'epoca, oltre che la copia degli affreschi della Tomba Campanari, esposta al Museo archeologico nazionale di Firenze. I sepolcri di questa necropoli erano per la maggior parte del tipo a camera. \nNecropoli di Poggetto Mengarelli.\nLa necropoli, in effetti parte della Necropoli dell'Osteria, \u00e8 stata scoperta nel 2010 nel casaletto Mengarelli. Qui sono state ritrovate sepolture del tipo a fossa, databili all'VIII secolo a.C., dove, oltre insieme a resti umani, sono stati recuperati reperti ceramici e di bronzo, con funzioni votive.\nNecropoli del Mandrione di Cavalupo.\nLa necropoli, anche nota come Necropoli Cavallupo, oggi si trova all'interno di un boschetto, \u00e8 stata oggetto di numerosi scavi nel XIX secolo che hanno lasciato scoperte molte tombe che si aprono nel terreno. Qui fu scoperta la Tomba dei bronzetti sardi, che viene attribuita dagli studiosi a due donne di origine sarda.\nTumulo della Cuccumella.\nIl tumulo si trova poco a sud est rispetto alla Necropoli del Ponte Rotto, ed \u00e8 il pi\u00f9 grande tumulo dell'Etruria. Malamente scavato nel XIX secolo, fu intensamente indagato nel 1928 dal Ferraguti; di questi scavi restano una settantina di fotografie. Ad oggi si discute ancora sulla sua funzione.\nCastello di Vulci.\nIl castello di Vulci venne edificato a ridosso del ponte del Diavolo ardita costruzione realizzata dai romani su una analoga struttura risalente a epoca etrusca. In origine questo ponte rimasto in uso sino agli inizi degli anni '60 del secolo scorso, oltre a permettere di superare il fiume Fiora, sorreggeva un acquedotto con il quale veniva condotta acqua alla citt\u00e0 di Vulci. Il castello costruito nel corso del XII secolo dai monaci cistercensi a difesa del ponte, fu impostato sui resti di un'antica abbazia realizzata nel IX sec. e dedicata a san Mamiliano che era stata fortemente danneggiata dalle incursioni dei saraceni. Il maniero divenne dal XIII sec. un importante centro di assistenza e accoglienza per i pellegrini e ospit\u00f2 anche i templari.\nNel XVI sec. pass\u00f2 nelle propriet\u00e0 di Alessandro Farnese, il futuro papa Paolo III, che vi oper\u00f2 alcuni interventi. Successivamente divenne una dogana dello Stato Pontificio, in quanto situato ai confini con il Granducato di Toscana.\nPass\u00f2 poi ai Bonaparte, nel 1859 ai Torlonia e infine fu acquistato dallo Stato Italiano.\nIl museo.\nIl Museo archeologico nazionale di Vulci si trova nel Castello dell'Abbadia. Al suo interno sono esposti oggetti provenienti dagli scavi delle Necropoli e dalle ricerche che nell'ultimo ventennio sono state condotte nell'area urbana della Citt\u00e0."}
{"id": "216449", "revid": "1543377", "url": "https://it.wikipedia.org/wiki?curid=216449", "title": "Vallo di Diano", "text": "Il Vallo di Diano (anche nella forma Valdiano) \u00e8 una fertile conca di origine tettonica, la cui ampia fascia pianeggiante di fondovalle \u00e8 posta tra i 450\u00a0e i 480\u00a0m s.l.m., nel sud della regione Campania al confine con la Basilicata, parte della regione storica della Lucania.\n\u00c8 composto da 15 comuni della provincia di Salerno e conta 60.319 abitanti.\nGeografia fisica.\nIl Vallo di Diano \u00e8 delimitato a nord dalla stazione idrometrica di Molino-Maltempo di Polla, dalle catene montuose della Maddalena (a est) e del Cilento (a ovest). Nel Pleistocene era occupata da un lago.\nSismicit\u00e0.\nIl Vallo di Diano costituisce un distretto sismico. Tra gli eventi pi\u00f9 distruttivi si cita il terremoto del 1561 che provoc\u00f2 diverse centinaia di morti, non soltanto nel Vallo di Diano ma anche nel resto del Principato Citra e nel limitrofo giustizierato di Basilicata.\nClima.\nIl clima del Vallo di Diano \u00e8 quello tipico delle conche appenniniche con marcate escursioni termiche giornaliere specie al piano, dove d'inverno, nelle nottate serene e con calma di vento, la temperatura scende facilmente sotto lo zero, mentre le zone collinari circostanti fanno registrare minime pi\u00f9 elevate, per il fenomeno dell'inversione termica. Non sono rare anche le nebbie, che si possono manifestare in tutte le stagioni, anche se maggiormente in autunno-inverno. La piovosit\u00e0 media annua si aggira intorno ai 1000 millimetri, ma salendo di quota si raggiungono talora i 1800\u00a0mm, come ad esempio sui versanti del monte Cervati pi\u00f9 esposti alle correnti umide provenienti da ovest-sud ovest. La neve fa la sua comparsa ogni anno sia al piano che, soprattutto, sulle colline circostanti. Sui monti che cingono la vallata generalmente la neve resiste fino alle soglie della primavera.\nStoria.\nPer la sua posizione geografica \u00e8 una zona di transito obbligata con l'estremo sud Italia, per questa ragione i romani vi tracciarono nel 128 a.C. la via Popilia-Annia e i Visigoti di Alarico la percorsero durante l'invasione del 410 d.C.\nMonumenti e luoghi d'interesse.\nTra i monumenti pi\u00f9 importanti vi sono la Certosa di Padula, le grotte di Pertosa e il centro storico di Teggiano, quest'ultima nota come la citt\u00e0-museo; altri luoghi di notevole interesse sono la valle delle orchidee di Sassano, il battistero e la Chiesa madre di Padula , la piazza di Sant'Arsenio e il monte Carmelo, il convento di Sant'Antonio a Polla.\nNotevoli anche le risorse naturali quali il monte Cervati (1898\u00a0m s.l.m.), la cui vetta si pu\u00f2 raggiungere attraverso un suggestivo itinerario che ha inizio dal borgo di Monte San Giacomo. La cima del monte Cervati, nel comune di Sanza, ospita un'interessante chiesetta nella roccia dedicata alla \"Madonna delle neve\" la quale da secoli, nella prima settimana di agosto, \u00e8 meta di pellegrinaggi.\nIl Vallo di Diano ottenne un primo riconoscimento nel giugno 1997, con l'inserimento nella rete delle Riserve della biosfera del Mab-UNESCO (dove Mab sta per \"Man and biosphere\"), mentre al 1998 risale il suo inserimento nella lista dei patrimoni dell'umanit\u00e0 dell'UNESCO.\nComuni.\nIl Vallo di Diano \u00e8 composto da 15 comuni con una popolazione complessiva di circa 60\u00a0000 abitanti.\nIl comune di Sala Consilina, centro cittadino di quasi 15\u00a0000 abitanti, \u00e8 il pi\u00f9 popoloso del Vallo di Diano, seguono: Montesano sulla Marcellana, Teggiano, Padula, Polla e Sassano, sopra i 5\u00a0000 abitanti.\nA Polla ha sede l'ospedale. Atena Lucana invece ha la pi\u00f9 estesa zona industriale. Sassano \u00e8 rinomata per le sue orchidee e i prodotti lattiero-caseari.\nI comuni che fanno parte geograficamente del Vallo di Diano sono i seguenti:\nI comuni presenti sul territorio si sono riuniti nella Comunit\u00e0 Montana Vallo di Diano.\nCultura.\nCucina.\nIl \"carciofo bianco di Pertosa\" \u00e8 un ortaggio tipico del nord del Vallo di Diano che cresce nei comuni di Pertosa, Caggiano, Auletta e Salvitelle.\nGli altri prodotti tipici sono: \nEventi.\nA rotazione tra i vari Comuni del Vallo di Diano, solitamente nel mese di luglio, viene svolto il Toko Film Fest, festival internazionale di cinema e cultura.\nInfrastrutture e trasporti.\nIl Vallo di Diano \u00e8 attraversato dall'autostrada A2 disponendo delle uscite di Polla, Atena Lucana, Sala Consilina e Padula-Buonabitacolo.\nEra presente anche la ferrovia Sicignano degli Alburni-Lagonegro, sospesa dal servizio nel 1987 per consentire l'elettrificazione della linea Battipaglia-Potenza, e mai pi\u00f9 riaperta. La tratta risulta soltanto in alcuni punti ancora armata con segnali, stazioni abbandonate, scambi e pochi binari ancora pi\u00f9 o meno intatti al loro posto che per la maggior parte del tracciato sono stati rimossi."}
{"id": "216451", "revid": "729019", "url": "https://it.wikipedia.org/wiki?curid=216451", "title": "Joe Petrosino", "text": "Biografia.\nOrigini.\nNacque a Padula, in provincia di Salerno, il 30 agosto 1860, di famiglia modesta, non povera: con il suo lavoro di sarto, il padre era riuscito a far studiare i suoi quattro figli maschi. Infatti, i fratelli Petrosino furono fra i pochi, nel paese, a ricevere un'adeguata istruzione che permettesse loro di leggere e scrivere, grazie ad un istitutore che per poco denaro o del cibo, si recava nelle case e famiglie migliori istruendone i figli. Emigr\u00f2 con la famiglia a New York nel 1873 e crebbe nel sobborgo di Little Italy. Il piccolo Giuseppe per vivere si mise a vendere giornali, a lucidar scarpe e a studiare la lingua inglese. Nel 1877, Joe (come ormai si chiamava) prese la cittadinanza statunitense, facendosi assumere l'anno dopo come netturbino dall'amministrazione newyorkese. Era caposquadra quando, una dopo l'altra, erano cominciate ad arrivare in America le fitte schiere degli emigranti italiani.\nQuesto fenomeno aveva posto le autorit\u00e0 americane di fronte a gravissimi problemi, primo quello dell'ordine pubblico.\nI poliziotti, quasi tutti ebrei o irlandesi, non riuscivano a capire gli italiani n\u00e9 a farsi capire da loro: questo generava un clima a favore delle organizzazioni criminali che giunsero in breve a controllare una parte di \"Little Italy.\"\nArruolamento in polizia.\nDipendente dal Dipartimento di polizia come spazzino, Petrosino era stato poi impiegato come informatore; nel 1883, non senza difficolt\u00e0, era stato ammesso alla polizia. Faceva un certo effetto vedere quell'uomo basso e atticciato (non superava il metro e sessanta), tra i giganteschi poliziotti irlandesi. In compenso Petrosino aveva spalle larghe, bicipiti possenti e, ci\u00f2 che pi\u00f9 cont\u00f2 per il suo arruolamento, grinta ed intelligenza, tutto ci\u00f2 che gli aveva permesso di superare le difficolt\u00e0 di essere l'unico poliziotto italiano, dileggiato dai connazionali e guardato con un certo sospetto dai colleghi. Infatti, Petrosino era un uomo temuto, che non lasciava spazio nemmeno ai crimini minori. Dai racconti e testimonianze della sorella e dei parenti, molte donne non lasciavano uscire i propri figli in strada, a Little Italy, quando Petrosino era di pattuglia: \u00ab\"Oggi\" \"Petrosino ind' 'a minestra\"\u00bb era la frase in codice che i popolani diffondevano nel quartiere quando Petrosino avrebbe pattugliato la zona (in italiano: \u00ab\"Oggi prezzemolo nella minestra\u00bb\", nella maggior parte dei dialetti del sud \"petrosino\" vuol dire \"prezzemolo\").\nDeterminante ai fini della sua carriera, oltre al suo impegno, era stata la stima riposta in lui da Theodore Roosevelt, assessore alla polizia (e poi presidente degli Stati Uniti): grazie al suo appoggio nel 1895 Petrosino era stato promosso sergente, liberato dal servizio d'ordine pubblico, e quindi dalla divisa, e destinato alla conduzione d'indagini. I criminali di Little Italy si erano trovati improvvisamente di fronte ad un nemico che parlava la loro stessa lingua, che conosceva i loro metodi, che poteva entrare nei loro ambienti. Joe Petrosino nutriva una sorta di cupo, rovente rancore verso quei delinquenti che stavano dissipando il patrimonio di stima che gli italiani avevano costruito.\nCi\u00f2 non significava che egli non comprendesse le cause di quella situazione; gli era ben chiaro che oltre alle misure di ordine pubblico occorreva agire sulla cause della delinquenza: la miseria. Risolti brillantemente numerosi casi (il pi\u00f9 celebre fu il \"delitto del barile\" nel 1903), abile nel travestirsi, rapido nell'azione, inflessibile e quasi feroce verso i criminali, divenuto quasi un simbolo della lotta a favore della giustizia e della legge, Joe Petrosino (un po' snob: abito scuro, cappello duro, camicia bianca, scarpe dal tacco alto) era stato via via assegnato ad incarichi di sempre maggiore responsabilit\u00e0.\nNel frattempo Petrosino spos\u00f2 la vedova Adelina Saulino (Agnone 1869-1957), dalla quale ebbe una figlia chiamata anche lei Adelina (1908-2004).\nL\"'Italian Branch\".\nNel 1905, divenendo poi tenente, gli era stata affidata l'organizzazione d'una squadra di poliziotti italiani, l\u2019\"Italian Branch\" (composta di cinque membri, tra cui il successore di Petrosino, Michael Fiaschetti, nativo di Morolo), e ci\u00f2 aveva reso pi\u00f9 proficua ed efficace la sua lotta senza quartiere contro la Mano Nera, una tenebrosa organizzazione a carattere mafioso, con ramificazioni in Sicilia, attraverso la quale si esprimeva il racket.\nUn'occasione che vide Petrosino e l\"'Italian Squad\" contro la Mano Nera riguard\u00f2 Enrico Caruso che, in tourn\u00e9e a New York, fu ricattato dai gangster sotto minaccia di morte. Petrosino convinse Caruso ad aiutarlo nel catturare i criminali.In precedenza Petrosino si era infiltrato nell'organizzazione anarchica responsabile della morte del re d'Italia Umberto I, scoprendo l'intenzione di assassinare il presidente statunitense William McKinley durante una sua visita all'Esposizione Pan-Americana di Buffalo. McKinley, informato attraverso i servizi segreti, ignor\u00f2 l'avvertimento e fu effettivamente ucciso il 6 settembre 1901 da Leon Czolgosz.\nLa morte.\nProprio seguendo una pista che avrebbe dovuto portarlo ad infliggere, forse, un decisivo colpo alla Mano Nera, Petrosino era giunto in Italia.\nLa missione era \"top secret\", ma a causa di una fuga di notizie tutti i dettagli furono pubblicati sul \"New York Herald\". Petrosino part\u00ec comunque nell'erronea convinzione che in Sicilia la mafia, come a New York, non si azzardasse a uccidere un poliziotto.\nAlle 20.45 di venerd\u00ec 12 marzo 1909, tre colpi di pistola in rapida successione e un quarto sparato subito dopo suscitarono il panico nella piccola folla che attendeva il tram al capolinea di piazza Marina a Palermo. Ci fu un generale fuggi fuggi: solo il giovane marinaio anconetano Alberto Cardella (Regia Nave \"Calabria\" della Regia Marina ) si lanci\u00f2 coraggiosamente verso il Giardino Garibaldi, nel centro della piazza, da dove erano giunti gli spari: in tempo per vedere un uomo cadere lentamente a terra, ed altri due fuggire scomparendo nell'ombra. Non vi fu soccorso possibile, l'uomo era stato raggiunto da quattro pallottole: una al collo, due alle spalle, e una quarta mortale alla testa. Poco dopo si scopr\u00ec che si trattava del detective Giuseppe Petrosino, il nemico irriducibile della malavita italiana trapiantata negli Stati Uniti, celebre in America come in Italia quale protagonista della lotta al racket.\nIl console statunitense a Palermo telegraf\u00f2 al suo governo: \"Petrosino ucciso a revolverate nel centro della citt\u00e0 questa sera. Gli assassini sconosciuti. Muore un martire.\"\nIl governo mise subito a disposizione la somma di 10.000 lire, corrispondenti a quasi 40.000 euro attuali, per chi avesse fornito elementi utili a scoprire i suoi assassini. La paura della mafia per\u00f2 fu pi\u00f9 forte dell'attrazione esercitata da quell'elevata offerta di denaro: le bocche rimasero chiuse. Circa 250.000 persone parteciparono al suo funerale a New York, un numero fino ad allora mai raggiunto da alcun funerale in America.\nGli successe un altro italo-americano, Michael Fiaschetti, nato a Morolo (FR), gi\u00e0 appartenente all'Italian Squad dello stesso Petrosino.\nSi ritiene che il responsabile della sua fine sia il boss Vito Cascio Ferro di Bisacquino, tenuto d'occhio da Petrosino sin da quando questi era a New York, ed il cui nome era in cima ad una \"lista di criminali\" redatta dal poliziotto italoamericano e trovata nella sua stanza d'albergo il giorno della morte. Probabilmente (e questo fu un sospetto anche della polizia palermitana dell'epoca) vi \u00e8 un collegamento tra la morte di Petrosino e alcuni personaggi malavitosi appartenenti alla cosca newyorkese di Giuseppe \"Piddu\" Morello noti per il loro presunto legame al caso del \"corpo nel barile\" (un famoso omicidio avvenuto a New York nel 1903). Infatti due uomini di questa cosca erano ritornati in Sicilia nello stesso periodo del viaggio di Petrosino rimanendo in contatto con il boss newyorkese.\nIl mandante e l'esecutore dell'omicidio.\nL'ipotesi pi\u00f9 verosimile \u00e8 che Morello e Giuseppe Fontana (emigrato in America dopo l'assoluzione per l'omicidio di Emanuele Notarbartolo e aggregatosi alla banda di Giuseppe Morello) si siano rivolti a Vito Cascio Ferro affinch\u00e9 organizzasse l'omicidio del poliziotto per loro conto. Quando Cascio Ferro venne arrestato gli fu trovata addosso una fotografia di Petrosino. Il malavitoso aveva per\u00f2 un alibi per conto di un deputato suo amico. A conclusione dell\u2019indagine, il questore di Palermo Baldassarre Ceola denunciava per concorso nell'omicidio Petrosino: Antonino Passananti, Gaspare Tedeschi, Giovanni Ruisi, Carlo Costantino, Giovanni Battista Finazzo, Paolo Palazzotto, Giovanni Dazz\u00f2 e Vito Cascio Ferro, ma i sospetti principali si concentrarono soprattutto su Paolo Palazzotto, arrestato in precedenza da Petrosino negli Stati Uniti per sfruttamento della prostituzione e tratta di donne bianche, e giunto stranamente a Palermo pochi giorni prima del delitto. Gli indagati furono per\u00f2 tutti prosciolti in istruttoria per mancanza di prove.\nQuando il pugno di ferro fascista del prefetto Cesare Mori, anni pi\u00f9 tardi, arrest\u00f2 don Vito Cascio Ferro e lo condann\u00f2 all'ergastolo per un omicidio imputatogli, il boss fu intervistato in prigione; dichiar\u00f2 di aver ucciso un solo uomo in tutta la sua vita e disse di averlo fatto in modo disinteressato.\nLa colpevolezza di Vito Cascio Ferro sembra apparire sempre pi\u00f9 confermata a seguito di una serie di intercettazioni telefoniche del Nucleo Polizia Tributaria della Guardia di Finanza di Palermo nell'evolversi dell'Operazione Apocalisse conclusasi con numerosi arresti all'alba del 23 giugno 2014. Nel merito della questione Domenico Palazzotto \u00e8 stato intercettato mentre diceva \u00ab\"Lo zio di mio padre si chiamava Paolo Palazzotto, ha fatto l'omicidio del primo poliziotto ucciso a Palermo. Lo ha ammazzato lui Joe Petrosino, per conto di Cascio Ferro\"\u00bb. In questo caso vediamo dunque che si parla di Cascio Ferro come mandante mentre l'esecutore materiale sembra essere Paolo Palazzotto."}
{"id": "216463", "revid": "290023", "url": "https://it.wikipedia.org/wiki?curid=216463", "title": "Valle dei Nuraghi", "text": "La valle dei Nuraghi \u00e8 una denominazione moderna, coniata nel XX secolo, che definisce un'area del Logudoro Meilogu, in Sardegna, Torralba, Giave, Bonorva, Mores, Thiesi, Bonnanaro, Borutta, Cheremule e Ittireddu, nella quale sono presenti i resti di oltre trenta nuraghi e di dieci tombe di giganti.\nIn quest'area favorevoli fattori ambientali e climatici hanno contribuito alla formazione di insediamenti umani, attestati da resti di stanziamenti all'aperto, di insediamenti in grotta e di necropoli a ipogeo (\"domus de janas\": tra queste quella di Sant'Andrea Priu, presso Bonorva, riutilizzata come chiesa rupestre da religiosi di osservanza bizantina, e quella di Mandra Antine, nelle campagne di Thiesi, che presenta decorazioni dipinte di protomi taurine. Vi si trova inoltre il dolmen Sa Coveccada, posto in agro di Mores.\nTra i resti di numerosi nuraghi e dei relativi villaggi, l'esempio pi\u00f9 imponente \u00e8 costituito dal nuraghe Santu Antine, a pianta trilobata.\nPer l'epoca successiva sono presenti scarse testimonianze fenice e puniche, che attestano la frequentazione commerciale dell'area, e pi\u00f9 numerosi resti di epoca romana repubblicana e imperiale.\nContesto geografico.\nIl territorio \u00e8 costituito da ampie vallate circondate da modesti rilievi di origine vulcanica; nelle zone basse scorrono alcuni corsi d'acqua tra i quali il rio Mannu, il rio Tortu e il rio Pudidu, alimentati da ricche sorgenti.\nIl clima mite e la fertilit\u00e0 dei terreni hanno agevolato l'antropizzazione dell'area.\nStoria.\nLe prime tracce di civilt\u00e0 in questo territorio risalgono al Neolitico recente () come dimostrano gli ipogei detti \"domus de janas\" (case delle fate, nell'immaginario popolare) di \"Su Siddadu\" e di \"Santu Jorzi\", scavati in un costone calcareo nei pressi dell'ex strada statale Carlo Felice e quelli situati sotto l'altipiano di San Pietro di Sorres. Dello stesso periodo \u00e8 anche il dolmen \"Su Crastu Coveccadu\", nelle vicinanze del rio Tilchiddesu. Gli ipogei vennero riutilizzati durante il periodo Eneolitico (2007 - 1800 a.C.).\nLe testimonianze pi\u00f9 numerose sono tuttavia quelle del periodo nuragico (XVII-VIII/VII secolo a.C.): tra l'et\u00e0 del bronzo medio e gli inizi dell'et\u00e0 del ferro (XVII-VIII/VII secolo a.C.) nell'area, che ha una superficie di 36,7\u00a0km2, sorsero circa trenta nuraghi e dieci tombe dei giganti.\nI nuraghi, pi\u00f9 numerosi nella regione di Cabu Abbas e nella zona del rio Mannu comprendono esempi monotorre (nuraghi Culzu, Longu e Padru), o bilobati (nuraghe Ruju) e trilobati (Santu Antine).\nLe tombe dei giganti sono state in gran parte distrutte, ma ne rimangono in alcuni casi gli elementi essenziali e una pianta leggibile sul terreno: tra queste la tomba di Sa Pedra Longa con stele in trachite e betilo a sezione piano convessa inserito nel braccio destro dell'esedra, e quella di Sa Pedra Covaccada, presso il dolmen di Su Crastu Covaccadu, che presenta una grande stele calcarea centinata e il corridoio ancora interrato, ma con segni di violazioni.\nIl nuraghe, chiamato anche \"reggia nuragica\" di Santu Antine venne scavato nel XIX secolo ad opera del principe di Carignano Carlo Alberto, del geografo-naturalista Alberto La Marmora e del linguista e archeologo Giovanni Spano. A partire dal 1933 fu sottoposto ad indagini sistematiche dal Soprintendente agli scavi e musei archeologici della Sardegna Antonio Taramelli, che effettu\u00f2 scavi nella torre centrale, nel bastione e nell'area dell'ingresso principale, dove furono anche rinvenute strutture pi\u00f9 tarde, pertinenti ad una villa rustica romana. Altre campagne di scavo negli anni sessanta, permisero di portare alla luce alcune capanne del villaggio circostante e di individuare sovrapposizioni di epoche successive per le strutture pi\u00f9 prossime al nuraghe; la frequentazione prosegu\u00ec l'et\u00e0 romana, dal III al I secolo a.C., fino al tardo impero (V secolo) e per tutto l'alto Medioevo.\nNel territorio della Valle sono state rinvenute sedici pietre miliari (attualmente conservate nel locale Museo della Valle dei Nuraghi) da riferirsi alle due importanti direttrici viarie (tra Cagliari e Porto Torres e Olbia e una seconda strada disposta in senso est-ovest, che la collegava ad un'altra direttrice nord-sud dell'isola.\nIn epoca medievale vi sorsero la chiesa di Sant'Andrea (pi\u00f9 antica e attualmente in abbandono) con abside in basalto sul lato est e la chiesa di Nostra Signora di Cabu Abbas, con paramento bicolore in trachite e calcare e bassorilievo interpretato come il \"Buon Pastore\"."}
{"id": "216464", "revid": "547034", "url": "https://it.wikipedia.org/wiki?curid=216464", "title": "Silvestro Guzzolini", "text": "Biografia.\nSilvestro nacque probabilmente nel 1177 ad Osimo, citt\u00e0 marchigiana in provincia di Ancona, figlio di Gislerio e Bianca, rampollo dell'aristocrazia ghibellina di Osimo.\nVenne avviato dal padre agli studi di Giurisprudenza all'Universit\u00e0 di Bologna, al tempo centro accademico pi\u00f9 importante d'Italia e Teologia a Padova. Tornato ad Osimo Silvestro scopr\u00ec la propria inclinazione per la teologia, venne ammesso tra i canonici del Duomo di Osimo. A causa del lassismo della Chiesa dei suoi tempi, entr\u00f2 in conflitto con il locale vescovo Sinibaldo e decise di ritirarsi in eremitaggio.\nIl suo primo eremo fu la grotta detta Grottafucile, su un monte prospiciente la Gola della Rossa non lontano dalle Grotte di Frasassi, che gli fu donato dalla nobile famiglia dei Rovellone che d\u00e0 il nome al monte ove sorgeva l'eremo e che Silvestro raggiunse nel 1227.\nNel 1228, preoccupato per la fama raggiunta dall'eremita, e diffusa tra il popolo della regione, papa Gregorio IX invi\u00f2 una delegazione di domenicani, fra' Riccardo e fra' Bonaparte per invitare Silvestro ad accettare di entrare nella regola di un ordine monastico gi\u00e0 costituito vista la presenza di altri chierici che raggiungevano l'eremo e seguivano la dura vita del canonico eremita. Questo era la regola indicata dal Concilio Lateranense IV (1213-1215). Silvestro scelse la regola benedettina e nel 1248 ricevette l'approvazione della Regola Benedettina Silvestrina da papa Innocenzo IV.\nIn questo periodo il monachesimo cattolico pativa della defezione di molti importanti figure che poi andranno, come Silvestro, a costituire degli ordini monastici nuovi, il cosiddetto monachesimo riformato, che vide sorgere gli ordini Celestino, Olivetano, Vallombrosano ed altri, tutti accettarono la regola di San Benedetto.\nDa Grottafucile a Monte Fano.\nNel 1231 vista la popolarit\u00e0 raggiunta da Silvestro e il conseguente aumento dei discepoli, data la dimensione ridotta dell'Eremo di Grottafucile, Silvestro fu costretto a spostare la residenza dei neonati silvestrini in un monastero non lontano da Fabriano, l'\"Eremo di Monte Fano\", e il nome ufficiale della Congregazione Silvestrina divenne \"Ordine di San Benedetto di Monte Fano\", anche se a Grottafucile rimase il piccolo monastero almeno fino al XIX secolo abitato dai monaci silvestrini che costruirono anche una chiesa detta di \"Santa Maria a Grottafucile\" oggi ambedue ridotti a rovine.\nIl Monte Rovellone, nel '900 fu sfruttato dai nuovi proprietari per una cava la cui attivit\u00e0 rischiava la distruzione del primo eremo di San Silvestro, nello stesso periodo fu minacciato anche dalla costruzione del tunnel di Gola della Rossa. Negli anni '70 il Ministero dell'Istruzione chiuse la cava del Rovellone e l'eremo venne salvato dalla completa distruzione.\nI benedettini di Monte Fano si propagarono per l'Italia centrale e fondarono molti monasteri, alcuni anche femminili, primo fra tutti il \"Monastero di San Benedetto\" di Fabriano, fondato nel 1244 dallo stesso Silvestro che divenne la sede principale dell'Ordine, ed anche alcuni molto importanti come quello di San Benedetto a Perugia e San Marco a Firenze.\nNel 1267 Silvestro Guzzolini mor\u00ec a Monte Fano, le sue spoglie sono nell'eremo da lui creato e dove la tradizione agiografica colloca il verificarsi di vari eventi miracolosi.\nCulto.\nFu proclamato santo nel 1598, sotto il pontificato di papa Clemente VIII, nato a Fano quindi marchigiano come Silvestro.\nLa festa liturgica \u00e8 il 26 novembre."}
{"id": "216465", "revid": "1222", "url": "https://it.wikipedia.org/wiki?curid=216465", "title": "Focidi", "text": ""}
{"id": "216469", "revid": "767487", "url": "https://it.wikipedia.org/wiki?curid=216469", "title": "Vermisat", "text": "Vermisat \u00e8 un film del 1974 diretto dal regista Mario Brenta, presentato alla Mostra internazionale d'arte cinematografica di Venezia.\nTrama.\nLuigi Tagrana \u00e8 un emarginato: senza fissa dimora, senza lavoro, per vivere raccoglie vermi nei fossati del milanese (da qui il suo soprannome: \"Vermis\u00e0t\"), per venderli come esche.\nVermis\u00e0t entra ed esce dagli ospedali e dal carcere, dove per\u00f2 \u00e8 un numero, pi\u00f9 che una persona. Solo l'incontro con una prostituta, Maria, sola come lui, sembra lenire la solitudine di entrambi.\nTuttavia, costretto a cacciare i vermi di notte per paura dei contadini, prende la polmonite ed \u00e8 costretto all'ennesimo ricovero. Non si fida delle medicine dell'ospedale, non le assume, e si fa dimettere, senza che i medici facciano alcuna resistenza: finisce cos\u00ec nelle mani di un ciarlatano, il Medicon, che non solo gli fornisce delle medicine fasulle in cambio di sangue, ma gli soffia anche Maria.\nDi nuovo solo, si allontana da Milano, finendo nuovamente in un istituto di cura."}
{"id": "216474", "revid": "729019", "url": "https://it.wikipedia.org/wiki?curid=216474", "title": "Bruno Sammartino", "text": " Soprannominato \"The Living Legend of Professional Wrestling\" (\"la leggenda vivente del wrestling\"), \u00e8 conosciuto principalmente per i suoi trascorsi nella World Wide Wrestling Federation, dove \u00e8 stato il pi\u00f9 grande campione del mondo nella storia della federazione: 2.803 giorni, cio\u00e8 circa sette anni e otto mesi (regno pi\u00f9 lungo di tutti i tempi). Ha detenuto il titolo anche una seconda volta (regno durato 1.237 giorni) per un totale di undici anni complessivi (4.040 giorni: record assoluto).\nTrasferitosi a Pittsburgh all'et\u00e0 di quindici anni e noto anche come \"The Italian Strongman\" (\"l'italiano forzuto\") e \"The Original Italian Stallion\" (\"lo stallone italiano originale\"), ha portato al tutto esaurito il Madison Square Garden per un record di centottantotto volte. Il suo stile era orientato principalmente verso il \"mat wrestling\" ma l'uso di manovre che richiedevano grande forza fisica, il suo spiccato carisma e il fatto che apparisse sempre come il classico bravo ragazzo contribuirono a renderlo uno dei wrestler pi\u00f9 popolari tra gli anni sessanta e ottanta, specialmente nella costa est degli Stati Uniti.\nNel 2013 \u00e8 stato introdotto nella WWE Hall of Fame dall'amico di lunga data Arnold Schwarzenegger, mentre il 5 agosto 2017 \u00e8 stata eretta una statua in suo onore nella sua citt\u00e0 natale.\nCarriera.\nGli inizi (1959-1963).\nLasci\u00f2 il paese natale nel 1950 per Pittsburgh, dove risiede una folta comunit\u00e0 di emigrati pizzoferratesi. La sua carriera ebbe inizio nel 1959: lott\u00f2 per alcuni federazioni locali di Pittsburgh, per la Capitol Wrestling Corporation e principalmente nei territori di New York e Toronto.\nWorld Wide Wrestling Federation (1963-1972).\nArriv\u00f2 alla World Wide Wrestling Federation (WWWF) nel 1963 e pochi mesi dopo, il 17 maggio di quello stesso anno, vinse il suo primo WWWF World Heavyweight Championship contro \"The Nature Boy\" Buddy Rogers, che sconfisse in 48 secondi. Il primo regno di Sammartino dur\u00f2 per circa sette anni e otto mesi (2.803 giorni) di fila, stabilendo il record di regno pi\u00f9 duraturo; con il suo secondo regno da campione, durato circa quattro anni (1.237 giorni), Sammartino riusc\u00ec a detenere tale titolo per un totale di undici anni e otto mesi. In seguito al trionfo su Buddy Rogers del 1963 affront\u00f2 e sconfisse, durante il suo primo regno da campione, alcuni tra i pi\u00f9 blasonati wrestler del periodo: Killer Kowalski, Crusher Verdu, Waldo Von Erich, George \"The Animal\" Steele, \"Classie\" Freddie Blassie, Haystacks Calhoun e Gorilla Monsoon.\nIl 17 gennaio 1971 il pubblico presente al Madison Square Garden fu testimone della prima sconfitta di Sammartino: dopo sette anni di regno Ivan Koloff pose fine al regno da campione di Sammartino e conquist\u00f2 il titolo. La reazione dei 22.000 spettatori al termine del conteggio arbitrale fu di incredulit\u00e0 e stupore e le cronache parlano di un silenzio di tomba che riemp\u00ec il Madison Square Garden nei secondi successivi alla sconfitta di Sammartino.\nWorld Wrestling Association (1972-1973).\nAbbandonata la WWWF, Sammartino partecip\u00f2 ai tornei di altre federazioni come la World Wrestling Association (WWA) vincendo, il 7 luglio 1973 in coppia con Dick the Bruiser, il WWA World Tag Team Championship. Il duo, chiamato \"Annihilation Inc.\", sconfisse il tag team composto da Ernie \"Big Cat\" Ladd e Baron Von Raschke e riusc\u00ec a mantenere il titolo per quasi sei mesi, prima di essere sconfitti dai Valiant Brothers.\nRitorno in WWWF (1973-1987).\nAl suo ritorno nella WWWF affront\u00f2 Pedro Morales per il WWWF World Heavyweight Championship, ma ne usc\u00ec sconfitto. Successivamente Morales perse il titolo contro Stan Stasiak, il 1\u00ba dicembre 1973, ma il regno di questi fu di breve durata: dopo nove giorni, il 10 dicembre 1973, Sammartino riconquist\u00f2 il titolo sconfiggendo proprio Stasiak.\nI quattro anni successivi, a detta dello stesso Sammartino, furono ben pi\u00f9 duri dei precedenti sette: affront\u00f2 infatti per la difesa del titolo molti wrestler come Ken Patera, Superstar Billy Graham, Ivan Koloff, Bruiser Brody, Nikolai Volkoff, Baron Von Raschke, Bobby Duncum, Mr. Fuji, i Valiant Brothers, Toru Tanaka, Angelo Mosca e Ox Baker. Il suo secondo regno come campione dur\u00f2 tre anni, quattro mesi e venti giorni.\nSammartino si impegn\u00f2 a fondo, viaggiando senza sosta per tutti gli Stati Uniti, arrivando a disputare fino a sei match in una sola settimana, offrendo sempre il massimo per portare al wrestling quella credibilit\u00e0 e quel rispetto che in passato gli erano stati negati. Sammartino si \u00e8 sempre schierato in difesa dell'autenticit\u00e0 sportiva del wrestling, contestando la sua identificazione come una finzione o \"sport entertainment\".\nTra i pi\u00f9 ostici wrestler incontrati dal campione merita una menzione speciale il texano Stan Hansen, il quale gli provoc\u00f2 un serio infortunio: il 26 aprile 1976 Hansen colp\u00ec Sammartino con una clothesline talmente forte da fratturargli alcune vertebre del collo. Colui che pose fine al suo secondo regno di campione fu Superstar Billy Graham, che lo sconfisse usando le corde illegalmente per vincere match e titolo.\nNel 1980 inizi\u00f2 una faida con il suo ex allievo Larry Zbyszko che dur\u00f2 un mese e termin\u00f2 con la vittoria di Sammartino in uno steel cage match davanti a oltre 22.000 spettatori. La sua carriera stava inesorabilmente giungendo alla fine, ma affront\u00f2 comunque wrestler pi\u00f9 giovani di lui come \"Rowdy\" Roddy Piper, \"Macho Man\" Randy Savage e Adrian Adonis. Proprio in quegli anni inizi\u00f2 a presentarsi al pubblico suo figlio David, con il quale disput\u00f2 degli incontri di coppia.\nIl 29 agosto 1987 disput\u00f2 il suo ultimo match in coppia con Hulk Hogan: i due sconfissero King Kong Bundy e One Man Gang, segnando un vero e proprio passaggio di testimone.\nDi l\u00ec a poco Sammartino lasci\u00f2 il ring per intraprendere la carriera di commentatore televisivo dei match della WWF; dopo vent'anni di idillio con la WWF, il rapporto venne per\u00f2 interrotto bruscamente a causa di divergenze professionali e gestionali avute con il proprietario Vince McMahon.\nRing of Honor (2006-2007).\nSammartino ha effettuato un'apparizione speciale per la federazione indipendente Ring of Honor il 16 settembre 2006 nel corso dell'evento svoltosi a Manhattan. Ha dichiarato di aver partecipato allo show perch\u00e9 la ROH rappresenta il wrestling come dovrebbe essere. Ha posato per diverse foto nel backstage con il Naomichi Marufuji e Bryan Danielson. Ha inoltre partecipato alla registrazione di un'intervista condotta da Jim Cornette. Sammartino prese parte al primo show della ROH svoltosi durante la settimana di WrestleMania a Detroit il 30 marzo 2007, effettuando un promo sul ring per elogiare nuovamente la ROH e i suoi wrestler prima di essere interrotto da Larry Sweeney.\nAdriatic Wrestling League (2011).\nL'8 ottobre 2011 ha preso parte, come ospite speciale, a uno show della Adriatic Wrestling League, federazione italiana con sede in Abruzzo; \u00e8 salito sul ring ripercorrendo i suoi primi anni di carriera, quando sopravvissuto a una brutta malattia, riusc\u00ec ad allenarsi nella lotta olimpica e nel sollevamento pesi fino a diventare un lottatore professionista. Durante il resto dello show si \u00e8 seduto a bordo ring per osservare tutti i match, risalendo infine su di esso per festeggiare il suo compleanno insieme a tutto il roster dell'AWL.\nWWE Hall of Fame (2013).\nSammartino ha rifiutato pi\u00f9 volte di entrare a far parte della WWE Hall of Fame, poich\u00e9 per sua ammissione sarebbe da ipocriti da parte sua accettare l'invito dopo tutto quello che ha detto su McMahon e la federazione nel corso degli anni. Il 19 aprile 2007 ha ripetuto a Vince McMahon che non avrebbe mai accettato di farne parte a causa del cattivo rapporto che ha con la dirigenza. Sammartino \u00e8 stato uno dei primi introdotti nella Professional Wrestling Hall of Fame ed \u00e8 incluso anche nella Wrestling Observer Newsletter Hall of Fame.\nIl 4 gennaio 2013 la WWE ha annunciato sul proprio sito che Sammartino sarebbe stato introdotto nella classe 2013 della WWE Hall of Fame; a tal proposito lo stesso Sammartino ha dichiarato: \nLa cerimonia si tenne il 6 aprile 2013 al Madison Square Garden. Pochi giorni prima della cerimonia ha incontrato per la prima volta Vince McMahon dopo i dissapori che ebbe con lui successivi al suo ritiro. Alla cerimonia, introdotto dal grande amico Arnold Schwarzenegger, il suo nome \u00e8 apparso sul \"titantron\" in verde, bianco e rosso. Bob Backlund, suo vecchio amico e introdotto prima di lui, ha detto di non volersi dilungare troppo, per lasciare spazio al protagonista della cerimonia, lo stesso Sammartino, che ha parlato della sua storia; ha detto di aver sposato la donna che amava sin dalle superiori (Carol, sposata nel 1959 e dalla quale ha avuto tre figli) e che tuttora si allena tutti i giorni. Ha aggiunto anche che a uscire da quel backstage gli \u00e8 sembrato di tornare a combattere uno dei suoi match in quell'arena, dove ha appena realizzato il 188\u00ba sold out della sua carriera.\nCritiche al wrestling moderno.\nDopo il suo ritiro, ha pubblicamente condannato la via intrapresa dal wrestling, citando in particolare l'utilizzo di storyline al limite del buon gusto, la prevalenza dei dialoghi sull'azione e il dilagare dell'uso di droghe e steroidi. \u00c8 stato inoltre molto critico nei confronti di Vince McMahon, dichiarando che \u00e8 stato \"un danno\" per la creazione di suo padre.\nL'ex campione ha rifiutato per molti anni di partecipare alle retrospettive prodotte dalla WWE sulla sua carriera, accettando invece di partecipare a una serie di documentari di produzione indipendente come \"Bruno Sammartino's Legends Never Die\", \"La Roccia\", \"The Passing of the Belt\" e \"The Boys are Back\". Bench\u00e9 sia stato il pi\u00f9 grande wrestler degli anni sessanta e settanta, non \u00e8 stato menzionato nel documentario della A&amp;E \"The Unreal History of Professional Wrestling\": la colpa di ci\u00f2, a suo dire, \u00e8 da attribuirsi a McMahon, il quale ha fornito alla produzione gran parte del materiale.\nRifiut\u00f2 inoltre la possibilit\u00e0 di commentare qualche match classico tra quelli del \"24/7 Channel\" del sito della federazione, non volendo avere a che fare con il suo attuale prodotto, e di presenziare alla puntata di \"Raw\" che si sarebbe svolta la sera stessa: gli fu infatti detto che il main event sarebbe stato un match tra Chris Benoit e Triple H, ma Sammartino disse che avrebbe presenziato solo se Benoit avesse lottato contro Kurt Angle. Una delle persone alle quali disse questo era proprio Triple H, sconosciuto agli occhi di Sammartino. "}
{"id": "216476", "revid": "287204", "url": "https://it.wikipedia.org/wiki?curid=216476", "title": "Stig Tofting", "text": ""}
{"id": "216478", "revid": "122677212", "url": "https://it.wikipedia.org/wiki?curid=216478", "title": "Sashimono", "text": "I Sashimono (\u6307\u7269, \u5dee\u7269, \u633f\u7269) erano, nell'epoca medievale Giapponese, piccoli stendardi indossati dai soldati per identificare le truppe durante le battaglie. Essi venivano di solito posti sul dorso dei militari di base (gli \"ashigaru\"), dei \"samurai\" ma anche posti nei porta-stendardi speciali sulle monture di alcuni soldati di cavalleria. Questi simboli, che somigliavano a piccole bandiere con i simboli dei clan, furono in special modo usati nel periodo sengoku \u2014 un'epoca di lunga guerra civile fra la met\u00e0 del XV secolo e l'inizio del XVII.\nForme.\nI sashimono erano usati per uniformare le truppe in ragione della grande variet\u00e0 di armature in uso in Giappone; solitamente erano bianchi e neri e di forma quadrata o leggermente rettangolare, sebbene ce ne fossero di varie fogge: gli \"umajirushi\", per esempio, erano bandiere di grossa taglia che servivano come sashimono personalizzati e portati dai comandanti dell'esercito; ne esisteva una versione ancora pi\u00f9 grande e fine, il \"nobori\", che necessitava di due o tre uomini per tenerla dritta ed era il punto di riferimento degli eserciti nelle grandi battaglie.\nLa bandiera era sostenuta da un telaio a forma di gamma (\u00ab \u0393 \u00bb) sostenuto dall'armatura all'altezza della vita e attaccato con un anello all'altezza delle spalle. I materiali pi\u00f9 utilizzati per la creazione di sashimono erano la seta e il cuoio.\nSimboli.\nI simboli sui sashimono erano spesso forma geometriche semplici, a volte accompagnate da ideogrammi del nome del capo del clan (Daimy\u014d), il suo motto o il suo \"Mon\".\nSpesso il colore del retro indicava a quale unit\u00e0 faceva riferimento il portatore del simbolo. I samurai famosi o rispettati avevano a volte il loro logo o il nome scritto sul sashimono.\nI loghi stilizzati dei sashimono contrastano con i complessi stemmi araldici europei dello stesso periodo."}
{"id": "216479", "revid": "1529788", "url": "https://it.wikipedia.org/wiki?curid=216479", "title": "Poesia lirica", "text": "La poesia lirica (\"Lyrica\") \u00e8 un genere letterario nel quale il componimento poetico esprime in modo soggettivo il sentimento dell'autore e attraversa epoche e luoghi vasti.\nLa parola \"lirica\" deriva dalla parola greca (\"lyrik\u0113\", sottinteso \"poiesis\", \"(poesia) che si accompagna con la lira\").\nStoria.\nNell'antichit\u00e0 classica.\nLa lirica greca.\nNell'antica Grecia, la poesia lirica era quella che si differenziava dalla poesia recitativa per il ricorso al canto o all'accompagnamento di strumenti a corde come la lira.Ai grammatici alessandrini si deve il canone dei pi\u00f9 illustri rappresentanti del genere lirico. Costoro operarono una scelta tra gli autori di composizioni intonate sulla cetra da una sola persona e quelli guidati da un gruppo corifeo.\nNella lirica monodica vengono cos\u00ec annoverati tra gli eccelsi Alceo, Saffo, Anacreonte, mentre nella lirica corale, Alcmane, Stesicoro, Ibico, Simonide, Bacchilide, Pindaro. Rifacendosi al significato letterale dell'aggettivo \"lirico\", gli alessandrini tralasciarono gli scrittori di elegie, come Tirteo, Mimnermo, Solone o di giambi, come Archiloco e Ipponatte.Infatti i giambi e le elegie venivano recitate e l'elegia era anche accompagnata da un sottofondo di flauto (\"aulos\").\nNell'usare oggi l'espressione \"lirici greci\" si fa per\u00f2 riferimento, in senso pi\u00f9 lato, a tutto un modo di produrre versi che copre in Grecia l'arco di due secoli, il VII secolo a.C. e il VI secolo a.C.\nLa poesia greca di questi due secoli \u00e8 accomunata da due caratteristiche. La prima consiste nel fatto che l'autore, pur rispettando i limiti del genere, si muove al suo interno con estrema libert\u00e0 e la seconda \u00e8 che essa si distingue per la sua oralit\u00e0. Essa viene \"detta\" ed \u00e8 destinata alle orecchie, come dice Platone in una definizione della \"Repubblica\".\nLo stile si distingue per la brevit\u00e0 dei periodi lineari e senza difficolt\u00e0 sintattiche e per le molte metafore destinate a rimanere incise nella memoria: tale incisivit\u00e0 visiva, unita a concretezza, \u00e8 necessaria per impressionare l'ascoltatore . ricordiamo che la poesia lirica \u00e8 orale - a primo impatto.\nIl motivi che ispirano la lirica greca sono molteplici. Vi sono componimenti dedicati agli dei (inni), in onore di Dioniso (ditirambo), di Apollo (peani). Alle divinit\u00e0 femminili vengono dedicati i parteni, i vincitori di gare vengono esaltati negli epinici e l'ospite patrono negli encomi. I treni e gli epicedi sono riservati alle consolazioni funebri e ai compianti, gli epitalami e gli imenei alle nozze, gli scolii ai banchetti, alle danze mimiche gli iporchemi e alle processioni i prosodi. Non vi sono delimitazioni, per cui ogni poeta pu\u00f2 spaziare in pi\u00f9 campi e utilizzare i moduli di un componimento anche in un altro.\nL'elegia e il giambo, di matrice ionica, sono caratterizzati da serie continuate di versi, dagli esametri e pentametri dattilici ai trimetri giambici e ai tetrametri trocaici.\nLa melica monodica non va oltre l'aggruppamento di strofe composte da quattro versi, mentre quella corale procede per stanze, strofe, antistrofe ed epodo.Nella lirica monodica il linguaggio \u00e8 il dialetto dello scrittore, mentre la lirica corale preferisce usare il dorico, considerato linguaggio letterario internazionale.\nDopo il V secolo a.C. la lirica subisce una grande trasformazione ad opera degli alessandrini che compongono carmi raffinati destinati a persone colte.\nLa lirica latina.\nI poeti romani prendono spunto dai lirici greci e dagli alessandrini per\u00f2 le strutture e i temi sono differenti, come si pu\u00f2 constatare in Catullo, Orazio, Properzio e Ovidio.\nL'opera di Catullo \u00e8 composta da carmi diversi l'uno dall'altro e basata su una molteplicit\u00e0 di ritmi metrici e di contenuti che spaziano dall'epopea amorosa a quella mitologica.\nL'opera di Orazio si sviluppa in due dimensioni: da un lato le Satire e le Epistole, componimenti in esametri di ispirazione moralizzante, dall'altro le Odi, canti lirici dedicati alla \"virt\u00f9 romana\" e all'amore. \nMa \u00e8 proprio analizzando la poesia di Orazio che si constata la differenza tra il mondo greco e quello romano. Mentre per i greci la lirica, caratteristica di un periodo pieno di fermento, va oltre le definizioni fissate dalla scuola, in campo latino essa diventa una vera e propria categoria tanto da essere preceduta, come in Publio Papinio Stazio, da una prefazione in prosa.\nProperzio compose quattro libri di Elegie narranti amori contrastati e impossibili.\nOvidio scrisse Elegie e libri dedicati alla \"pratica\" dell'amore, oltre ad Epopee cosmogoniche.\nLa lirica cinese.\nEsiste un patrimonio di liriche nella letteratura cinese antica. Abbraccia un periodo vastissimo che inizia con la grande raccolta intitolata Libro delle Odi, i cui componimenti (sono 305) datano dal 1753 a.C. al 600 a.C. La composizione di questo tipo di poesia prosegue, con uno stile che al lettore occidentale pu\u00f2 apparire immodificato per secoli, fino al XIII secolo.\nIl Libro delle Odi (Shi Jing \u8bd7\u7ecf) \u00e8 uno dei \"cinque classici\", dei quali fa parte anche il notissimo \"Classico delle Mutazioni\" (Yi Jing \u6613\u7ecf ), sopravvissuti all'oblio e alle distruzioni ideologiche ad opera del primo imperatore Qin, Qin Shi Huangdi. L'inserimento di questo e altri libri nel canone della grande letteratura cinese antica avvenne durante la Dinastia Han (206 a.C. - 221 d.C.). Secondo gli intellettuali han, le poesie, o almeno la loro scelta nel patrimonio preesistente, sono di Confucio stesso.\n\u00c8 in generale impegnativa la traduzione della metrica cinese in lingue flessive come l'Italiano e le altre lingue indoeuropee, oltre che per la scarsa conoscenza della lingua originaria in Europa, anche e soprattutto perch\u00e9 il Cinese \u00e8 una lingua prevalentemente monosillabica.\nNell'et\u00e0 medievale.\nLa lirica occidentale moderna nasce in Provenza dove, dalla seconda met\u00e0 dell'XII fino al primo quarto del XIII, fiorisce la poesia dei trovatori, che cantavano la gioia dell'amore in particolare il fin'amor (l'amore perfetto).I provenzali accompagnano le loro poesie con il liuto ed elaborano particolari metri, come la ballata, il discordo, l'alba, la pastorella, che esaltano la forma musicale del componimento.Il motivo principale \u00e8 il corteggiamento della donna innalzata e sublimata in pura \"femminilit\u00e0\" che influenzer\u00e0 tutta la successiva lirica, dal Minnesang tedesco alla poesia della scuola siciliana, fino agli stilnovisti e a Petrarca.\nIn et\u00e0 moderna.\nIn et\u00e0 moderna, per il tramite del Medioevo \u00e8 giunta a noi l'interpretazione del genere letterario impostata dagli autori latini, cio\u00e8 di poesia che esprime emozioni e sentimenti soggettivi.\nLa lirica europea del XVIII \u00e8 influenzata dalla cultura e dal gusto dell'Illuminismo con la sua fede nella ragione ma con grandi concessioni al sentimento, mentre dalla seconda met\u00e0 del secolo nuovi fermenti si manifestano ponendo al centro dell'arte le attivit\u00e0 fantastiche, sentimentali e religiose facendo trionfare le passioni e il culto per il Medioevo.\nAl Romanticismo seguono altre correnti letterarie tra le quali annoveriamo il Decadentismo che scopre le sensazioni pure e immediate, l'inconscio sotterraneo alla ragione, il gusto dei misteri dell'uomo e delle cose, il Simbolismo.\nIl Surrealismo con il suo libero scorrere del pensiero da un'immagine ad un'altra, tutto proteso verso quella verit\u00e0 che sfugge alla coscienza ma che \u00e8 insita nelle cose apporta un'altra ventata di innovazione alla lirica europea.\nElementi costitutivi della poesia lirica e linguaggio poetico.\nGli elementi che costituiscono la poesia lirica si possono dividere essenzialmente in tre gruppi: \ngli aspetti strutturali, che comprendono il verso, la rima, la strofa, il ritmo e lo schema metrico; gli aspetti lessicali e sintattici, che comprendono la scelta delle parole e il loro ordine, e le figure retoriche, come la similitudine, la metafora, l'allitterazione, l'onomatopea, la sinestesia e la metonimia. \nLa poesia \u00e8 caratterizzata da elementi propri: gli aspetti strutturali o metrici. I pi\u00f9 importanti sono il verso, la rima, la strofa, il ritmo e lo schema metrico.\nIl verso pu\u00f2 essere definito la riga della poesia, in quanto non si va a capo occupando tutto lo spazio a disposizione, ma secondo il ritmo. Infatti, la parola deriva dal latino \u201cversum\u201d, che \u00e8 il participio passato del verbo \u201cvertere\u201d che significa \u201csvoltare\u201d. \nCiascun verso prende il nome a seconda del numero di sillabe che contiene (\u201cdecasillabi\u201d vuol dire \u201cdieci sillabe\u201d, \u201cendecasillabi\u201d vuol dire \u201cundici sillabe\u201d, il verso pi\u00f9 utilizzato nella poesia italiana, e cos\u00ec via) e si dividono in due grandi gruppi: parasillabi, contenenti un numero pari di sillabe, e imparisillabi, contenenti invece un numero dispari di sillabe; mentre i primi hanno un ritmo pi\u00f9 cadenzato, gli altri ne hanno uno pi\u00f9 fluido e ampio. \nla suddivisione del verso in sillabe, \u00e8 necessario per\u00f2 tenere conto di alcune regole:\nSpesso il poeta, per dare alla sua poesia un determinato ritmo, usa l'artifizio della rima. La rima \u00e8 un'uguaglianza di suono di fine verso o all'interno del verso stesso, dall'ultima sillaba accentata in poi. Solitamente, alla fine di ogni verso si mettono delle lettere: uguaglianza di lettera significa presenza della rima. A seconda dell'alternanza, essa si divide in: baciata (AABB); alternata (ABAB) es.: \u201cAl Re Travicello/piovuto ai ranocchi/mi levo il cappello/e piego i ginocchi\u201d; incrociata (ABBA) es.: \u201cFiume che la specchiasti un casolare/co' suoi rossi garofani, qua mura/ d'erme castella e tremula verzura/eccoti giunto al fragoroso mare\u201d; incatenata (ABA BCB CDC) es.: \u201cNel campo mezzo grigio e mezzo nero/resta un aratro senza buoi, che pare/dimenticato, tra il vapor leggero/E cadenzato dalla gora viene/lo sciabordare delle lavandare/con tonfi spessi e lunghe cantilene\u201d. \nLa strofa \u00e8 un raggruppamento di versi e prende il nome proprio dal numero dei versi che contiene: avremmo cos\u00ec le terzine (tre versi), quartine (quattro versi),\u2026\nLa lunghezza dei versi, la disposizione degli accenti e la presenza delle rime d\u00e0 il ritmo alla poesia, che \u00e8 l'alternanza delle sillabe toniche e atone in un verso. \nLa metrica, ovvero lo studio della versificazione, ci consente di conoscere tutti questi aspetti e permette di creare lo schema metrico. \nPer lungo tempo, nella poesia lirica italiana, il sonetto veniva considerato il componimento classico. Furono scritte moltissime poesie, come \u201cIl fiume\u201d di Giovanni Pascoli.\n\"Fiume che l\u00e0 specchiasti un casolare\"\n\"co' suoi rossi garofani, qua mura\"\n\"d'erme castella, e tremula verzura;\"\n\"eccoti giunto al fragoroso mare:\"\n\"ed ecco i flutti verso te balzare\"\n\"su dall'interminabile paura,\"\n\"in larghe file; e nella riva oscura\"\n\"questa si frange, e quella in alto appare;\"\n\"tituba e croscia. E l\u00e0, donde tu lieto,\"\n\"di sasso in sasso, al pi\u00e8 d'una betulla,\"\n\"sgorghi sonoro tra le brevi sponde;\"\n\"a un po' d'auretta scricchiola il canneto,\"\n\"fruscia il castano, e forse una fanciulla\"\n\"sogna a quell'ombre, al mormorio dell'onde.\"\nQuesta poesia, come tutti i sonetti, ha uno schema metrico fisso: \u00e8 costituita da due quartine e due terzine, dallo schema delle rime ABBA ABBA CDE CDE, e da versi composti da undici sillabe. \nDal \u2018900 in poi, la poesia moderna, cos\u00ec come tutte le forme d'arte, tende a infrangere tutte le regole e a non seguire il modello classico. Perci\u00f2 ogni poeta sceglie il proprio ritmo a seconda delle sue esigenze espressive. \nGli aspetti sintattici nella poesia, cos\u00ec come in tutti gli altri tipi di testo, riguardano la costruzione della frase. Gli spetti lessicali, invece, riguardano la scelta delle parole nella frase. \nPer quanto riguarda gli aspetti sintattici, nell'Ottocento il poeta tendeva a costruire frasi complesse, in quanto la comunicazione era riservata solo alle persone culturalmente superiori: raramente si utilizzava la costruzione sintattica del linguaggio comune. Nel Novecento, invece, il poeta semplifica il suo linguaggio, ma non per necessit\u00e0 di semplicit\u00e0, ma perch\u00e9 vengono infrante molte regole della punteggiatura, della sintassi e della collocazione delle parole nella frase. Confronter\u00f2 ora due poesie di due grandi autori italiani: Leopardi(Recanati) e Ungaretti, vissuti rispettivamente nell'Ottocento e nel Novecento. La poesia di Leopardi si intitola \u201cCanto notturno di un pastore errante dell'Asia\u201d e con questo componimento vuole dire che un pastore che attraversa molte difficolt\u00e0 alla fine arriva alla morte.\n\"Vecchierel bianco, infermo,\"\n\"mezzo vestito e scalzo,\"\n\"con gravissimo fascio in su le spalle,\"\n\"per montagna e per valle,\"\n\"per sassi acuti, ed alta rena, e fratte,\"\n\"al vento, alla tempesta, e quando avampa\"\n\"l'ora, e quando poi gela,\"\n\"corre via, corre, anela,\"\n\"varca torrenti e stagni,\"\n\"cade, risorge, e pi\u00f9 e pi\u00f9 s'affretta,\"\n\"senza posa o ristoro,\"\n\"lacero, sanguinoso; infin ch'arriva\"\n\"col\u00e0 dove la via\"\n\"e dove il tanto affaticar fu volto:\"\n\"abisso orrido, immenso,\"\n\"ov'ei precipitando, il tutto obblia.\"\nLa poesia di Ungaretti si intitola \u201cBosco Cappuccio\u201d, il nome di un bar dove, molto spesso, Ungaretti si recava a bere un caff\u00e8. Con la poesia sogna di tornare al bar, stando lontano dalla corrente guerra, e di sedersi sulla poltrona di velluto verde.\n\"Bosco Cappuccio\"\n\" Ha un declivio\"\n\"Di velluto verde\"\n\"Come una dolce\"\n\"Poltrona\"\n\"Appisolarmi l\u00e0\"\n\"Solo\"\n\"In un caff\u00e8 remoto\"\n\"Con una luce fievole\"\n\"Come questa\"\n\"Di questa luna.\"\nConfrontando le due poesie, ci accorgiamo che, in base agli attributi riferiti al soggetto o d altri elementi, la poesia di Leopardi ne ha ben undici, mentre quella di Ungaretti solo cinque; i complementi sono dieci nella prima poesia e otto nella seconda; in base al numero di frasi subordinate, mentre nella prima sono cinque, nella seconda troviamo solo due periodi semplici; infine solo nella seconda poesia non troviamo alcun segno di punteggiatura, neanche per indicare la fine della frase. \nNell'Ottocento, i poeti utilizzavano quindi un linguaggio aulico, cio\u00e8 molto lontano da quello comune. Lo stesso discorso pu\u00f2 essere applicato al lessico, la scelta del quale era molto ricercata proprio per distinguersi dal linguaggio comune. \nIl linguaggio pu\u00f2 essere utilizzato secondo un uso denotativo e connotativi; nel primo caso si utilizza un linguaggio secondo il modello di tutti; nel secondo caso si sa un linguaggio non per dare delle informazioni, ma per suscitare emozioni e far capire a chi legge il significato delle parole, che va oltre a quello comune.\nNel Novecento, i poeti abbandonano il linguaggio aulico dell'Ottocento, ma attribuiscono alle parole dei significati diversi; la differenza tra il significato comune e quello poetico di una parola, infatti, \u00e8 molto marcata. I poeti praticavano quindi uno scarto semantico; la semantica \u00e8 la parte della lingua che studia i significati delle parole. Per analizzare una poesia del Novecento, sono molto importanti le aree semantiche, nelle quali si raggruppano delle parole scelte dal poeta; per capire il suo messaggio, \u00e8 indispensabile capire a quale area semantica appartengano queste parole. \nLe figure retoriche sono quegli usi particolari della lingua con i quali si riesce ad attribuire ad una parola un significato che va oltre a quello comune. \nLe figure retoriche si possono dividere in due gruppi: di suono e di significato. Le figure retoriche di suono sono quelle che fanno un effetto attraverso un uso particolare del suono prodotto dalla lingua. Le principali sono: l'assonanza e la consonanza, che sono delle rime imperfette (mani\u00a0\u2013 mali); l'onomatopea, che \u00e8 una parola che riproduce un suono in parole aventi un significato onomatopeico (miagolare, abbaiare); l'alliterazione, che si ottiene riproducendo pi\u00f9 volte lo stesso gruppo di suoni; spesso troviamo l'onomatopea e l'alliterazione insieme (\u201c\u2026un fru fru fra le fratte\u2026\u201d).\nLe figure retoriche di significato sono quelle che attribuiscono alle parole significati che vanno oltre al proprio. Le principali sono: la similitudine, che \u00e8 un confronto tra due parole (Ha i capelli come il grano); la metafora, che \u00e8 la sostituzione di un termine con un altro che muta il significato alla parola a cui si riferisce (Ha i capelli di grano); la sinestesia, che \u00e8 l'associazione di due termini di diverso senso (parole calde); la metonimia, che consiste nell'utilizzare il nome della causa per quello dell'effetto (vivere del proprio lavoro)."}
{"id": "216481", "revid": "1005847", "url": "https://it.wikipedia.org/wiki?curid=216481", "title": "Europarlamentari del Regno Unito della VI legislatura", "text": "Gli europarlamentari del Regno Unito della VI legislatura, eletti in occasione delle elezioni europee del 2004, sono stati i seguenti."}
{"id": "216482", "revid": "367445", "url": "https://it.wikipedia.org/wiki?curid=216482", "title": "Efficienza (economia)", "text": "L'efficienza di un mercato \u00e8 la sua abilit\u00e0 di generare prezzi rispecchianti le informazioni disponibili sulle attivit\u00e0 finanziarie. Si possono distinguere varie categorie di efficienza:\nEfficienza allocativa.\nL'efficienza allocativa o efficienza paretiana si realizza quando l'allocazione delle risorse \u00e8 tale che non \u00e8 possibile apportare miglioramenti paretiani al sistema cio\u00e8 non si pu\u00f2 migliorare la condizione di un soggetto senza peggiorare la condizione di un altro.\nEfficienza informativa.\nNel caso dell'efficienza informativa, si possono riconoscere tre diverse situazioni:"}
{"id": "216485", "revid": "1005847", "url": "https://it.wikipedia.org/wiki?curid=216485", "title": "Europarlamentari del Lussemburgo", "text": "Gli europarlamentari del Lussemburgo dal 1979 sono i seguenti.\nLista.\nI legislatura (1979-1984).\nEuroparlamentari eletti in occasione delle elezioni europee del 1979.\nII legislatura (1984-1989).\nEuroparlamentari eletti in occasione delle elezioni europee del 1984.\nIII legislatura (1989-1994).\nEuroparlamentari eletti in occasione delle elezioni europee del 1989.\nIV legislatura (1994-1999).\nEuroparlamentari eletti in occasione delle elezioni europee del 1994.\nV legislatura (1999-2004).\nEuroparlamentari eletti in occasione delle elezioni europee del 1999.\nVI legislatura (2004-2009).\nEuroparlamentari eletti in occasione delle elezioni europee del 2004.\nVII legislatura (2009-2014).\nEuroparlamentari eletti in occasione delle elezioni europee del 2009.\nVIII legislatura (2014-2019).\nEuroparlamentari eletti in occasione delle elezioni europee del 2014.\nIX legislatura (2019-2024).\nEuroparlamentari eletti in occasione delle elezioni europee del 2019."}
{"id": "216496", "revid": "1005847", "url": "https://it.wikipedia.org/wiki?curid=216496", "title": "Europarlamentari dell'Irlanda della VI legislatura", "text": "Gli europarlamentari dell'Irlanda della VI legislatura, eletti in occasione delle elezioni europee del 2004, sono stati i seguenti."}
{"id": "216497", "revid": "125990827", "url": "https://it.wikipedia.org/wiki?curid=216497", "title": "Aermacchi MB-339", "text": "LAermacchi MB-339 \u00e8 un aviogetto monomotore biposto da addestramento avanzato e da appoggio tattico leggero prodotto dall'azienda italiana Aermacchi (dal 2012 come Alenia Aermacchi) dagli anni settanta e in dotazione principalmente all'Aeronautica Militare, che lo utilizza come addestratore basico di aviogetti al 32\u00ba Stormo, al 60\u00ba Stormo, al 61\u00ba Stormo e al 313\u00b0 Gruppo Addestramento Acrobatico.\nNella sua versione MB-339PAN \u00e8 l'attuale velivolo utilizzato dalla pattuglia acrobatica nazionale Frecce Tricolori, ed \u00e8 l'unico aereo con motore a reazione in grado di eseguire un \"Lomcov\u00e1k\". La versione MB-339A, convertita in MB-339NAT, dal 2010 viene impiegata dalla pattuglia acrobatica degli Emirati Arabi Uniti Al Fursan (The Knights).\nL'MB-339K \u00e8 la versione monoposto del velivolo, ed \u00e8 ottimizzato per l'attacco al suolo e l'addestramento operativo; esso incorpora le seguenti caratteristiche:\nStoria del progetto.\nProgettato dall'ingegner Ermanno Bazzocchi e costruito dalla Aermacchi di Varese (M=Macchi, B=Bazzocchi), la sua cellula deriva direttamente da quella di un altro famoso aereo da addestramento italiano, l'MB-326. La parte anteriore per\u00f2 fu completamente ridisegnata per permettere lo scalamento in altezza dei due posti di pilotaggio e garantire migliore visibilit\u00e0 (soprattutto in atterraggio) all'istruttore, seduto sul sedile posteriore. I primi 101 esemplari sono entrati in servizio nel 1979.\nL'aereo partecip\u00f2, come coproduzione con la Lockheed, al concorso statunitense JPATS (Joint Primary Aircraft Training System) per un addestratore avanzato bandito nel 1990, ma il concorso fu vinto nel 1995 da un aereo ad elica, il Raytheon/Pilatus Aircraft derivato dal PC-9 Mk 2 ed entrato in servizio come Raytheon T-6 Texan II, grazie anche alle non chiare condizioni poste nel bando che non specificavano se l'addestratore dovesse essere necessariamente propulso da un motore a reazione.\nLa versione K.\nLa versione K da attacco al suolo e supporto aereo ravvicinato \u00e8 progettata per fornire un semplice, economico e robusto aereo moderno e le ampie palette a geometria fissa del compressore forniscono una grande tolleranza al danno da ingestione di oggetti esterni (FOD - Foreign Object Damage); il motore richiede in generale una ridotta manutenzione; la struttura \u00e8 progettata per sopportare l'elevata fatica derivante dagli attacchi a bassa quota con una vita operativa prevista di oltre 5000 ore di volo.\nIn generale gli alettoni sono servocontrollati idraulicamente con inversione manuale, mentre gli elevoni ed il timone sono operati manualmente. L'armonia nella forza di controllo per il rollio ed il beccheggio viene mantenuta dalla velocit\u00e0 di decollo fino al limite estremo dell'inviluppo della velocit\u00e0 operativa. La velocit\u00e0 di avvicinamento e di atterraggio \u00e8 estremamente bassa, dell'ordine dei 100 nodi, e capacit\u00e0 di decollo corto (STOL) dell'ordine di 1500 piedi (500 metri). Il velivolo ha una quota di tangenza di 46\u00a0000 piedi (15\u00a0000\u00a0m) e un raggio di trasferimento di 1300\u00a0nm (2\u00a0400\u00a0km).\nPer quanto riguarda i profili di missione, nella configurazione con i soli serbatoi alari oltre a quelli interni per la ricognizione visuale armata, con i cannoni interni, ed un peso di 5050\u00a0kg, aveva un raggio di 630\u00a0km in profilo HI-LO-HI (avvicinamento ad alta quota, attacco a bassa quota, ritorno ad alta quota) dei quali gli ultimi 30\u00a0km a bassa quota con 5 minuti di attacco o sorvolo dell'obbiettivo; con profilo LO-LO-LO il raggio d'azione scendeva a 380\u00a0km.\nPer la missione Close Air Support (supporto aereo ravvicinato) con carico utile di due cannoni interni da 30\u00a0mm e 120 colpi ognuno pi\u00f9 4 bombe MK-82 da 500 libbre (227\u00a0kg) per un carico militare di 1084\u00a0kg ed un peso al decollo di 6110\u00a0kg, ha un raggio di azione con profilo HI-LO-HI di 445\u00a0km dei quali gli ultimi 30 a bassa quota e pu\u00f2 effettuare 5 minuti di attacco; con profilo LO-LO-LO ha invece un'autonomia di 325\u00a0km a parit\u00e0 di altre condizioni con il profilo precedente. In alternativa, con 6 bombe MK-82 ha un raggio di azione di 240\u00a0km, con 1556\u00a0kg di carico militare.\nNel ruolo antielicottero, con pod aggiuntivi dotati di cannoni calibro 30\u00a0mm con 120 colpi oltre ai cannoni interni, ha un raggio di azione di 185\u00a0km, con trasferimento a 5000 piedi e 350 nodi, una Combat Air Patrol di 30 minuti a 250 piedi e 10 minuti di attacco.\nNell'ulteriore ruolo di ricognizione fotografica con il profilo HI-LO-HI ha un'autonomia di 750\u00a0km con 5 minuti di fotoricognizione a 200 piedi (70\u00a0m circa) e il 95% della potenza del motore, mentre col profilo LO-LO-LO ha 415\u00a0km di raggio di azione con lo stesso schema di ricognizione. La configurazione prevista \u00e8 di un pod fotografico con quattro fotocamere Vinten 360, i due cannoni interni, due serbatoi subalari da 325\u00a0l e due missili Matra R550 Magic aria-aria, per una massa totale al decollo di 5900\u00a0kg.\nI serbatoi di combustibile sono rispettivamente nella fusoliera, il principale da 781 l e l'ausiliario da 250 l, e nelle ali, i due alle estremit\u00e0 da 500\u00a0l l'uno e i due sganciabili da 330\u00a0l posizionabili sotto i piloni 2 e 5. I serbatoi interni sono in gomma. Il combustibile viene spinto per gravit\u00e0 nel serbatoio centrale in fusoliera dal serbatoio ausiliario, mentre dai serbatoi alari tramite dell'aria in pressione prelevata dal motore e ridotta in valori di pressione per essere utilizzata nel circuito di trasferimento. Il rifornimento dei serbatoi interni e in quelli all'estremit\u00e0 delle ali pu\u00f2 essere fatto tramite il punto centralizzato o attraverso delle bocchette manualmente. Il rifornimento ai serbatoi alari dei piloni pu\u00f2 essere solo manuale. In volo la quantit\u00e0 di combustibile contenuta nei serbatoi \u00e8 indicata al pilota con un unico strumento.\nIl carrello \u00e8 irrobustito per operare in sicurezza fino a velocit\u00e0 di atterraggio di 175 nodi, e dotato di pneumatici a bassa pressione per operare anche da piste semipreparate. Il carrello \u00e8 anche dotato di circuito di emergenza che ne permette l'estensione anche in caso di guasto del circuito principale. Il ritiro del carrello a terra \u00e8 impedito da un blocco di sicurezza, con un microinterruttore posto nella gamba del carrello. Il raggio di sterzata minimo a terra \u00e8 di 8,45\u00a0m.\nL'espulsione del pilota viene assicurata da un sedile eiettabile di tipo Martin Baker MK IT-10LK, completamente automatico, con l'eiezione assistita da un razzo; il sedile in fase di espulsione sfonda il tettuccio, spesso 8\u00a0mm, tramite due ali poste sulla parte superiore del sedile. La separazione tra il pilota e il seggiolino e l'apertura del paracadute sono automatici. Come nelle altre versioni, l'accesso all'abitacolo \u00e8 garantito da gradini retraibili posti sul lato sinistro, poich\u00e9 il tettuccio \u00e8 incernierato sul lato destro dell'aereo.\nL'avionica \u00e8 costituita da\nEvoluzione.\nL'ultima versione sviluppata \u00e8 lo MB-339CD, dotato di un'avionica avanzata, di schermi polifunzionali a colori e moderni sistemi di navigazione; il progetto \u00e8 stato concepito per permettere ai piloti in addestramento di abituarsi subito al tipo di strumentazione che troveranno sui caccia di ultima generazione.\nUn'ulteriore estensione della capacit\u00e0 operativa del velivolo \u00e8 data dalla sonda per il rifornimento in volo presente in questa versione.\nIl successo commerciale dell'MB-339 non fu paragonabile a quello del suo predecessore, l'MB-326, anche a causa della concorrenza da parte di altri aerei da addestramento come l'Hawk, l'Alpha Jet e l'Aero L-39. Fu comunque scelto da Argentina, Dubai, Ghana, Malaysia, Nigeria, Per\u00f9 e Nuova Zelanda. Nel 1980 fu sviluppata una versione monoposto d'attacco, lo MB-339K, ma non ebbe successo di vendite.\nGrazie alla sua grande manovrabilit\u00e0, l'MB-339 fu scelto nel 1982 dalla pattuglia acrobatica italiana, le Frecce Tricolori, in sostituzione dei vecchi Aeritalia G-91.\nGli aerei consegnati alla Pattuglia Acrobatica Nazionale sono stati ridenominati MB-339A PAN e sono equipaggiati con impianti fumogeni (verdi, bianchi e rossi -come la bandiera italiana-) usati per evidenziare le acrobazie aeree, inoltre sono state apportate diverse migliorie ai velivoli per renderli pi\u00f9 adatti al nuovo compito. Analoghi esemplari, gi\u00e0 acquistati a suo tempo dagli Emirati Arabi Uniti, sono stati appositamente modificati ed equipaggiati per operare nella pattuglia acrobatica dell'emirato.\nImpiego operativo.\nIl Comando de Aviaci\u00f3n Naval, l'Aeronautica della Marina Argentina, \u00e8 stata il primo cliente del predecessore dell'MB-339, acquistando nel 1969 8 esemplari di MB-326GB. I 10 esemplari del MB-339 acquistati nel 1979 erano gli unici velivoli a reazione operanti dall'aeroporto di Port Stanley durante la guerra delle Falklands (in spagnolo: \"Guerra de las Malvinas\") del 1982.\nIl 21 maggio durante un volo di ricognizione di routine, l'MB-339 pilotato dal tenente Guillermo Owen Crippa fu il primo velivolo ad attaccare le forze anfibie della Royal Navy colpendo la fregata HMS \"Argonaut\". Durante il conflitto 5 velivoli furono catturati o distrutti dalle forze britanniche.\nL'Aeronautica eritrea ha impiegato largamente i suoi MB-339 in ogni genere di ruolo, da quello di addestratore a quello di caccia-bombardiere, sia contro l'aeronautica Etiope, sia contro ribelli e gruppi di contrabbandieri. Vi sono poche informazioni relative alle prestazioni in combattimento della suddetta squadriglia di aerei MB-339 (come del resto di qualunque velivolo dell'Eritrea), da considerarsi inoltre poco attendibili.\nEsiste anche la possibilit\u00e0 di montare, nelle stazioni 2 e 5, un Pod per cannone automatico DEFA 553 calibro 30\u00a0mm, con 120 colpi; in alternativa, sempre nelle stazioni 2 e 5, due Pod subalari simili a quelli da 30\u00a0mm, ma da 12,7\u00a0mm (50 BMG) con 300 colpi."}
{"id": "216504", "revid": "1005847", "url": "https://it.wikipedia.org/wiki?curid=216504", "title": "Europarlamentari della Polonia della VI legislatura", "text": "Gli europarlamentari della Polonia della VI legislatura, eletti in seguito alle elezioni europee del 2004, sono stati i seguenti."}
{"id": "216506", "revid": "1005847", "url": "https://it.wikipedia.org/wiki?curid=216506", "title": "Europarlamentari dell'Ungheria della VII legislatura", "text": "Gli europarlamentari dell'Ungheria della VII legislatura, eletti in seguito alle elezioni europee del 2009, sono stati i seguenti."}
{"id": "216512", "revid": "1005847", "url": "https://it.wikipedia.org/wiki?curid=216512", "title": "Europarlamentari del Portogallo della VI legislatura", "text": "Gli europarlamentari del Portogallo della VI legislatura, eletti in seguito alle elezioni europee del 2004, sono stati i seguenti."}
{"id": "216513", "revid": "1745361", "url": "https://it.wikipedia.org/wiki?curid=216513", "title": "Fallo", "text": ""}
{"id": "216514", "revid": "1005847", "url": "https://it.wikipedia.org/wiki?curid=216514", "title": "Europarlamentari della Grecia della VI legislatura", "text": "Gli europarlamentari della Grecia della VI legislatura, eletti in occasione delle elezioni europee del 2004, sono stati i seguenti."}
{"id": "216515", "revid": "1104133", "url": "https://it.wikipedia.org/wiki?curid=216515", "title": "I Nomadi 2", "text": "I Nomadi 2, o I Nomadi volume 2, \u00e8 una raccolta dei Nomadi, edita dalla EMI."}
{"id": "216517", "revid": "1005847", "url": "https://it.wikipedia.org/wiki?curid=216517", "title": "Europarlamentari della Slovacchia della VI legislatura", "text": "Gli europarlamentari della Slovacchia della VI legislatura, eletti in seguito alle elezioni europee del 2004, sono stati i seguenti."}
{"id": "216518", "revid": "8916", "url": "https://it.wikipedia.org/wiki?curid=216518", "title": "Pok\u00e9mon Oro", "text": ""}
{"id": "216521", "revid": "438678", "url": "https://it.wikipedia.org/wiki?curid=216521", "title": "Comuni dell'Islanda", "text": "I comuni dell'Islanda costituiscono l'unica suddivisione amministrativa del Paese, essendo le regioni e le contee prive di rilevanza politica, e ammontano a 72.\nCaratteristiche.\nI comuni sono competenti in ambito di erogazione di servizi pubblici quali scuole dell'infanzia, scuole elementari, gestione della nettezza urbana, servizi sociali, alloggi pubblici e trasporti pubblici, servizi ai cittadini anziani e persone disabili, ecc. I comuni inoltre controllano la zonizzazione e possono offrirsi di incaricarsi di altri compiti se hanno i fondi sufficienti; la loro autonomia \u00e8 garantita dalla costituzione dell'Islanda.\nI comuni sono governati da un consiglio municipale che \u00e8 eletto direttamente ogni 4 anni. Le dimensioni di questi consigli varia da 3 membri nelle municipalit\u00e0 pi\u00f9 piccole a 15 in quelle pi\u00f9 grandi. La maggior parte di queste, tranne quelle pi\u00f9 piccole in assoluto, assumono un dirigente esecutivo che pu\u00f2 essere un membro del consiglio o meno; questi dirigenti sono spesso chiamati \"sindaco\" (\"b\u00e6jarstj\u00f3ri / borgarstj\u00f3ri\") nella maggior parte dei comuni urbani ma \"dirigente comunale\" (\"sveitarstj\u00f3ri\") nei comuni rurali o misti.\nL'origine dei comuni si pu\u00f2 far risalire al primo periodo della storia islandese, quando, nel X secolo, le comunit\u00e0 rurali si organizzarono in comuni (\"hreppar\") con il principale intento di fornire aiuto ai membri pi\u00f9 poveri della societ\u00e0. Quando cominci\u00f2 l'urbanizzazione in Islanda attorno al XVIII e XIX secolo, furono create molte citt\u00e0 indipendenti (\"kaupsta\u00f0ir\"). Il ruolo dei comuni fu ulteriormente formalizzato durante il XX secolo e alla fine di questo secolo non ci fu pi\u00f9 distinzione fra i comuni urbani e quelli rurali. La tendenza dei tempi recenti \u00e8 stata quella di trasferire pi\u00f9 funzioni dallo Stato al comune, come era stato imposto dai comuni pi\u00f9 grandi. Il governo incoraggia la fusione fra comuni ma ha un atteggiamento diverso rispetto a quello di altri paesi nordici nei quali le unioni fra due comuni sono decise dallo Stato (come avviene in Danimarca in seguito alla riforma municipale del 2007.) Invece nell'isola il processo \u00e8 volontario: i comuni si organizzano fra di loro per eventuali fusioni e l'operazione deve poi essere anche ratificata dalla popolazione con un referendum. Un approccio simile \u00e8 usato nelle Isole F\u00e6r \u00d8er. Tuttavia, i comuni con meno di 50 abitanti possono essere costretti ad una fusione.\nIl numero dei comuni ha avuto l'apice alla met\u00e0 del XX secolo (229 nel 1950). Nel 1995 il loro numero si \u00e8 ridotto a 170, mentre attualmente ce ne sono 72. In quanto a popolazione, variano da 50 a 114.800 abitanti; le superfici variano da 2\u00a0km\u00b2 a 8884\u00a0km\u00b2. La popolazione media \u00e8 di 3790 abitanti.\nEx comuni.\nComuni soppressi recentemente."}
{"id": "216522", "revid": "264902", "url": "https://it.wikipedia.org/wiki?curid=216522", "title": "Lingue orientali bibliche", "text": "Le lingue orientali che concernono la Bibbia sono: l'aramaico biblico, l'ebraico e la \"koin\u00e8\" (il greco ellenistico).\nTutto l'Antico Testamento (AT) \u00e8 scritto in ebraico, tranne alcune piccole sezioni che sono in aramaico: (Libro di Geremia ; Libro di Daniele ; Esdra ; ).Oltre ad alcuni libri tramandati dalla versione greca dei LXX, probabilmente scritti prima in aramaico: (Libro di Tobia, Libro di Giuditta, Libro della Sapienza, Siracide, Libro di Baruc, Libri dei Maccabei), ma non presenti nel Tanakh; questi ultimi libri, detti \"deuterocanonici\" e accolti dal canone cattolico, sono esclusi dal canone ebraico e dalle bibbie protestanti.\nIl Nuovo Testamento (NT) \u00e8 scritto nella \"koin\u00e8\", la lingua greca parlata.\nL'ebraico.\nL'ebraico appartiene alle lingue cananaiche, a loro volta appartenenti al gruppo linguistico \u00absemitico\u00bb (A. L. Schloezer), denominato cos\u00ec in base a Genesi ss. Le lingue semitiche si dividono in tre tronconi geografici:\nTroncone semitico orientale.\nAl primo troncone semitico orientale appartiene: \nTroncone semitico nord-occidentale.\nAl secondo troncone semitico nord-occidentale appartengono: \nDialetti dell'aramaico.\nDal secolo a.C. l'aramaico si suddivide ancora in due dialetti:\na) Aramaico occidentale che comprende:\nb) Aramaico orientale che comprende: \nTroncone semitico meridionale.\nQuesto gruppo tradizionalmente comprende:\nIl greco.\nCon Alessandro Magno, il greco si diffonde in tutto il Vicino Oriente e sostituisce l'aramaico come lingua delle cancellerie e viene detto lingua \u00abkoin\u00e9\u00bb cio\u00e8 comune. In questa lingua sono scritti tutti i libri del NT.\nCon la separazione dei cristiani dalla sinagoga (fine del I secolo d.C.) il greco diventa sempre pi\u00f9 la lingua ufficiale della nuova comunit\u00e0 anche perch\u00e9 \u00e8 questa costituita prevalentemente da greci. La lingua greca per\u00f2 era conosciuta anche dagli ebrei della diaspora che non parlavano pi\u00f9 l'aramaico: ad Alessandria d'Egitto, infatti, \u00e8 in uso la \"Bibbia\" in greco, detta LXX, per gli ebrei di lingua greca.\nIl latino.\nDurante la dominazione romana anche il latino si diffuse lasciando qualche traccia di s\u00e9, anche se superficiale."}
{"id": "216523", "revid": "1862310", "url": "https://it.wikipedia.org/wiki?curid=216523", "title": "Contee dell'Islanda", "text": "L'Islanda \u00e8 tradizionalmente divisa in 23 contee, \"s\u00fdslur\", e 14 citt\u00e0 indipendenti, \"kaupsta\u00f0ir\". Oggi questa divisione non ha pi\u00f9 significato a livello amministrativo, visto che il paese \u00e8 oggi diviso in 26 magistrati che sono la maggiore autorit\u00e0 per quanto riguarda la polizia locale (eccetto a Reykjav\u00edk dove c'\u00e8 uno speciale ufficio di commissariato di polizia) e le funzioni amministrative come la dichiarazione di bancarotta o il matrimonio civile. Le giurisdizioni di questi magistrati seguono spesso le linee delle contee tradizionali, ma oggi si usa pi\u00f9 di frequente riferirsi ad essi col nome della loro sede e non con quello della contea tradizionale (come per molte province italiane) anche quando si trovano sullo stesso territorio.\nContee tradizionali.\nLe 14 citt\u00e0 indipendenti sono:"}
{"id": "216532", "revid": "1573940", "url": "https://it.wikipedia.org/wiki?curid=216532", "title": "Taeniopygia guttata", "text": "Il diamante mandarino, conosciuto anche come diamantino o erroneamente come bengalino (\"Taeniopygia guttata\" ) \u00e8 un uccello passeriforme della famiglia degli Estrildidi.\nTassonomia.\nIn passato il diamante mandarino \u00e8 stato classificato nel genere \"Lonchura\" col nome di \"Lonchura guttata\": in seguito esso \u00e8 stato spostato nel genere \"Poephila\" assieme ad altre specie di diamante australiano. Nel ventunesimo secolo esso viene ascritto al genere \"Taeniopygia\" assieme al diamante di Bichenov (che alcuni autori preferirebbero collocare in un proprio genere \"Stizoptera\", sicch\u00e9 \"Taeniopygia\" diverrebbe anch'esso un genere monospecifico col solo diamante mandarino ascritto), che nell'ambito della sottofamiglia Lonchurinae forma un clade con il diamante variopinto.\nVengono generalmente riconosciute due sottospecie di diamante mandarino:\nIl nome scientifico della specie deriva dal latino \"gutta\" (\"goccia\"), in riferimento alla caratteristica striscia nera sotto gli occhi che ricorda una lacrima che riga la faccia.\nDistribuzione ed \"habitat\".\nIl diamante mandarino \u00e8 naturalmente diffuso in ampie zone costiere dell'Australia orientale e meridionale, oltre che su varie isole della Sonda come Flores, Timor, Alor, Wetar e Sumba. Questo uccello \u00e8 stato inoltre introdotto in buona parte dell'Indonesia ed in Tasmania, dove si \u00e8 naturalizzato: grazie alla sua resistenza e adattabilit\u00e0, inoltre, popolazioni di individui sfuggiti alla cattivit\u00e0 si trovano sparse anche nell'emisfero boreale.\nL\"'habitat\" originario del diamante mandarino \u00e8 rappresentato dalle aree di savana e dalle aree secche subtropicali a copertura erbosa e con presenza sporadica di cespugli od alberi. Si tratta tuttavia di una specie molto rustica e adattabile che tollera un ampio \"range\" di temperature e pu\u00f2 vivere in ambienti che vanno dal semidesertico al temperato, passando per aree a forte disturbo antropico dove si adatta molto bene alla convivenza con l'uomo: la sua presenza \u00e8 tuttavia legata alla concomitante presenza di fonti permanenti d'acqua dolce ma in assenza di acqua dolce si \u00e8 adattato a bere acqua di mare.\nDescrizione.\nDimensioni.\nSi tratta di uccelli di piccole dimensioni, che misurano fra gli 8 e i 12\u00a0cm di lunghezza per un peso che pu\u00f2 raggiungere i 12 grammi: a parit\u00e0 d'et\u00e0, i due sessi hanno dimensioni simili. Gli esemplari domestici, anche nelle variet\u00e0 \"ancestrali\" (ossia con forma e colore immutate rispetto agli esemplari selvatici), tendono ad essere pi\u00f9 pesanti per via della nutrizione pi\u00f9 costante, arrivando ai 40 g di peso.\nAspetto.\nIl corpo \u00e8 piuttosto robusto ed arrotondato, con coda dai margini squadrati e becco tozzo e robusto.\nQuesta specie presenta un netto dimorfismo sessuale per quel che concerne la colorazione del piumaggio: ambo i sessi si presentano di colore grigio topo sul dorso, con tendenza a schiarirsi nella zona ventrale, fino a divenire bianco su ventre e sottocoda, mentre sulle ali il grigio tende a sfumare nel brunastro. La coda \u00e8 nera con bande bianche, e sotto gli occhi \u00e8 presente una caratteristica \"lacrima\" nera che raggiunge il mento e delimita due mustacchi di colore bianco sporco ai lati del becco. Il maschio di diamante mandarino presenta inoltre una caratteristica macchia di colore arancio su ciascuna guancia (anch'essa delimitata dalla \"lacrima\"), un disegno zebrato su gola e petto, dove tale disegno culmina in una banda orizzontale nera, oltre a una bavetta anch'essa nera sul mento ed una banda di color rosso mattone punteggiata di bianco sui fianchi. Il becco \u00e8 di colore arancio-rosato nella femmina, mentre nel maschio esso si presenta di colore rosso corallo: le zampe sono di color arancio in ambo i sessi.\nSono state inoltre selezionate in cattivit\u00e0 numerose varianti (circa 50 accreditate) di colore di questo uccello, fra cui \"bianco\", \"pezzato\", \"guancia nera\", \"petto nero\" etc., le cui particolarit\u00e0 sono facilmente intuibili dal nome.\nBiologia.\nSi tratta di uccelli diurni e dalle abitudini gregarie, che tendono a muoversi in piccoli stormi di almeno una decina di esemplari d'ambo i sessi, che si tengono in contatto fra loro mediante richiami emessi molto di frequente e che consistono in dei brevi cinguettii la cui complessit\u00e0 \u00e8 maggiore nei maschi, dove \u00e8 riscontrabile una diversit\u00e0 individuale del canto con similitudini direttamente proporzionali alla strettezza della parentela fra gli esemplari: ciascun maschio tende infatti a ricalcare il proprio canto su quello del proprio padre, apportando qualche piccola variante che pu\u00f2 provenire dall'ascolto di canti di altri maschi o da suoni dell'ambiente circostante. Recenti studi hanno dimostrato che esibirsi in assoli canori alle femmine \u00e8 un'esperienza gratificante per i maschi. Le femmine, invece, non sono in grado di formulare canti articolati in quanto durante lo sviluppo embrionale non avviene la produzione degli estrogeni in ormoni simil-testosteronici, i quali presiedono allo sviluppo dell'area cerebrale preposta all'evoluzione dell'abilit\u00e0 canora.\nI richiami hanno inoltre la funzione di identificare ciascun uccello nell'ambito del gruppo, con gli appartenenti allo stesso che tendono a scacciare gli estranei, specialmente durante il periodo riproduttivo.\nQuesti uccelli tendono ad essere sedentari, ma non esitano a compiere spostamenti anche di notevole entit\u00e0 in caso di scarsit\u00e0 di cibo od acqua.\nAlimentazione.\nSi tratta di uccelli principalmente granivori, che si nutrono principalmente di miglio ben maturo; tuttavia, grazie al grosso becco i diamanti mandarini sono in grado di avere ragione anche di semi molto duri, purch\u00e9 di piccole dimensioni. Altri cibi assai graditi sono frutta, verdura e bacche, mentre \u00e8 abbastanza raro che questi uccelli si cibino anche di piccoli insetti e larve: ci\u00f2 avviene specialmente durante il periodo riproduttivo e durante la muta, ossia quando \u00e8 richiesta una maggiore quantit\u00e0 di nutrienti per far fronte alla deposizione ed alla cura dei nidiacei o alla ricrescita del piumaggio.\nIn cattivit\u00e0, essi accettano di buon grado una comune miscela di semi per esotici, integrata di tanto in tanto con pezzi di frutta e verdura e pastone all'uovo. Mangiano con frequenza anche ossi di seppia o simili, in particolare gli esemplari femmina, dato che aiuta l'assunzione di nutrienti per fare le uova. \nSi tratta di uccelletti molto voraci, che tendono a nutrirsi velocemente lasciando cadere molto cibo al suolo: questo comportamento in natura risulta molto utile per la dispersione dei semi.\nRiproduzione.\nL'evento riproduttivo avviene generalmente in concomitanza con le piogge e non segue una stagionalit\u00e0 precisa, dimodoch\u00e9 i diamanti mandarini sono in grado di riprodursi non appena le condizioni atmosferiche si mostrino favorevoli. Il corteggiamento consiste in una serie di richiami vocali anche elaborati da parte del maschio, che al contempo si esibisce in una sorta di danza fatta di saltelli attorno alla femmina: una volta formatesi, le coppie restano assieme per tutta la vita, sebbene non siano rari casi di infedelt\u00e0 da parte di ambo i \"partner\". \nAmbedue i sessi collaborano nella costruzione del nido, che comincia circa una settimana prima della deposizione: mentre il maschio si occupa dell'architettura generale del nido, la femmina provvede alla sua imbottitura. Il nido ha una caratteristica forma sferica, misura circa 15\u00a0cm di diametro e si compone di vari strati di materiale filamentoso finemente intrecciato (principalmente steli d'erba e piccole radici di lunghezza inferiore ai 5\u00a0cm, ma anche lanugine, piume, foglie ed in cattivit\u00e0 sfilacci di iuta). Il nido viene generalmente ubicato in un luogo appartato e sopraelevato, come la cavit\u00e0 di un albero, il folto di un cespuglio, una tana abbandonata, o anche una cavit\u00e0 nel muro di un edificio: all'interno di esso la femmina depone dalle 2 alle 7 (nella maggior parte dei casi 5) uova di circa 15\u00a0mm di lunghezza, deponendone generalmente uno al giorno cominciando a covare attivamente solo dopo la deposizione del secondo o del terzo. Durante la cova (che dura all'incirca due settimane) il maschio tende a sorvegliare i paraggi appollaiandosi sulla sommit\u00e0 del nido e segnalando l'eventuale presenza di pericoli oppure scacciando eventuali rivali (siano essi anche i suoi stessi figli, appartenenti ad una covata precedente): ambo i sessi tuttavia dormono insieme nel nido durante la notte.\nI \"pulli\" alla nascita sono completamente implumi e si differenziano di circa un giorno d'et\u00e0 l'uno dall'altro, sicch\u00e9 in covate particolarmente numerose non \u00e8 raro che i nidiacei pi\u00f9 grandi si discostino anche di una settimana dagli ultimi schiusi, il che spesso porta alla morte per inedia di questi ultimi, incapaci di competere adeguatamente per il cibo. Come anche negli altri estrildidi, i nidiacei posseggono un disegno particolare e papille in rilievo sul palato, queste caratteristiche che essendo specie-specifiche permettono ai genitori di riconoscerli come conspecifici e di stimolare l'imbeccata vedendo il becco aperto. I diamantini sono genitori solerti ed imbeccano frequentemente i propri \"pulli\", con entrambi i genitori che si alternano in questa operazione.\nAi nidiacei cominciano a spuntare le prime penne attorno alla settimana di vita, mentre tra le due e le tre settimane dalla schiusa essi cominciano generalmente ad avventurarsi fuori dal nido e, qualche giorno dopo, ad involarsi. Essi continuano tuttavia a passare la notte nel nido assieme ai genitori per altre due settimane dopo l'involo, quando si allontanano volontariamente oppure vengono scacciati in maniera aggressiva dai genitori in procinto di portare avanti una nuova nidiata.\nGli esemplari giovani si presentano solitamente di colorazione molto simile a quella delle femmine, eccezion fatta per il becco, che, nella maggior parte dei casi, \u00e8 di colore nero fino al mese di vita, quando esso assume la colorazione tipica del sesso dell'animale: le guance del maschio cominciano a colorarsi attorno ai due mesi dalla schiusa.\nLa maturit\u00e0 sessuale viene raggiunta dopo i tre mesi, con le femmine che a parit\u00e0 d'et\u00e0 tendono ad accoppiarsi pi\u00f9 tardi.\nL'aspettativa di vita del diamante mandarino in natura si aggira attorno ai 2-3 anni, mentre in cattivit\u00e0 questi animali sono pi\u00f9 longevi e vivono fino a 11 anni.\nRapporti con l'uomo.\nIl diamante mandarino, in virt\u00f9 della sua rusticit\u00e0 e resistenza, unite alla bella colorazione ed alla vivacit\u00e0, viene allevato e riprodotto in cattivit\u00e0 da secoli. Proprio in virt\u00f9 della facilit\u00e0 di riproduzione, alla monogamia che rende possibile l'allevamento di numerosi esemplari in un unico ambiente ed alla velocit\u00e0 del ciclo vitale, questo uccello viene utilizzato anche come organismo modello nella ricerca scientifica, in particolare per quello che concerne il sistema uditivo ed il meccanismo di raccolta ed immagazzinamento dati nel cervello.\nConservazione.\nNelle aree dove \u00e8 naturalmente diffuso, il diamante mandarino \u00e8 molto comune e ben rappresentato, tanto da essere considerato come \"a rischio minimo\" dallo IUCN. Le popolazioni di questo uccello soffrono tuttavia l'inquinamento, la distruzione dell\"'habitat\" e la pressione predatoria da parte di altri animali (soprattutto topi e ratti che depredano i nidi, ma anche dasiuri).\nPur non essendo minacciato, il diamante mandarino (come anche tutte le specie native) nella sua forma selvatica \u00e8 protetto in Australia dal 1960 e ne viene severamente proibita l'esportazione, a meno di specifiche deroghe concesse dal governo."}
{"id": "216534", "revid": "1782831", "url": "https://it.wikipedia.org/wiki?curid=216534", "title": "Enrico Brizzi", "text": "Biografia.\nNato e cresciuto a Bologna, figlio di un docente universitario di Storia moderna e di un'insegnante, Brizzi ha spesso dichiarato (e scritto) in passato d'essere nato invece a Nizza, in Francia, da genitori italiani, nonch\u00e9 di essere stato studente di Fisica; nonostante abbia poi rivelato che tali affermazioni erano effettivamente false, il fatto che il suo romanzo \"Bastogne\" sia ambientato proprio a Nizza, e che la scrittura dimostri una conoscenza approfondita del luogo, ha per molto tempo contribuito non poco ad alimentarne la presunta veridicit\u00e0. Da adolescente ha frequentato il Liceo Galvani di Bologna ed \u00e8 stato redattore delle fanzine \"Perle ai porci\" e \"River Phoenix.\" Ha studiato Scienze della comunicazione all'Universit\u00e0 di Bologna, dove ha superato l'esame di semiotica avendo come professore Umberto Eco: la sua tesina sugli aspetti semiologici del fenomeno 883 gli valse il 30 e lode. Dopo aver abbandonato l'universit\u00e0 a un esame dal completamento del ciclo, nel 2014 ha ripreso gli studi, a vent'anni dalla prima iscrizione all'ateneo bolognese, ha dato l'ultimo esame e ha conseguito la laurea con il voto di 110.\nNel 1994 vince il concorso per nuovi narratori del mensile \"King\" (ERI Edizioni Rai) e nello stesso anno, non ancora ventenne, pubblica il suo primo romanzo \"Jack Frusciante \u00e8 uscito dal gruppo\", tradotto in ventiquattro paesi e divenuto film nel 1996. Si tratta, tanto dal punto di vista del successo commerciale quanto dell'impatto sul costume giovanile, di uno degli esordi pi\u00f9 rilevanti nella narrativa italiana del dopoguerra; il libro \u00e8 fondato sulla personale esperienza di vita, tra famiglia e amici, e nel protagonista si pu\u00f2 facilmente ravvisare lo stesso Brizzi. Dopo questo successo l'autore viene invitato al Maurizio Costanzo Show e tra il 1994 e il 1995 organizza, con il supporto musicale della band bolognese Frida Frenner, dei reading di pagine tratte dal romanzo d'esordio. Dopo la chiusura di \"King\" Brizzi collabora con il periodico satirico \"Cuore\" e con la rivista \"Comix\".\nAl romanzo di esordio l'autore fa seguire \"Bastogne\" (una delle opere pi\u00f9 rilevanti della scena pulp italiana, che fa di Brizzi uno dei principali rappresentanti del gruppo di scrittori definiti \"I Cannibali\"), storia del nizzardo Ermanno Claypool e dei suoi amici teppisti in rivolta contro una societ\u00e0 perbenista. Sulla copertina originale del libro compariva una vignetta-ritratto di Zanardi opera di Andrea Pazienza, e nel 2006 il romanzo ha ispirato l'omonima \"graphic novel\" disegnata da Maurizio Manfredi e dedicata allo stesso Pazienza e Stefano Tamburini. Per promuovere il libro Brizzi presenta, tra il 1996 e il 1997, un'altra serie di reading insieme al gruppo musicale fiorentino De Glaen, con il nome comune di Sub-booteo Experience, e collabora con la stessa band scrivendo il testo e prestando la voce al brano \"Spageti boloniese\" (presente nell'album \"De Glaen II\").\nIl suo terzo romanzo, \"Tre ragazzi immaginari\" (1998), \u00e8 ispirato nella struttura dal racconto di Charles Dickens \"Canto di Natale\", e tra atmosfere cronachistiche e carnascialesche medievali completa, insieme ai primi lavori, un'ideale trilogia della giovinezza. I primi tre volumi sono stati riediti nel 2005 sotto forma di cofanetto, insieme al quarto romanzo \"Elogio di Oscar Firmian e del suo impeccabile stile\" (1999). Collabora con \"La Stampa\" e con il supplemento \"Scuola\" del \"Corriere della Sera\"; conduce un programma radiofonico su Radio Tre, \"Giornate in classe\". Dopo un volume di racconti scritti insieme all'autore noir bolognese Lorenzo Marzaduri, \"L'altro nome del rock\", e \"Razorama\", un \"esperimento di cover elettrica di Joseph Conrad\" ambientato in Madagascar, che segnano il passaggio dell'autore alla Arnoldo Mondadori Editore, Enrico Brizzi pubblica nel 2005 il romanzo di viaggio \"Nessuno lo sapr\u00e0. Viaggio a piedi dall'Argentario al Conero\", ispirato a una reale camminata fra Tirreno e Adriatico compiuta dall'autore l'anno precedente. Dal tour di presentazione del libro insieme alla band bolognese Frida X \u00e8 nato un disco, \"Nessuno lo sapr\u00e0. Reading per voce e rock'n'roll band\".\nNel 2006 \u00e8 autore di alcuni testi e produttore esecutivo (insieme ad Andrea Pallavicino) per l'album \"Il mondo \u00e8 lucido\" della band Frida X. L'anno successivo scrive \"Fantasmi\", un racconto originale ispirato alla traccia omonima dei Marlene Kuntz, presente nel booklet dell'album \"Uno\".\nNel maggio 2007 ha pubblicato il romanzo \"Il pellegrino dalle braccia d'inchiostro\", che vede quattro amici in marcia attraverso le Alpi e decisi a fuggire da un inquietante pellegrino tedesco coperto di tatuaggi. Nel novembre 2008 ha dato alle stampe per l'editore Laterza una raccolta di sette racconti dedicata alla propria citt\u00e0, dal titolo \"La vita quotidiana a Bologna ai tempi di Vasco\", ristampata due volte nel giro di quindici giorni. Sempre del 2008 \u00e8 il romanzo ucronico \"L'inattesa piega degli eventi\", ambientato nel 1960, in un mondo dove l'Italia fascista ha rotto in tempo l'alleanza con Adolf Hitler uscendo dalla Seconda guerra mondiale come potenza vincitrice; si tratta del primo volume della cosiddetta \"Epopea fantastorica italiana\".\nNel novembre 2009 pubblica il romanzo \"La nostra guerra\", prequel de \"L'inattesa piega degli eventi\". Nell'ottobre 2010 esce per Laterza la cronistoria \"La vita quotidiana in Italia ai tempi del Silvio\", che ripercorre le vicende politiche e televisive degli ultimi 25 anni, contrappuntate dai racconti di prima mano dell'autore alle prese con i protagonisti della tv pubblica e privata. Dai testi nasce uno spettacolo con la band bolognese Yuguerra, che porta nella primavera 2011 alla pubblicazione del cd \"La vita quotidiana in Italia\" per l'etichetta Irma Records, ai quali partecipano in qualit\u00e0 di ospiti l'ex CCCP, CSI e PGR Giorgio Canali, Freak Antoni degli Skiantos, Steno dei Nabat, membri del collettivo Wu Ming e Gianluca Morozzi.\nNel maggio 2011 vengono presentati il romanzo \"Gli psicoatleti\", parzialmente ispirato al viaggio a piedi dell'anno precedente, e il film-documentario \"Italica 150\", firmato dalla regista Serena Tommasini Degna. In occasione del Salone del Libro di Torino del 2012, pubblica il terzo volume di racconti per Laterza, dal titolo \"La legge della giungla\", basato sugli anni da scout. Nella stessa primavera Brizzi presenta un nuovo circuito per camminatori denominato \"Gran Giro psicoatletico d'Italia\", coprendo il primo dei quattro itinerari che lo compongono: il \"Giro della libert\u00e0\" da Roma a Venezia, 750 chilometri sulle orme di Anita e Giuseppe Garibaldi. Il 20 novembre 2012, nel giorno del suo trentottesimo compleanno, presenta alla stampa \"Lorenzo Pellegrini e le donne\", il terzo capitolo della \"Epopea fantastorica italiana\". Il volume esce per Italica edizioni. Al Salone Internazionale del Libro di Torino del 2013 Brizzi presenta la raccolta di racconti \"L'arte di stare al mondo\", in uscita per Mondadori Electa. Nella primavera dello stesso anno, \u00e8 la volta del secondo viaggio a piedi del Gran Giro psicoatletico d'Italia, il \"Giro delle Tre Venezie\" da Venezia a Riva del Garda via Trieste e Trento, con un percorso che si snoda attraverso i luoghi-chiave della prima guerra mondiale.\nNella primavera 2014 Brizzi firma insieme alla regista Serena Tommasini Degna il documentario \"Alta via dei Parchi\", dedicato all'omonimo percorso escursionistico istituito dalla regione Emilia-Romagna. Al Salone Internazionale del Libro dello stesso anno presenta la raccolta di racconti d'argomento ciclistico \"In piedi sui pedali\" (Mondadori), che vincer\u00e0 nel luglio 2015 il Premio Bancarella Sport. Nell'autunno del 2014, pubblica per Laterza il libro illustrato per ragazzi \"Milo e il segreto del Karakorum\", ispirato alla spedizione del 1909 del Duca degli Abruzzi; il 2 dicembre esce invece per Mondadori la biografia del ciclista Vincenzo Nibali. Nel 2015 pubblica per Laterza \"Il meraviglioso giuoco. Pionieri ed eroi del calcio in Italia (1887-1926)\", saggio storico di taglio narrativo dedicato ai primi quarant'anni del calcio in Italia. Nel novembre 2015 pubblica per Mondadori il romanzo \"Il matrimonio di mio fratello\". Nel giugno 2016, in concomitanza con i Campionati europei di calcio, viene presentato il seguito de \"Il meraviglioso giuoco\": il nuovo volume in uscita per Laterza \u00e8 intitolato \"Vincere o morire. Gli assi del calcio in camicia nera (1926-1938)\". L'anno successivo esce per Ponte alle Grazie, in collaborazione con il Club Alpino Italiano, \"Il sogno del drago\", testo narrativo che ripercorre il viaggio verso Santiago. Nel 2018 pubblica per Mondadori il romanzo \"Tu che sei di me la miglior parte\", nel quale riprende le ambientazioni bolognesi di \"Jack Frusciante \u00e8 uscito dal gruppo\"\nNell'estate 2019 pubblica il suo primo libro noir, \"Gli amici di una vita\", per Edizioni Theoria, capitolo iniziale di una trilogia ambientata a Rimini. Nello stesso anno esce per Mondadori il romanzo \"Il diavolo in Terrasanta\", ispirato al viaggio compiuto nel 2008, seguito nell'autunno da due volumi per ragazzi che hanno per protagonisti due futuri campioni del calcio italiano: \"Felix e l'estate perfetta\" e \"Pepp il mago di Porta Vittoria\", entrambi pubblicati da DeA Planeta e dedicati rispettivamente a Felice Borel e Giuseppe Meazza, bandiere di Juventus e Inter. Nel 2020 pubblica per Ponte alle Grazie \"L\u2019estate del Gigante\", ispirato all\u2019esperienza del Tour del Monte Bianco, e \"Buone notizie dal Vecchio Mondo\", ispirato a un viaggio in bicicletta lungo il Danubio.. In seguito esce \"Il caso Fellini\", secondo capitolo della trilogia noir ambientata a Rimini. Nello stesso anno collabora alla serie di podcast \"Cammini\", in cui racconta gli itinerari italiani ed europei da percorrere a piedi. L'8 aprile 2021 \u00e8 uscito il romanzo \"La primavera perfetta\", edito da HarperCollins Italia.\nNel gennaio del 2022 Enrico Brizzi cura la traduzione del fumetto \"La bici di Bartali\" (HarperCollins Italia) di Megan Hoyt, con le illustrazioni di Iacopo Bruno.\nPremi e riconoscimenti.\nPer \"Jack Frusciante \u00e8 uscito dal gruppo\":\nPer \"Il pellegrino dalle braccia d'inchiostro\":\nPer \"L'inattesa piega degli eventi\":\nPer \"In piedi sui pedali\":"}
{"id": "216536", "revid": "125099783", "url": "https://it.wikipedia.org/wiki?curid=216536", "title": "Sistema di Law", "text": "Il sistema di Law, o sistema del Mississippi, \u00e8 un sistema monetario e finanziario adottato in Francia durante la reggenza del duca d'Orl\u00e9ans (1715 \u2013 1723). Fu messo in atto da John Law, economista e finanziere di origini scozzesi stabilitosi in Francia. Il sistema durer\u00e0 dal 1716 al 1720 terminando con un tracollo.\nLa sua teoria monetaria, critica verso la moneta metallica e favorevole alla moneta cartacea, \u00e8 stata a lungo trascurata, a causa del fallimento del sistema.\nContesto storico del sistema di Law o \"del Mississippi\".\nNel 1694 venne fondata la Banca d'Inghilterra con l'intento di finanziare la guerra che Guglielmo d'Orange conduce contro Luigi XIV. Nello stesso periodo, le grandi compagnie commerciali come la Compagnia delle Indie Orientali, la Compagnia reale d'Africa e pi\u00f9 tardi la Compagnia dei mari del Sud erano in forte crescita grazie al monopolio del commercio con le colonie britanniche. Il monopolio venne loro accordato dallo Stato in cambio di un contributo al finanziamento della guerra contro la Francia.\nGli attivi finanziari, come i titoli di Stato e le azioni delle compagnie private iniziarono ad entrare in concorrenza, come riserve di valore, alle monete in oro e in argento. La Banca d'Inghilterra inizi\u00f2 ad emettere biglietti che entrano ugualmente in competizione, quale mezzo di scambio e di pagamento, con le monete metalliche.\nIl successo della Banca d'Inghilterra e delle grandi compagnie commerciali molto probabilmente influenzarono le idee monetarie e le pratiche finanziarie di Law. Anche le condizioni economiche della Scozia e della Francia, da lui studiate, marcate dalla stagnazione economica per sotto-impiego delle risorse, scarsit\u00e0 di moneta e indebitamento pubblico eccessivo influirono sul pensiero economico di Law.\nLa Francia di Luigi XIV era sprofondata in una crisi monetaria (scarsit\u00e0 di moneta e conseguente tassi d'interesse elevati) e in una crisi finanziaria (insostenibilit\u00e0 del debito pubblico, provocato dalle frequenti guerre condotte da Luigi XIV).\nLe 4 fasi del sistema di Law.\nLaw, desideroso di realizzare i propri progetti finanziari, non ottenne ascolto in Inghilterra. Fu la Francia, sotto la reggenza del duca Filippo II d'Orl\u00e9ans, a dargli la possibilit\u00e0 di mettere in pratica le proprie idee. Le idee di Law sembravano suggerire una geniale soluzione: egli avrebbe cercato al contempo di risanare le finanze pubbliche francesi e di favorire l'offerta monetaria attraverso l'introduzione della carta-moneta. Le misure intraprese da Law sarebbero state note come \"Sistema di Law\" o \"Sistema del Mississippi\" realizzato progressivamente in quattro fasi.\nPrima fase.\nIstituzione nel 1716 della Banque G\u00e9n\u00e9rale, banca commerciale privata che sarebbe diventata in seguito una sorta di banca centrale, la cui funzione principale era di emettere banconote (moneta cartacea) in sostituzione della moneta metallica in circolazione. Fatto importante: queste banconote erano riconosciute dallo Stato in pagamento delle imposte, il cui sistema di raccolta viene razionalizzato da Law.\nSeconda fase.\nCentralizzazione delle compagnie coloniali commerciali francesi sotto un'unica societ\u00e0: la Compagnia d'Occidente, che diventer\u00e0 pi\u00f9 tardi la Compagnia delle Indie, nota come Compagnia del Mississippi. La Compagnia deteneva il diritto esclusivo di sfruttare le potenziali risorse minerarie e agricole della Louisiana, colonia francese. La Compagnia venne implicata nella gestione del debito pubblico: i detentori di titoli di Stato potevano infatti convertirli in azioni della stessa. Ci\u00f2 permetteva di ristrutturare il debito pubblico allungandone la scadenza e riducendo il tasso di interesse. Le aspettative legate al potenziale sfruttamento delle risorse in Louisiana stavano perci\u00f2 a fondamento di questa ristrutturazione ed incentivano gli investitori a cedere titoli pubblici contro queste azioni.\nTerza fase.\nInterazione fra politica monetaria e operazioni di gestione del debito pubblico attraverso l'avvicinamento delle operazioni svolte dalla Banca con quelle della Compagnia (le due societ\u00e0 saranno riunite nel 1720). Law utilizz\u00f2 la Banca per accrescere la massa monetaria: la liquidit\u00e0 che ne risult\u00f2 viene utilizzata per acquistare azioni della Compagnia, il cui valore fu al rialzo e venne sostenuto dall'incremento della massa monetaria. Fra il 1718 ed il 1720, vennero continuamente emesse nuove serie di azioni (madre, figlia, nipote,\u2026), costantemente sostenute dall'incremento della massa monetaria. Il valore delle azioni della Compagnia pass\u00f2 rapidamente da 500 lire tornesi a 10.000 lire tornesi.\nQuarta fase.\nUtilizzo del tasso di cambio interno per incentivare i detentori di monete metalliche a sostituirle con i biglietti bancari. Il sistema si alimentava con l'interazione fra le aspettative di crescita legate al potenziale economico della Louisiana, con la disponibilit\u00e0 crescente di biglietti monetari e con l'utilizzo di questi per acquistare azioni della Compagnia ad un valore sempre crescente. Il sistema funzionava finch\u00e9 l'incremento della massa monetaria si riversa nell'acquisto di azioni (circuito moneta-azioni). Era quanto accade nel periodo 1718 - 1720 con il valore delle azioni in forte e continua crescita. Nel momento in cui gli investitori avrebbero abbandonato il circuito moneta-azioni utilizzando i biglietti monetari per acquistare beni o monete metalliche, il sistema sarebbe crollato sotto l'esplosione dell'inflazione e la scarsit\u00e0 di monete metalliche. Law adott\u00f2 quindi varie misure per scongiurare questi comportamenti: le monete d'argento vennero svalutate rispetto ai biglietti monetari e l'oro viene demonetizzato (rivalutazione interna dei biglietti monetari rispetto alle monete metalliche). Ne consegue anche una rivalutazione della lira francese, in termini di biglietti monetari, rispetto alle monete straniere espresse in metallo (rivalutazione esterna).\nIl crollo del sistema.\nLa rivalutazione interna della lira francese e l'aumento della massa di biglietti monetari erano per\u00f2 in contraddizione. Il sistema di Law entr\u00f2 cos\u00ec in un vicolo cieco, essendo l'obiettivo di mantenere un tasso di interesse basso attraverso l'incremento della massa monetaria incompatibile con la necessit\u00e0 di rivalutare i biglietti monetari rispetto alle monete metalliche.\nIl 21 maggio 1720 Law cerc\u00f2 di risolvere il dilemma mediante un decreto che impose la riduzione programmata del valore dei biglietti monetari e delle azioni. Il pubblico, che era stato indotto a credere in un continuo aumento del valore dei biglietti e delle azioni, si sent\u00ec tradito e perse la fiducia nel sistema. Il decreto venne revocato, ma la fiducia non fu pi\u00f9 recuperata e gli investitori abbandonarono il circuito moneta-azioni. Ne segu\u00ec un tracollo nel valore dei biglietti e delle azioni che determin\u00f2 il fallimento dell'intero sistema.\nLa principale conseguenza del fallimento del sistema di Law stette nella diffidenza che la Francia manterr\u00e0 verso la cartamoneta per tutto il XVIII secolo, ritardando cos\u00ec l'innovazione finanziaria necessaria allo sviluppo economico.\nL'iniziale successo del sistema di Law indusse anche l'Inghilterra, che prima di Law aveva gi\u00e0 costituito una Banca d'Inghilterra e Compagnie commerciali con le colonie, a riprendere i principi adottati in Francia. Nel 1720 si assist\u00e9 in Inghilterra ad un crollo borsistico analogo: la South Sea Bubble.\nIl sistema in Italia.\nNel 1745 il principe Carlo Emanuele III si trov\u00f2 ad affrontare una grave crisi finanziaria: i prezzi del frumento salivano mentre il denaro scarseggiava. I suoi consiglieri, ricordando il sistema di Law, cercano di lanciare una moneta cartacea, ma senza riprodurre gli errori di Law: la carta venne garantita dal tesoro ducale. Queste furono le prime banconote stampate in Italia. Uscirono dalle presse tagli da 100, 200, 500, 1000 e 3000 lire per un totale di 6 milioni, garantiti dal Ducato di Savoia e dal Regno di Sardegna, rimborsabili in 5 anni e col diritto ad un interesse del 4%. L'emittente era \"Regie Finanze di Torino\", allora una delle pi\u00f9 forti banche in Europa. Con la legge del 26 settembre 1745 ai biglietti venne dato corso legale e dovevano essere obbligatoriamente accettati come moneta. La situazione finanziaria rientra nella normalit\u00e0 nel 1746."}
{"id": "216538", "revid": "767487", "url": "https://it.wikipedia.org/wiki?curid=216538", "title": "Trevor Rabin", "text": "\u00c8 celebre, tra l'altro, per aver suonato negli Yes dall'inizio degli anni ottanta, svolgendo un ruolo centrale nella realizzazione del fortunato album \"90125\" e del singolo di grande successo \"Owner of a Lonely Heart\".\nBreve biografia.\nOrigini.\nTrevor Rabin nacque in una famiglia di apprezzati musicisti classici a Johannesburg, Sudafrica. Mentre frequentava le scuole pubbliche nella sua citt\u00e0 natale, Rabin prese lezioni di pianoforte e a 12 anni scopr\u00ec la chitarra. I suoi genitori incoraggiarono il suo talento per la musica rock, sebbene Rabin abbia continuato per tutta la sua carriera a dimostrarsi anche un virtuoso della chitarra classica. Gli ultimi studi musicali di Rabin, all'universit\u00e0, furono di composizione classica.\nFra gli artisti che pi\u00f9 influenzarono l'approccio di Rabin al rock vanno citati Cliff Richard and the Shadows, i Beatles e Jimi Hendrix. Tuttavia, si orient\u00f2 presto verso il rock progressivo e l'hard rock, come dimostra il suo lavoro con le sue prime \"band\", The Conglomeration e Freedom's Children. Quest'ultimo gruppo componeva brani politicamente impegnati, contro il governo sudafricano e la politica dell'apartheid. Sebbene sia probabilmente eccessivo descrivere Rabin come un attivista, sembra che avesse grandi simpatie per la causa dei diritti civili. Suo cugino, Donald Woods, era direttore di un giornale e attivista politico, molto vicino tra l'altro al leader del movimento Black Consciousness, Steve Biko. Alcuni dei brani pi\u00f9 maturi di Rabin esprimono preoccupazione per la sua nazione. Tuttavia, per avere successo in Sudafrica Rabin scese al compromesso di abbandonare temi apertamente politici.\nSubito dopo il richiamo alla leva, arrivarono i primi successi di Rabin con il suo complesso Rabbitt, fondato nel 1974. Il loro primo singolo, una \"cover\" di \"Locomotive Breath\" dei Jethro Tull, fu pubblicato nel 1975, e divenne il pezzo centrale dell'album di debutto del gruppo, \"Boys Will Be Boys\", che ebbe un enorme successo in Sudafrica. L'album conteneva diversi brani scritti da Rabin con Duncan Faure. La band arriv\u00f2 a essere etichettata come \"la risposta sudafricana ai Beatles\". I quattro membri del gruppo erano considerati di bell'aspetto, e seguiti dalle teenager in una sorta di \"Rabbitt-mania\".\nL'album successivo \"A Croak and a Grunt in the Night\" (1977) presentava composizioni leggermente pi\u00f9 ambiziose. Trevor Rabin coprodusse anche \"Croak\", che vinse l'equivalente sudafricano del Grammy. Un contratto con la Capricorn per la distribuzione negli Stati Uniti procur\u00f2 ai Rabbitt una maggiore visibilit\u00e0 a livello internazionale, ma i Rabbitt non poterono andare in tour all'estero a causa della tensione fra il Sudafrica e il resto del mondo occidentale sulla questione dell'apartheid. Alla fine Rabin decise di abbandonare il Sudafrica e i Rabbitt, che incisero il loro ultimo album senza Rabin (\"Rock Rabbitt\") e poi si sciolsero.\nGiunto a Londra, Trevor Rabin registr\u00f2 un album solista dal titolo \"Beginnings\" (1978). Nel Regno Unito l'album apparve col titolo \"Trevor Rabin\".\nNel Regno Unito.\nNel 1979 Rabin emigr\u00f2 definitivamente nel Regno Unito, iniziando una carriera di produttore e \"session man\". Fra i suoi principali lavori spiccano \"Where Is The Love\" della cantante sudafricana Margaret Singana (\"Where Is The Love\") e Manfred Mann col suo gruppo Earth. Rabin trov\u00f2 anche il tempo di incidere l'album solista \"Face to Face\", andando in tour in Inghilterra come sostenitore di Steve Hillage dei Gong nei primi anni ottanta.\nN\u00e9 \"Trevor Rabin\" n\u00e9 \"Face to Face\" ebbero un grande successo commerciale, pur contribuendo a far acquistare visibilit\u00e0 al loro autore. Il terzo album, \"Wolf\" (1981), fu realizzato per la Chrysalis Records e comprendeva alcuni dei migliori pezzi di chitarra della carriera di Rabin. All'album collaborarono Ray Davies dei The Kinks (produttore), Jack Bruce (bassista) e Simon Phillips (batterista). Durante questo periodo Rabin inizi\u00f2 a interessarsi all'idea di tornare a far parte di una band. Nel frattempo si era spostato a Los Angeles con un contratto con David Geffen. Per un breve periodo consider\u00f2 l'ipotesi di entrare negli Asia di Steve Howe e Geoff Downes, ma alla fine rinunci\u00f2 a cominci\u00f2 a lavorare a un nuovo album solista.\nNegli Yes.\nMentre si trovava a Los Angeles, Rabin incontr\u00f2 Chris Squire e Alan White, bassista e batterista degli Yes, uno storico gruppo di rock progressivo che dopo alcuni anni di crisi si era finalmente sciolto. Rabin, Squire e White decisero di fondare un gruppo che si sarebbe dovuto chiamare \"Cinema\", e nel 1981 iniziarono a registrare. Al gruppo apparteneva anche Tony Kaye, il tastierista originale degli Yes (da lungo tempo sostituito da Rick Wakeman), inizialmente assunto solo per suonare dal vivo. Trevor Horn, ex Buggles e membro degli Yes per un breve periodo, fu scelto come produttore.\nFra i brani che i Cinema stavano preparando spiccava senza dubbio \"Owner of a Lonely Heart\" di Rabin; in effetti, la gran parte delle composizioni era sua. Se \"Owner\" sembrava avere tutte le carte in regola per diventare una \"hit\", c'era qualche dubbio sull'opportunit\u00e0 che a cantarla fosse lo stesso Rabin (che al momento veniva considerato il cantante ufficiale del gruppo). Fu forse per questo motivo che alla fine Chris Squire decise di far ascoltare i nastri al cantante storico degli Yes, Jon Anderson. Quando questi si disse interessato e decise di partecipare al progetto, la formazione risult\u00f2 costituita da quattro ex-Yes su cinque; il nome \"Cinema\" di conseguenza fu abbandonato e il singolo \"Owner of a Lonely Heart\" e l'album corrispondente, \"90125\", furono pubblicati col nome \"Yes\".\nIl titolo \"90125\" era semplicemente il codice dell'album nel catalogo della Atlantic Records, che lo produsse. \"90125\" vendette pi\u00f9 di qualsiasi album precedente degli Yes (oltre sei milioni di copie) e \"Owner\" entr\u00f2 nei primi posti delle classifiche di tutto il mondo. Anche il secondo singolo \"Leave It\" ebbe un ottimo successo. A completare questo trionfo, gli Yes ricevettero il Grammy per il miglior brano strumentale (intitolato, guarda caso, \"Cinema\"), e il tour che segu\u00ec l'album ebbe un'affluenza di pubblico di enormi proporzioni.\nL'uso del nome \"Yes\" per \"90125\", tuttavia, non manc\u00f2 di sollevare qualche obiezione da parte soprattutto dei fan di lunga data del gruppo. \u00c8 del tutto evidente, infatti, che lo stile di questo album abbia relativamente poco a che vedere con quelle che fino a quel momento erano considerate essere le caratteristiche distintive del \"sound\" degli Yes. Tuttavia, \u00e8 anche ragionevole pensare che senza \"90125\" gli Yes non sarebbero pi\u00f9 tornati a incidere e suonare. Inoltre \u00e8 noto che Rabin fosse, all'interno del gruppo, quello pi\u00f9 scettico rispetto all'idea di riformare gli Yes.\nNel 1986, gli Yes iniziarono a registrare un nuovo album con Trevor Horn come produttore; quest'ultimo per\u00f2 venne presto estromesso per divergenze artistiche e, pare, problemi di droga. Alla fine, Trevor Rabin prese il controllo della produzione, e l'album \"Big Generator\" fu pubblicato nel 1987. N\u00e9 l'album n\u00e9 i due singoli \"Love Will Find a Way\" e \"Rhythm of Love\" replicarono il successo di \"90125\". In ogni caso, l'album fu ben accolto da molti fan (anche alcuni fan degli Yes classici, che lo salutarono come \"pi\u00f9 progressive\" del precedente) e vendette comunque qualche milione di copie.\nIn quel periodo Jon Anderson torn\u00f2 ad allontanarsi dagli Yes, fondando il gruppo Anderson Bruford Wakeman Howe (ABWH), una sorta di \"Yes alternativi\" (i quattro membri degli ABWH corrispondevano alla formazione classica degli Yes del 1972-1973, escluso il solo Squire), cosa che innesc\u00f2 anche qualche controversia legale. Nel frattempo, Rabin realizz\u00f2 il proprio quarto album solista, \"Can't Look Away\" (1989), che includeva il singolo \"Something to Hold On To\", che vinse un Grammy per il miglior video musicale, e un altro singolo contro l'apartheid, \"Sorrow (Your Heart)\", nessuno dei quali ebbe comunque grande successo commerciale. Rabin, tuttavia, port\u00f2 l'album in tour nel 1989. Questo tour, uno dei favoriti da Rabin, \u00e8 documentato dall'album \"live\" del 2003 \"Live in LA\".\nNel 1991, gli Yes tornarono sulle scene con una formazione a otto, che includeva sia i musicisti di \"90125\" (nel frattempo ribattezzati \"Yeswest\" dai fans) sia i membri degli ABWH. Questa formazione incise, per l'Arista (l'etichetta di ABWH), l'album \"Union\". Nel tour che segu\u00ec, Rabin e il chitarrista storico degli Yes Steve Howe si trovarono insieme sulla scena, con qualche episodio di tensione fra i due. Su \"Union\" compaiono quattro brani scritti da Rabin, inclusi i due singoli \"Lift Me Up\" e \"Saving My Heart\", e la splendida \"Miracle of Life\", forse uno dei pezzi in cui Rabin si \u00e8 maggiormente avvicinato ai canoni classici degli Yes (pur reinterpretandoli in modo pi\u00f9 consono alla sensibilit\u00e0 musicale degli anni ottanta-novanta).\nNel 1992-1993 iniziarono una serie di negoziazioni fra l'etichetta Victory Music e gli \"Yeswest\". Phil Carson, a cui si deve il ritorno degli Emerson, Lake &amp; Palmer nel 1992, convinse la formazione di \"90125\" a realizzare un terzo album. Fu Trevor Rabin a produrre il risultante \"Talk\", tra l'altro il primo album della storia a usare la registrazione su hard disk, pratica oggi molto diffusa.\n\"Talk\" fu il primo album degli Yes a vedere una effettiva quanto prolifica collaborazione di Rabin e Anderson come compositori. Infatti nei precedenti lavori degli Yes \"90125\" e \"Union\", Anderson era intervenuto quando i brani erano gi\u00e0 sostanzialmente pronti. Il risultato di questa collaborazione \u00e8 piaciuto a molti fan sia di lunga data che recenti. Tuttavia, il fallimento della Victory e altri problemi secondari fecero s\u00ec che \"Talk\" risultasse un fiasco commerciale (in seguito l'album divenne persino irreperibile nei negozi di musica, caso unico all'interno del catalogo Yes).\nNel 2012 \u00e8 uscito il suo ultimo lavoro da solista intitolato \"Jacaranda\".\nDopo gli Yes.\nDopo un lungo tour mondiale, nella met\u00e0 del 1995 Rabin abbandon\u00f2 gli Yes per dedicarsi alla composizione di colonne sonore e venne sostituito nuovamente dallo storico Steve Howe.\nTrevor Rabin \u00e8 cittadino degli Stati Uniti dal 1991. Nel 1996, torn\u00f2 in visita in Sudafrica e suon\u00f2 brani degli Yes e dei Rabbitt durante il Prince's Trust Concert. In seguito, pubblic\u00f2 alcune demo di composizioni pre-\"90125\" e soliste con il titolo \"90124\", e il gi\u00e0 menzionato \"Live in LA\".\nFra le colonne sonore scritte da Trevor Rabin si possono citare quelle per i seguenti film: Delitti inquietanti, \"Con Air\", \"Homegrown - I piantasoldi\", \"Armageddon\", \"Enemy of the State\", \"Jack Frost\", \"Blu profondo\", \"Fuori in 60 secondi\", \"Il sapore della vittoria - Uniti si vince\", \"Bad Company - Protocollo Praga\", \"Il sesto giorno\", \"Due amiche esplosive\", \"Kangaroo Jack\", \"Bad Boys 2\", \"The Great Raid - Un pugno di eroi\", \"L'esorcista - La genesi\", \"Il mistero dei Templari - National Treasure\", \"Il mistero delle pagine perdute - National Treasure\", \"Coach Carter\", \"Agente Smart - Casino totale\", \"L'apprendista stregone\", \"Gli ultimi fuorilegge\".\nOltre ad aver ricevuto numerose nominazioni ai Grammy e averne vinto uno, ha anche ottenuto il premio per la colonna sonora 8 BMI e il premio alla carriera al festival del cinema di Temecula. \u00c8 sposato da vent'anni con Shelley Rabin, dalla quale ha avuto un figlio, Ryan Rabin, che ha recentemente iniziato a suonare come batterista rock a Los Angeles con i Grouplove."}
{"id": "216539", "revid": "2225", "url": "https://it.wikipedia.org/wiki?curid=216539", "title": "Sistema del Mississippi", "text": ""}
{"id": "216541", "revid": "287204", "url": "https://it.wikipedia.org/wiki?curid=216541", "title": "Lok Sabha", "text": "La Lok Sabha (Camera del popolo) \u00e8 la camera bassa del Parlamento indiano che, insieme alla camera alta, il Rajya Sabha, compone l\u2019organo legislativo indiano. La \u201cLok Sabha\u201d \u00e8, inoltre, l'assemblea parlamentare eletta con il maggior numero di votanti al mondo (pi\u00f9 di 500 milioni nelle elezioni del 2014). I membri della Lok Sabha sono rappresentanti diretti della popolazione indiana in quanto scelti direttamente da un elettorato consistente di tutti i cittadini adulti dell'India.\nDescrizione.\nLa sua dimensione massima prevista dalla costituzione \u00e8 di 552 membri, di cui un massimo di 530 rappresenta la popolazione degli stati dell'India, un massimo di 20 \u00e8 in rappresentanza della popolazione dei territori dell'unione, e 2 membri possono essere nominati dal presidente dell'India per rappresentare la comunit\u00e0 anglo-indiana, se questi ritiene che tale comunit\u00e0 non sia adeguatamente rappresentata nella Camera.\nL'et\u00e0 minima per poter far parte della Lok Sabha \u00e8 venticinque anni.\nOgni Lok Sabha viene formata con un mandato di cinque anni, finiti i quali si scioglie, a meno che non venga adottato un Proclama d'emergenza che ne estende i termini con incrementi di un anno alla volta. Il diciassettesimo Lok Sabha si \u00e8 formato nel maggio 2019.\nI seggi della Lok Sabha sono distribuiti attraverso gli stati e i territori dell'unione in modo da assicurare la rappresentanza della popolazione degli stati. L'attuale allocazione di seggi \u00e8 la seguente: (545 seggi: 543 eletti + 2 nominati)\nStati: \nTerritori dell'Unione\nI membri della Lok Sabha eleggono un portavoce che \u00e8 responsabile della condotta dei lavori dell'organo, oltre a un vice che presiede in assenza del portavoce.\nNelle sessioni normali, la Lok Sabha si riunisce dalle undici di mattina fino all'una del pomeriggio e dalle due di pomeriggio alle sei di sera. La prima ora della seduta \u00e8 dedicata al \"question time\", durante il quale i parlamentari possono indirizzare delle domande ai Ministri del Governo, che dovranno rispondere entro una determinata data.\nLa Lok Sabha ha pari potere legislativo rispetto alla camera alta del parlamento, la Rajya Sabha, ad eccezione delle leggi finanziarie, per le quali la Lok Sabha \u00e8 l'autorit\u00e0 ultima. Se legislazioni in conflitto vengono approvate dalle due camere, si tiene una seduta congiunta per appianare le differenze. In tale sessione, i membri della Lok Sabha di solito prevalgono, poich\u00e9 la Lok Sabha ha pi\u00f9 del doppio dei membri rispetto alla Rajya Sabha."}
{"id": "216543", "revid": "1543377", "url": "https://it.wikipedia.org/wiki?curid=216543", "title": "Distretti elettorali dell'Islanda", "text": "L'Islanda \u00e8 divisa in 6 distretti elettorali per la selezione dei rappresentanti all'Al\u00feingi (parlamento). La divisione corrente fu stabilita da un emendamento costituzionale del 1999 teso a bilanciare il peso delle diverse aree del paese dove alcune aree rurali poco abitate avevano peso maggiore della stessa capitale. La nuova divisione comprende tre distretti rurali (NO, NE e S) e tre urbani (RN, RS e SO). Lo sbilanciamento di voti fra citt\u00e0 e campagna esiste ancora ma una proposta di cambiamento della legge elettorale prevede misure di compensazione a favore dei distretti pi\u00f9 popolosi (come il SO) rispetto a quelli rurali (come il NO) a seconda del numero dei voti dei candidati a un seggio parlamentare.\nI distretti con il numero dei rispettivi rappresentanti (tot. 63) sono:"}
{"id": "216544", "revid": "327773", "url": "https://it.wikipedia.org/wiki?curid=216544", "title": "Regioni dell'Islanda", "text": "Le regioni dell'Islanda (\"landsv\u00e6\u00f0i\") costituiscono una suddivisione territoriale priva di rilevanza amministrativa e istituita per finalit\u00e0 statistiche, per il riparto della competenza giurisdizionale e ai fini dell'attribuzione del codice postale.\nPrima del 2003 le regioni erano anche utilizzate per le elezioni dell'Althing. Questi utilizzi (eccetto per quelli statistici) sono comunque basati su una vecchia versione delle regioni dove la citt\u00e0 di Reykjav\u00edk era una regione speciale ed i comuni limitrofi nell'odierna Regione della capitale erano parte della regione del Reykjanes, oggi nota come Su\u00f0urnes."}
{"id": "216549", "revid": "1745361", "url": "https://it.wikipedia.org/wiki?curid=216549", "title": "Turan (divinit\u00e0)", "text": "Turan era una figura della mitologia etrusca. Il suo nome significa \"la signora\", ed era la dea dell'amore, della fertilit\u00e0 e della vitalit\u00e0 Corrisponde nella mitologia romana alla dea Venere e nella mitologia greca alla dea Afrodite.\nDescrizione.\nLa radice del nome \"Turan\" \u00e8 considerata da alcuni studiosi la stessa delle parole Torre e Tiranno. Il suo nome corrispondeva a quello del nostro mese di luglio in cui si svolgevano le principali festivit\u00e0.\nLa dea era venerata su tutta la costa laziale, soprattutto a Gravisca, dove le si attribuiva la caratteristica di protettrice dei naviganti. La sua presenza \u00e8 testimoniata da iscrizioni dedicatorie scritte soprattutto da donne, in greco ed in etrusco tra il VI e il IV secolo a.C. \nEra la sposa di Laran ed era accompagnata da altre divinit\u00e0 minori chiamate Lasa.\nIn arte la troviamo rappresentata con le ali. La dea \u00e8 raffigurata su molti specchi, su uno conservato al British Museum anche con piccole ali ai piedi.\nI piccioni e i cigni neri venivano considerati i suoi animali sacri."}
{"id": "216552", "revid": "287204", "url": "https://it.wikipedia.org/wiki?curid=216552", "title": "Rolls-Royce R", "text": "Il Rolls-Royce R era un motore aeronautico 12 cilindri a V raffreddato a liquido sviluppato dall'azienda britannica Rolls-Royce Limited negli anni trenta destinato ad equipaggiare velivoli da competizione.\nStoria.\nSviluppo.\nIl motore venne progettato da Arthur Rowledge alla fine degli anni venti come proposta alla Supermarine per la sostituzione del Napier Lion che aveva equipaggiato l'idrocorsa Supermarine S.5. Reginald Joseph Mitchell, che aveva progettato l'S.5 vincitore dell'edizione del 1927 della Coppa Schneider, venne convinto che il Lion era arrivato all'apice del suo sviluppo e che per poter risultare competitivi alle successive edizioni del trofeo il suo nuovo idrocorsa avrebbe dovuto essere equipaggiato con un nuovo motore capace di erogare una potenza maggiore.\nIl primo disegno della configurazione del motore \"Racing H\", sviluppato sulla base del precedente Buzzard, venne inviato alla Supermarine il 3 luglio 1928, permettendo a Mitchell di iniziare la progettazione del nuovo S.6. Poco dopo la designazione del nuovo motore venne cambiata in \"R\" (da \"Racing\", in inglese \"da competizione\"). Il governo britannico stipul\u00f2 il contratto ufficiale con la Rolls-Royce solamente nel febbraio 1929, lasciando all'azienda solo sei mesi prima della gara della Coppa Schneider che si sarebbe disputata lo stesso anno.\nImpiego operativo.\nIl motore venne utilizzato principalmente sugli idrovolanti che presero parte alla Coppa Schneider ma anche per battere dei record di velocit\u00e0 su terra e su acqua.\nI numeri di serie di questo motore erano tutti dispari, in quanto la Rolls-Royce utilizzava tali numeri per indicare i propulsori il cui albero motore, visto di fronte, ruotava in senso antiorario. Il Rolls-Royce \"R\", numero di serie R27, fu utilizzato per battere il record di velocit\u00e0 per idrovolanti con il Supermarine S.6B che raggiunse la velocit\u00e0 di 655,8 km/h (407,5 mph). Questo record verr\u00e0 successivamente portato in Italia dal Macchi-Castoldi M.C.72 spinto dal Fiat AS.6 che raggiunger\u00e0 i 711\u00a0km/h (441,7\u00a0mph). Quest'ultimo record \u00e8 ancora imbattuto.\nIl motore \"R\" fu utilizzato anche per motorizzare il Campbell-Railton Blue Bird, prima vettura a superare le 300\u00a0mph, e la \"Thunderbolt\", vettura progettata da George Eyston che super\u00f2 alcuni record di velocit\u00e0 su terra, nonch\u00e9 sugli idroplani da record Blue Bird K3 e K4.\nTra il 1929 e il 1934 ne vennero costruiti 19. Un esemplare del motore \u00e8 attualmente conservato presso lo Science Museum di Londra.\nIn seguito il motore R servir\u00e0 da base per sviluppare il successivo Rolls-Royce Griffon.\nDescrizione tecnica.\nIl Rolls-Royce R manteneva l'architettura del Buzzard da cui derivava, 12 cilindri a V con distribuzione OHC a 4 valvole per cilindro e raffreddato a liquido.\nAveva una cilindrata di 36,582 L (2\u00a0270 in\u00b3). La potenza che poteva raggiungere il motore era di 2\u00a0530 hp (1\u00a0887 kW) con un peso di 774 kg (1\u00a0706 lb). Con il sistema di iniezione di metanolo la potenza saliva a 2\u00a0783\u00a0hp (2\u00a0075\u00a0kW)"}
{"id": "216553", "revid": "1305772", "url": "https://it.wikipedia.org/wiki?curid=216553", "title": "Template method", "text": "Il template method \u00e8 un \"pattern\" comportamentale basato su classi, utilizzato in informatica nell'ambito della programmazione orientata agli oggetti.\nQuesto \"pattern\" permette di definire la struttura di un algoritmo lasciando alle sottoclassi il compito di implementarne alcuni passi come preferiscono. In questo modo si pu\u00f2 ridefinire e personalizzare parte del comportamento nelle varie sottoclassi senza dover riscrivere pi\u00f9 volte il codice in comune.\n\"Template method\" \u00e8 uno dei \"design pattern\" fondamentali della programmazione orientata agli oggetti definiti originariamente dalla cosiddetta \"Gang of Four\", ovvero gli autori del libro \"Design Patterns\".\nApplicabilit\u00e0.\nIl pattern \u00e8 adatto nei seguenti casi:\nStruttura.\nIl pattern \u00e8 costituito da una classe astratta e da una o pi\u00f9 classi concrete che la estendono con il meccanismo dell'ereditariet\u00e0.\nIl \"pattern\" in un certo senso ribalta il meccanismo dell'ereditariet\u00e0 secondo quello che viene scherzosamente chiamato \"principio di Hollywood\": \"non chiamarci, ti chiameremo noi\". Normalmente sono le sottoclassi a chiamare i metodi delle classi genitrici; in questo \"pattern\" \u00e8 il metodo template, appartenente alla classe genitrice, a chiamare i metodi specifici ridefiniti nelle sottoclassi.\nLa seguente descrizione utilizza un diagramma UML e richiami del linguaggio Java ma \u00e8 facilmente applicabile a qualsiasi linguaggio OOP, come per esempio il C++.\ncodice_1.\nDefinisce le operazioni primitive astratte che le classi concrete sottostanti andranno ad ampliare e implementa il metodo template che rappresenta lo scheletro dell'algoritmo.\nIl metodo template pu\u00f2 contenere del codice e chiamate ad altri metodi:\ncodice_8.\nDeve implementare le operazioni primitive astratte che eredita dalla superclasse, specificando cos\u00ec il comportamento per i passi variabili dell'algoritmo. Pu\u00f2 scegliere di sovrascrivere o meno l'implementazione dei metodi \"hook\". Per tutto il resto del codice si affida all'implementazione contenuta nella codice_1.\nImplementazione.\nUna buona pratica \u00e8 proteggere sia i metodi primitivi che il metodo template. In C++ le operazioni primitive possono essere dichiarate con la parola chiave codice_10, risultando cos\u00ec accessibili solo dal metodo template. Per evitare che il metodo template venga ridefinito nelle sottoclassi lo si pu\u00f2 implementare come non virtuale, risultato che in Java \u00e8 raggiunto dalla parola chiave codice_7.\nPer evitare che la scrittura di nuove sottoclassi diventi un compito oneroso \u00e8 meglio cercare di minimizzare il numero di metodi primitivi.\nAlcuni, per convenzione, utilizzano il prefisso \"Do\" nei nomi dei metodi che devono essere ridefiniti per facilitare la loro individuazione: per esempio codice_12, codice_13 e cos\u00ec via."}
{"id": "216554", "revid": "49", "url": "https://it.wikipedia.org/wiki?curid=216554", "title": "Megatokyo", "text": ""}
{"id": "216556", "revid": "1745361", "url": "https://it.wikipedia.org/wiki?curid=216556", "title": "Forco", "text": "Forco () conosciuto anche come Forci o Forcide (), \u00e8 un personaggio della mitologia greca riconosciuto come una divinit\u00e0 primordiale che rappresenta i pericoli nascosti nelle profondit\u00e0 marine.\nGenealogia.\nViene generalmente citato come figlio di Ponto e di Gea mentre secondo altre fonti minori, sarebbe assieme a Crono e Rea, uno dei primi figli di Oceano e Teti.\nSecondo la teogonia di Esiodo \u00e8 fratello di Nereo, Taumante, Euribia e Ceto e sposando la sorella Ceto gener\u00f2 molti figli dalle sembianze di mostri marini.\nTra di essi particolare importanza ricoprono le Gorgoni (Euriale, Steno e la Medusa), nonch\u00e9 le Graie (o Forcidi) ed il drago Ladone.\nSecondo altre fonti tra i figli di Forco figurano anche Scilla le tre gorgoni ed Echidna ed Omero nell'Odissea gli assegna anche la paternit\u00e0 della ninfa marina Toosa.\nMitologia.\nNon \u00e8 certo il luogo ove Forco dimorava: secondo taluni miti il luogo era ad Arinno sulla costa dell'Acaia, secondo altri sull'isola di Cefalonia mentre altri ancora lo collocano ad Itaca."}
{"id": "216557", "revid": "1749630", "url": "https://it.wikipedia.org/wiki?curid=216557", "title": "Chiesa gallicana (Loyson)", "text": "La Chiesa gallicana \u00e8 una chiesa francese che \u00e8 stata fondata da un ex prete cattolico romano, Charles Loyson, detto \"P\u00e8re Hyacinthe\", scomunicato nel 1869 per la sua opposizione al Concilio Vaticano I. Originariamente fondata come comunione anglicana, appartiene ora alla tradizione vetero-cattolica."}
{"id": "216558", "revid": "2455", "url": "https://it.wikipedia.org/wiki?curid=216558", "title": "Infallibilit\u00e0 pontificia", "text": ""}
{"id": "216559", "revid": "1554931", "url": "https://it.wikipedia.org/wiki?curid=216559", "title": "Ciclo Diesel", "text": "Il ciclo Diesel \u00e8 un ciclo termodinamico per motori a combustione interna dove, a differenza del ciclo Otto, l'accensione della miscela non avviene attraverso una candela bens\u00ec per effetto dell'alta temperatura conseguente alla fase di compressione. Esso comprende 4 fasi o trasformazioni. L'idea di tale macchina termica fu di Rudolf Diesel che svilupp\u00f2 successivamente il motore Diesel.\nCiclo Diesel.\nIl ciclo Diesel \u00e8 composto da quattro trasformazioni:\nRendimento.\nIl rendimento massimo di un ciclo diesel dipende dal rapporto volumetrico di compressione e dal rapporto volumetrico di combustione.\nformula_1\nDove:\nComponenti e funzionamento del motore Diesel.\nComponenti.\nParti fisse:\nParti mobili:\nDiesel a due tempi.\n\u00c8 un motore che oggi viene impiegato quasi esclusivamente per la propulsione delle navi, il suo ciclo (aspirazione-compressione-espansione-scarico) viene svolto in 360\u00b0, cio\u00e8 un giro di albero motore esattamente come nei motori a due tempi.\nNon a testa calda (unidirezionale).\nLa caratteristica principale di un due tempi a ciclo Diesel \u00e8 quella di avere un'apertura di scarico (detta \"luce\") nelle pareti del cilindro (come nei motori a due tempi ad accensione comandata), questa luce \u00e8 comandata nell'apertura e nella chiusura dal passaggio del pistone.\nA causa della luce, questo tipo di motore non pu\u00f2 creare il vuoto necessario per la fase di aspirazione, quindi al motore viene abbinata una pompa (compressore volumetrico o turbo compressore) che immette nel cilindro la quantit\u00e0 d'aria necessaria al lavaggio e al riempimento del cilindro, cio\u00e8 alla sostituzione dei gas combusti con aria pura. In genere, lo scarico avviene attraverso una valvola a fungo (di grandi dimensioni, oppure attraverso pi\u00f9 valvole) disposta sopra la testata del motore, e l'immissione dell'aria di lavaggio attraverso una o pi\u00f9 luci poste alla base del cilindro.\nA testa calda.\nDifferisce dal precedente per il fatto che per immettere aria nuova non utilizza una valvola a fungo, ma i travasi che vanno dal carter motore al cilindro, esattamente come nel motore a due tempi. Quindi sulla canna del cilindro saranno presenti minimo due luci, di cui una di scarico e una di travaso.\nIl motore a testa calda (detto anche semi-diesel), a differenza del motore Diesel propriamente detto, non pu\u00f2 funzionare per autoaccensione del combustibile mediante la sola compressione (il rapporto di compressione \u00e8 infatti pi\u00f9 basso che nei Diesel), ma richiede un particolare accorgimento tecnico. La testata, infatti, \u00e8 disegnata in modo da avere una parte non raffreddata che si mantiene sempre a temperatura corrispondente a quella del rosso scuro. Il combustibile viene iniettato all'interno di questa cavit\u00e0 (detta appunto testa calda) dove si accende per contatto con le pareti incandescenti. I motori a testa calda, per il primo avviamento, avevano quindi bisogno di accessori particolari, come un bruciatore a benzina, kerosene o a gas (GPL) da utilizzare per il pre-riscaldamento della testata stessa, senza il quale l'avviamento non poteva essere effettuato. I vantaggi principali del motore a testa calda erano la grande semplicit\u00e0 costruttiva e di manutenzione, con la conseguente robustezza. Tra gli svantaggi vanno menzionati la possibilit\u00e0 della produzione di crepe sulla testata dovute al notevole stress termico cui era assoggettata, nonch\u00e9 l'aumento del consumo ai carichi parziali rispetto a quello a pieno carico.\nTale motore, per poter utilizzare un compressore volumetrico o turbo compressore, deve avere il condotto d'aspirazione che non passi per il carter, quindi che termini direttamente come una luce di travaso. Veniva usato soprattutto nei trattori o anche in applicazioni marine (motobarche o pescherecci).\nDiesel a quattro tempi.\nA differenza dei motori a ciclo Otto alimentati a benzina, dove la trasformazione avviene a volume costante, nel Diesel avviene a pressione costante. Il suo ciclo viene svolto in 720\u00b0 cio\u00e8 in due giri di albero motore. Non esistono luci ma un sistema di distribuzione costituita solitamente dal bicchierino, dall'asta, dal bilanciere e dal suo albero. L'albero a camme mediante, appunto, camme, spinge verso l'alto il bicchierino nel cui interno \u00e8 appoggiata l'asta di punteria; il bilanciere riceve cos\u00ec la spinta necessaria a premere dalla parte opposta la valvola che cos\u00ec facendo riesce ad aprirsi. Quando l'albero a camme inizia un nuovo giro, la valvola si chiude mediante una molla di richiamo. Esistono quindi valvole d'aspirazione e valvole di scarico. Vi sono tante camme quante valvole: normalmente le camme esistenti sono una per ogni valvola, ma nei motori reversibili (motori che possono essere avviati in senso contrario) ci sono due camme per ogni valvola: una camma di marcia avanti e una camma di marcia indietro.\nL'albero a camme serve quindi a comandare le valvole. Situato quasi sempre all'interno del basamento, in certi motori lo si trova anche in testa. Se l'albero \u00e8 interno gli si ricava un eccentrico per la pompa AC (alimentazione - carburante) e un ingranaggio a denti obliqui per la pompa dell'olio e per lo spinterogeno (quest'ultimo solo nei motori a benzina). Se l'albero a camme \u00e8 in testa allora esiste un mezzo albero con l'eccentrico e l'ingranaggio a denti obliqui.\nSi noti che il limite di giri di un motore a benzina (4 tempi) \u00e8 determinato dal tempo di chiusura della valvola. Il limite di giri di un motore Diesel (4 tempi) \u00e8 determinato dal tempo necessario per la combustione. Ad esempio un diesel a 2000 rpm ha disponibili per l'iniezione e la combustione 0,0025 sec.\nAccorgimenti e caratteristiche.\nPrecamera di combustione.\nNei veicoli con motore Diesel la precamera di combustione \u00e8 stata usata, per lungo tempo, per smussare le ruvidezze di questo motore e renderlo compatibile con le aspettative di confortevolezza richieste normalmente da un'automobile.\nIl carburante infatti nei motori a iniezione indiretta non viene iniettato nella parte superiore del cilindro, ma in una piccola precamera ricavata nella testata che ha un'uscita sul cielo del cilindro.\nLa combustione inizia cos\u00ec nella precamera e con l'espansione dei gas prosegue nel cilindro. Lo scopo \u00e8 evitare che si generino picchi di pressione che rendono il motore molto rumoroso, trasmettendo forti vibrazioni al telaio.\nNella testata del motore, \u00e8 disposto l'apposito alloggiamento per la \"candeletta\", una resistenza ad incandescenza che non serve per accendere la miscela come nei motori a benzina, ma permette la combustione preriscaldando l'aria o le pareti della precamera.\nIniettori.\nGli iniettori sincronizzano l'immissione del carburante con la fase del motore e ne dosano la quantit\u00e0. Il carburante immesso viene finemente polverizzato e, a contatto con l'aria della camera di combustione (che nella fase di compressione \u00e8 di circa 600-700\u00a0\u00b0C) provoca la combustione della miscela e la successiva \"fase di espansione\".\nLe tubazioni degli iniettori, che trasportano il combustibile devono avere tutte la medesima lunghezza, questo per evitare sfasamenti nell'iniezione. Per questo motivo, le tubazioni che raggiungono gli iniettori sulle teste pi\u00f9 vicine alla pompa, a volte, risultano avvolte su loro stesse.\nPompa d'iniezione.\nHa il compito di portare il gasolio agli iniettori innalzando la pressione del carburante. In questo modo la pressione vince il precarico della molla che tiene chiuso l'iniettore e il gasolio viene iniettato nel cilindro. La pompa di iniezione \u00e8 collegata alla distribuzione (talvolta anche mediante un alberino o asse), con una certa sincronia rispetto all'albero motore e all'albero a camme. La sincronia di questi organi del motore si chiama \"fase\". Le pressioni di esercizio vanno dai 200-250 bar dei motori a precamera ai 1800-2000 dei sistemi a iniettore-pompa.\nLa sovralimentazione.\nPer sfruttare ancor di pi\u00f9 la potenza specifica (detto anche rapporto cavalli-litro) del motore Diesel spesso si ricorre al sistema della sovralimentazione. Questo sistema \u00e8 quasi sempre utilizzato nei motori a ciclo Diesel moderni.\nLo scopo di questo sistema \u00e8 quello di introdurre una maggior quantit\u00e0 d'aria all'interno della camera di scoppio per poter bruciare una maggior quantit\u00e0 di combustibile per ogni ciclo.\nPer ottenere questo risultato si ricorre ad un turbocompressore (ma \u00e8 possibile impiegare anche compressori centrifughi o volumetrici azionati dal moto dell'albero motore, seppur siano ormai soluzioni in disuso), collegato mediante tubazioni al collettore di aspirazione: esso comprime l'aria che verr\u00e0 immessa poi nel cilindro. Il compressore centrifugo \u00e8 trascinato dalla turbina a gas di scarico calettata sullo stesso asse (o alberino), che espande i gas combusti in uscita dal cilindro del motore.\nBisogna tener presente che dall'altra parte del compressore centrifugo \u00e8 situato un apposito filtro per l'aria. L'aria quindi che viene aspirata dopo essere stata compressa dal compressore passa per l'intercooler, in molti casi aftercooler (che dissipa il calore ceduto all'aria durante la fase di compressione al fine di aumentarne ulteriormente la densit\u00e0) e poi per il collettore di aspirazione e viene immessa nella camera di scoppio ove avverr\u00e0 il ciclo di combustione. Se la pressione in mandata \u00e8 eccessiva si potrebbero creare danni al motore, per cui nelle turbine a geometria fissa s'interpone una valvola chiamata wastegate, che ha il compito di aprirsi (mediante un attuatore pneumatico azionato, tramite un diaframma e una molla tarata, dalla pressione della stessa aria di sovralimentazione, oppure un attuatore pi\u00f9 complesso controllato da una centralina elettronica), appunto in queste circostanze, e deviare parte dei gas di scarico prima che passino attraverso la turbina, evitando quindi che il regime di rotazione dell'albero delle giranti e quindi la pressione di sovralimentazione superino un valore critico; nelle turbine a geometria variabile tale accorgimento \u00e8 assente in quanto la velocit\u00e0 di rotazione della turbina, e quindi la pressione di sovralimentazione, vengono gestite direttamente dalla centralina del motore variando opportunamente la geometria interna della chiocciola della turbina tramite il movimento di sezioni che modificano l'angolo di incidenza del flusso dei gas di scarico sulla girante o la velocit\u00e0 di tale flusso. Tale soluzione ha anche, come conseguenza, una notevole riduzione del ritardo del turbo, garantendo una pi\u00f9 pronta risposta del motore ai bassi regimi. La maggiore sovralimentazione possibile sin dai bassi regimi, inoltre, influisce positivamente sulla curva di coppia, e la minor perdita di carico ai regimi pi\u00f9 alti, resa possibile dall'uso di una chiocciola della sezione di scarico pi\u00f9 grande, riduce la perdita di potenza determinata dall'uso di una chiocciola piccola."}
{"id": "216562", "revid": "173617", "url": "https://it.wikipedia.org/wiki?curid=216562", "title": "Discorso dei quattro punti", "text": "Il discorso dei quattro punti fu il discorso di insediamento del presidente statunitense Harry S. Truman, tenuto gioved\u00ec 20 gennaio 1949.\nIn un mondo da poco emerso dalle ombre della seconda guerra mondiale, nel quale la libert\u00e0 e i diritti umani sembravano minacciati da molte parti, il discorso fu la risposta di Truman.\nEgli incit\u00f2 sia i Democratici che i Repubblicani ad assistere le popolazioni del mondo che lottavano per la libert\u00e0 e i diritti civili, a proseguire i programmi per la ripresa economica mondiale, a rafforzare le organizzazioni internazionali e a prendere spunto dall'esperienza degli Stati Uniti per aiutare le popolazioni del mondo a trovare i mezzi per lottare contro ignoranza, malattie e disperazione.\nTalvolta i politici statunitensi\u2014in particolare i democratici\u2014si allineano alle posizioni di Truman facendo esplicito riferimento a questo discorso.\nI quattro punti.\nEstratti dal discorso, si veda il testo completo per il contesto e i dettagli.\n\"Primo, continueremo a dare il nostro supporto risoluto alle Nazioni Unite e alle agenzie ad esse associate, e continueremo a cercare nuovi modi di rafforzare la loro autorit\u00e0 ed aumentare la loro efficacia.\"\n\"Secondo, continueremo i nostri programmi per la ripresa economica mondiale.\"\n\"Terzo, rafforzeremo le nazioni amanti della libert\u00e0 contro i pericoli dell'aggressione.\"\n\"Quarto, dobbiamo imbarcarci in un nuovo e coraggioso programma per rendere disponibili i benefici delle nostre scoperte scientifiche e del nostro progresso industriale, per il miglioramento e la crescita delle aree sottosviluppate.\""}
{"id": "216564", "revid": "124643919", "url": "https://it.wikipedia.org/wiki?curid=216564", "title": "Folgorazione", "text": "La folgorazione (comunemente detta scossa) \u00e8 il passaggio di una forte corrente elettrica attraverso il corpo umano. In medicina il termine \u00e8 usato relativamente agli effetti patologici di tale fenomeno su chi lo subisce.\nIl termine elettrocuzione pu\u00f2 avere due significati:\nAccenni di elettrofisiologia.\nL'organismo animale \u00e8 costituito da cellule al cui interno \u00e8 presente una soluzione acquosa salina e da una matrice extracellulare che riempie gli spazi tra cellula e cellula, anch'essa assimilabile ad una soluzione salina. Tali soluzioni contengono quindi ioni come Na+, K+, Cl- ecc.\nPoich\u00e9 tali ioni sono presenti in concentrazione differente tra l'interno della cellula (maggiore concentrazione di K+) e l'ambiente extracellulare (maggiore concentrazione di Na+), esiste una differenza nella distribuzione delle cariche positive e negative. Ci\u00f2 comporta una differenza di potenziale elettrico tra l'interno e l'esterno delle cellule, denominato \"potenziale di riposo,\" che nei mammiferi \u00e8 pari a circa -70\u00a0mV (negativo all'interno della cellula relativamente all'ambiente extracellulare).\nSe ad una cellula viene applicata una differenza di potenziale inversa a quella di riposo, si ha un aumento del passaggio di ioni sodio verso l'interno, il che porta ad un annullamento del potenziale indotto e ad una successiva inversione. Il fenomeno, noto come \"potenziale d'azione\", si manifesta se il potenziale applicato supera una \"soglia di eccitabilit\u00e0,\" che diminuisce con l'aumentare del tempo di applicazione. Questo meccanismo \u00e8 alla base della propagazione del segnale nervoso, della percezione degli stimoli e della contrazione muscolare.\nPertanto, il passaggio di una corrente elettrica esterna attraverso il corpo, ha, tra l'altro, l'effetto di interferire con i potenziali d'azione delle cellule nervose e muscolari, alterando la trasmissione nervosa e stimolando i muscoli e gli organi attraversati.\nImpedenza del corpo, tensione e corrente.\nDal punto di vista circuitale un corpo sottoposto a differenza di potenziale elettrico costituisce un'impedenza, il cui valore varia in funzione del soggetto (fattori individuali, sesso, et\u00e0), delle condizioni della pelle (secca, bagnata, sudata) e dalla frequenza (Hz) della tensione applicata.\nIn conseguenza della legge di Ohm, la corrente circolante attraverso l'impedenza rappresentata dal corpo \u00e8 direttamente proporzionale alla tensione applicata. Poich\u00e9 gli effetti termici e biologici sono determinati essenzialmente dall'intensit\u00e0 di corrente, si ha che la tensione elettrica non \u00e8 un indice diretto della pericolosit\u00e0 dell'elettricit\u00e0. Una sorgente di tensione elevata ma con limitata riserva di carica oppure impedenza elevata pu\u00f2 non costituire un pericolo. \u00c8 il caso delle scosse elettriche subite talvolta toccando il telaio di un'automobile quando l'aria \u00e8 secca, in cui la tensione creatasi pu\u00f2 raggiungere decine di migliaia di volt.\nSoglie di pericolosit\u00e0.\nGli effetti fisiologici del passaggio di una corrente elettrica a frequenza industriale (50/60 Hz) attraverso il corpo umano sono generalmente classificati in base ai seguenti intervalli:\nIn corrente continua i predetti valori vanno corretti rispettivamente a: 2mA (soglia percezione), 40mA (soglia rilascio) e 500 mA (soglia pericolosa per ogni t.).\nSebbene la pericolosit\u00e0 di uno shock elettrico sia definita dall'intensit\u00e0 della corrente elettrica, ai fini pratici si preferisce definire soglie di tensione di rischio. In base alla norma tecnica IEC 60479-1 la soglia di tensione minima considerata pericolosa \u00e8 di 120 V in corrente continua e 50 V in corrente alternata.\nPer tensioni minori, in base alla legge di Ohm, l'impedenza del corpo umano normalmente non permette il passaggio di una intensit\u00e0 di corrente pericolosa.\nPer confronto la distribuzione dell'energia elettrica per uso domestico avviene a tensioni di 220-230 V AC in Italia, Europa e altre parti del mondo, ed a 120 V negli Stati Uniti, in Giappone e altre nazioni, ben al di sopra quindi della soglia di pericolosit\u00e0 trattandosi di corrente alternata.\nCorrente alternata e corrente continua.\nL'effetto della corrente elettrica sull'organismo cambia drasticamente se la corrente \u00e8 continua o alternata e in questo secondo caso anche in funzione della frequenza. Nel XIX secolo lo scontro tra i sostenitori della corrente continua (tra cui Thomas Alva Edison) e della corrente alternata (tra cui Nikola Tesla), cosiddetta guerra delle correnti, verteva anche sulla differente pericolosit\u00e0 intrinseca.\nLa conclusione del dibattito \u00e8 che la corrente alternata alle frequenze industriali adottate di 50 e 60 Hz costituisce un pericolo maggiore in quanto \u00e8 in grado di indurre spasmi muscolari e fibrillazione cardiaca.\nGli effetti neuroeccitanti (causa di contrazioni e percezione della \"scossa\") della corrente continua sono inferiori poich\u00e9 le cellule sottoposte ad uno stimolo continuo manifestano un effetto di \"accomodamento\", per cui la soglia di eccitabilit\u00e0 aumenta con il tempo\nEffetti fisiologici.\nIn base al variare dei parametri descritti l'effetto dell'elettricit\u00e0 sul corpo umano pu\u00f2 essere molto variabile. In generale gli effetti fisiologici diretti indotti dalla corrente elettrica sono principalmente dovuti a contrazioni muscolari involontarie (spasmi) ed effetti termici.\nParticolarmente determinante \u00e8 il percorso seguito dalla corrente elettrica nell'attraversare il corpo. Se il contatto si ha, come avviene spesso, tra mano e piede, la regione cardiaca \u00e8 parzialmente investita, se invece il contatto \u00e8 tra mano e mano o tra piede e piede il flusso di corrente che interessa il torace \u00e8 molto ridotto, tanto che la CEI (Comitato Elettrotecnico Italiano) riporta per questi percorsi un fattore di riduzione del rischio di due volte e mezzo. In alcuni casi il passaggio di corrente interessa solamente regioni periferiche del corpo, per esempio mano-avambraccio, e le eventuali conseguenze sono limitate a tale regione.\nLa scarica ad alta tensione di un fulmine tende a scorrere sulla superficie del corpo (per via della rapidit\u00e0 con cui essa insorge e si estingue e dell'effetto pelle), con una maggiore probabilit\u00e0 di arresto respiratorio.\nNel caso di una folgorazione da corrente industriale invece il danno maggiore \u00e8 a carico degli organi interni e il pericolo pi\u00f9 grave \u00e8 rappresentato dall'arresto cardiaco.\nContrazione muscolare, blocco respiratorio e fibrillazione cardiaca.\nPer correnti a frequenza industriale (50/60\u00a0Hz), un'intensit\u00e0 di alcune decine di milliampere pu\u00f2 gi\u00e0 causare spasmi muscolari dei muscoli scheletrici, sui muscoli della respirazione e sul cuore. La contrazione muscolare involontaria della mano indotta dall'elettricit\u00e0 pu\u00f2 impedire di rilasciare il conduttore se questo \u00e8 stato afferrato nel palmo. Per questo motivo, in caso di incertezza, \u00e8 buona norma toccare i cavi col dorso.\nSe una corrente alternata nell'ordine dei 50 mA attraversa il torace, \u00e8 in grado di indurre spasmi sul muscolo cardiaco (fibrillazione). In corrente continua l'intensit\u00e0 necessaria sale a 300-500 mA.\nParadossalmente, correnti alternate di 200 mA e oltre possono anche prevenire la fibrillazione, bloccando per\u00f2 il cuore per effetto delle contrazioni prodotte nei muscoli ad esso circostanti. In entrambi i casi l'azione di pompaggio \u00e8 pregiudicata, con esiti letali se non si ripristina la funzionalit\u00e0 cardiaca in tempi brevi.\nCorrenti elettriche a frequenze molto elevate, da migliaia di hertz in su, non sono in grado di provocare spasmi e quindi arresto cardiaco o respiratorio, e l'effetto termico diventa l'unico rilevante.\nEffetti termici.\nLa corrente elettrica che fluisce nel corpo genera calore per effetto Joule e pu\u00f2 provocare ustioni gravi e profonde.\nEffetti neurologici.\nL'interessamento della testa pu\u00f2 avere conseguenze a livello neurologico che spaziano da una temporanea perdita di coscienza a danni neurologici permanenti.\nTraumi indiretti.\nLo sviluppo di un arco elettrico in seguito ad un guasto pu\u00f2 rappresentare un pericolo a causa dell'elevato calore generato, l'esplosione dell'aria rapidamente riscaldata, dalla vaporizzazione di metalli e dall'intensa emissione di raggi ultravioletti. I danni prodotti all'organismo sono di tipo termico (ustioni) e meccanico (fratture, danni agli organi interni). La contrazione muscolare involontaria pu\u00f2 provocare movimenti bruschi e pericolosi, cadute e altri incidenti.\nSoccorso di un soggetto folgorato.\nNota importante: nel prestare soccorso ad una vittima di folgorazione \u00e8 fondamentale assicurarsi di avere interrotto l'energia elettrica staccando la spina o l'interruttore generale per evitare di diventare una seconda vittima. Nel caso questo non sia attuabile, si deve isolare la vittima dal conduttore con un mezzo isolante. Se per esempio il soggetto \u00e8 in contatto elettrico con un asciugacapelli, cercare di allontanare l'apparecchio con un bastone in legno ben asciutto. Non toccare l'infortunato se non si \u00e8 certi che sia isolato dalla sorgente elettrica. Nel toccare una prima volta il soggetto non afferrarlo subito con il palmo della mano, piuttosto toccarlo con il dorso delle dita. Se una tensione pericolosa \u00e8 presente, la chiusura involontaria della mano provoca l'immediato allontanamento delle dita.\nIl quadro patologico che deve essere affrontato in caso di pronto soccorso verso un soggetto vittima di folgorazione comprende:\nIl comportamento da seguire \u00e8 il seguente:\nPrevenzione.\nLa prevenzione della folgorazione si basa su tecniche di protezione passive ed attive dal contatto con le parti soggette a tensione elettrica.\nLe protezioni passive implicano opportuni materiali isolanti, dispositivi per impedire il contatto con gli alveoli in tensione delle prese elettriche, definizione della classe di isolamento e la messa a terra. La principale protezione attiva \u00e8 l'interruttore differenziale.\nApplicazione deliberata di energia elettrica.\nTortura e pena capitale.\nL'applicazione di una corrente elettrica al corpo umano \u00e8 utilizzata come forma di tortura. \u00c8 particolarmente efficace perch\u00e9 consente di dosare con precisione l'intensit\u00e0 del dolore senza avere necessariamente esiti letali. Inoltre in genere non lascia traccia di lesioni esterne sul corpo della vittima e rende pi\u00f9 difficile dimostrare il crimine.\nLa folgorazione, in questo caso chiamata elettrocuzione, \u00e8 usata per eseguire la pena capitale per mezzo della sedia elettrica. Sebbene questo utilizzo sia in declino in quanto ritenuto inumano, \u00e8 ancora legalmente utilizzato in alcuni stati degli Stati Uniti d'America.\nTerapia medica.\nUna scarica elettrica opportunamente calcolata, applicata attraverso il cervello in particolari condizioni, \u00e8 alla base della terapia elettroconvulsivante (elettroshock). Tale tecnica \u00e8 impiegata nel trattamento di alcuni disturbi neurologici.\nUna corrente continua opportunamente applicata al petto e con un determinato contenuto energetico pu\u00f2 efficacemente interrompere una fibrillazione cardiaca in atto. La tecnica \u00e8 largamente usata in casi di emergenza per mezzo di un apparecchio chiamato defibrillatore.\nL'elettrobisturi sfrutta la peculiarit\u00e0 delle correnti elettriche alternate ad alta frequenza di non influenzare la muscolatura o il sistema nervoso ma di produrre effetti termici, in questo caso sfruttati per tagliare e coagulare."}
{"id": "216567", "revid": "1226", "url": "https://it.wikipedia.org/wiki?curid=216567", "title": "Intelligent design", "text": ""}
{"id": "216570", "revid": "287204", "url": "https://it.wikipedia.org/wiki?curid=216570", "title": "Alexander Stuart", "text": ""}
{"id": "216571", "revid": "125096809", "url": "https://it.wikipedia.org/wiki?curid=216571", "title": "Certificato di credito del tesoro", "text": "I certificati di credito del tesoro (CCT) sono titoli di Stato a medio-lungo termine di durata di 7 anni emessi dal Ministero dell'economia e delle finanze per finanziare il debito pubblico.\nStoria.\nLa prima emissione di certificati di credito del tesoro della Repubblica Italiana avviene nel 1981, per il D.M. 18/3/1981 (pubblicato nella G.U. n. 81 del 23/3/1981). Si tratta di una emissione di certificati di credito dei Tesoro a trentasei mesi, con godimento 1\u00ba aprile 1981, ai sensi della legge 22 dicembre 1980, n. 888. Il tasso per la prima cedola vale il 9% semestrale e l'emissione \u00e8 per un importo totale di millecinquecento miliardi di lire.\nDescrizione.\nDa marzo 1991 vengono emessi con durata settennale, in precedenza vi sono state emissioni con scadenze molto diversificate (tra i due e i dieci anni). Vengono assegnati con asta marginale. Le aste si tengono normalmente con cadenza mensile e sono generalmente riaperture della precedente emissione dello stesso titolo. Solitamente, con cadenza annuale vi \u00e8 un'asta di emissione di nuovi titoli. I mercati secondari su cui sono scambiati sono il MOT (Mercato telematico delle obbligazioni e dei titoli di Stato) per piccoli importi (1.000 \u20ac o multipli) ed il Mercato telematico a pronti dei Titoli di Stato (MTS) per scambi superiori a 2,5 milioni di euro.\nRemunerazione.\nSono titoli di credito con rendimento a tasso variabile. Gli interessi sono corrisposti tramite cedole semestrali posticipate (vi sono stati casi, in passato, di emissioni con cedola annuale), il cui rendimento \u00e8 pari al rendimento dei BOT semestrali nell'ultima asta che precede il godimento della cedola, aumentato di uno spread che dal 1996 \u00e8 stato fissato a 15 punti base (0,15%). Il rimborso avviene alla pari in un'unica soluzione alla scadenza. \nLe commissioni di collocamento sono pari allo 0,30% e sono a carico del Tesoro.\nCCTEu.\nNel 2010 i CCT sono stati affiancati dal CCTEu. Il titolo \u00e8 sempre a tasso variabile ma \u00e8 indicizzato al tasso di interesse interbancario Euribor 6 mesi pi\u00f9 uno spread che varia dallo 0.6 per il breve periodo all'1.0 per le emissioni con scadenza pi\u00f9 lontana. La prima emissione di questa tipologia di titoli era di 5 anni, successivamente di 7.\nIl ministero del Tesoro non esclude la possibilit\u00e0 di cambiamenti al riguardo, in base alle preferenze espresse dal mercato."}
{"id": "216578", "revid": "125035864", "url": "https://it.wikipedia.org/wiki?curid=216578", "title": "\u00c9omer", "text": "\u00c9omer \u00c9adig \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Fu il diciottesimo Re di Rohan, e venne soprannominato \"\u00c9adig\", che significa \"il Benedetto\", perch\u00e9 durante il suo regno Rohan si riprese dalle ferite della guerra contro Sauron e divenne nuovamente ricca e prospera. La sua spada \u00e8 G\u00fathwin\u00eb, mentre il suo cavallo \u00e8 Zoccofuoco (\"Firefoot\").\nIl personaggio.\nCreazione.\n\u00c9omer compare per la prima volta nel capitolo secondo de \"Le due torri\", scritto tra la fine del 1941 e l'inizio del 1942. Rispetto a molti personaggi, Tolkien ebbe idee chiare su \u00c9omer fin dall'inizio, motivo per il quale quest'ultimo non ha subito cambiamenti nel corso delle varie revisioni ai capitoli de \"Le due torri\".\nAspetto.\nNella sua prima apparizione nel \"Signore degli Anelli\", \u00c9omer \u00e8 descritto come un uomo pi\u00f9 alto del normale, con luminosi occhi chiari. In un altro scritto, Tolkien dice che \u00c9omer era alto come Aragorn, quindi all'incirca 6'6 (198\u00a0cm).\nBiografia.\nGiovinezza e ascesa al trono (2991-3019 T.E.).\n\u00c9omer nacque da \u00c9omund, primo maresciallo del Mark, e di Th\u00e9odwin, sorella del re di Rohan Th\u00e9oden, nell'anno 2991 della Terza Era. Aveva una sorella pi\u00f9 giovane, \u00c9owyn, nata nell'anno 2995. Alla morte del padre nel 3002, ucciso da una banda di orchi, sua madre Th\u00e9odwin si ammal\u00f2 e mor\u00ec per il dolore. Il piccolo \u00c9omer, insieme alla sorella \u00c9owyn, pass\u00f2 allora sotto la tutela dello zio Th\u00e9oden e divent\u00f2 grande amico di suo cugino Th\u00e9odred, erede al trono di Rohan. All'epoca della Guerra dell'Anello fu il terzo maresciallo del Riddermark. Quando suo cugino cadde combattendo ai Guadi dell'Isen contro l'esercito di Saruman, \u00c9omer divent\u00f2 automaticamente erede al trono di Rohan, ma non era ben visto a Edoras, perch\u00e9 si rifiutava di eseguire gli ordini di Grima Vermilinguo, consigliere del re e fedele servo di Saruman, che non voleva che l'esercito di Rohan agisse contro le forze dello stregone. Un esempio di ci\u00f2 \u00e8 la sua disubbidienza nel lasciare passare una compagnia di Orchi nel territorio di Rohan; \u00c9omer, infatti, li insegu\u00ec e li annient\u00f2, impedendo inconsapevolmente che Pipino e Merry arrivassero nelle grinfie di Saruman.\nDopo l'arrivo di Gandalf a Edoras e la caduta del velo con cui Grima, e indirettamente Saruman, rendevano Th\u00e9oden incapace di agire e la conseguente cacciata del servitore del re, \u00c9omer riacquist\u00f2 presso la corte il suo prestigio, venendo liberato dalla sua prigionia. Guid\u00f2 cos\u00ec l'esercito di Rohan insieme ad Aragorn nella battaglia del fosso di Helm, dove Rohan risult\u00f2 vittoriosa contro le forze di Saruman. Accompagn\u00f2 poi Th\u00e9oden a Gondor e dopo la morte di questi, avvenuta nella battaglia dei Campi del Pelennor, divent\u00f2 il diciottesimo re di Rohan.\nRegno e morte (3019 T.E.-63 Q.E.).\n\u00c9omer dopo la guerra pot\u00e9 sedere sul suo trono di Edoras, inaugurando la terza linea di regnanti sul trono di Rohan. Spos\u00f2 Loth\u00edriel, la figlia del principe Imrahil di Dol Amroth, da cui ebbe un solo figlio, Elfwine. A causa del matrimonio con quest'ultima, parte del sangue elfico dei principi si diffuse nella stirpe reale di Rohan, essendo Loth\u00edriel discendente di Galador il Mezzelfo. Grande amico del re di Gondor Elessar, continu\u00f2 ad accompagnarlo in tutte le missioni belliche che il re di Gondor comp\u00ec lungo i suoi confini pi\u00f9 lontani. Mor\u00ec nell'anno 63 della Quarta Era, regnando per ben 65 anni, pi\u00f9 a lungo di tutti i predecessori, a eccezione di Aldor il Vecchio.\nAdattamenti.\nNel film \"Il Signore degli Anelli\" del regista Peter Jackson \u00e8 interpretato dall'attore Karl Urban. Il personaggio compare nel secondo e terzo film della trilogia.\nNel film non \u00e8 Erkenbrand, il capitano dell'esercito dato per disperso, che giunge infine a determinare le sorti , ma \u00c9omer. Nel romanzo invece questi ha partecipato alla battaglia da dentro le mura. Inoltre, nel film egli viene bandito, mentre nel romanzo viene semplicemente imprigionato."}
{"id": "216579", "revid": "2312", "url": "https://it.wikipedia.org/wiki?curid=216579", "title": "Datazioni radiometriche", "text": ""}
{"id": "216581", "revid": "1711941", "url": "https://it.wikipedia.org/wiki?curid=216581", "title": "\u00c9omund (maresciallo del Mark)", "text": ""}
{"id": "216584", "revid": "1718925", "url": "https://it.wikipedia.org/wiki?curid=216584", "title": "Beppe Severgnini", "text": "\u00c8 editorialista e vicedirettore del \"Corriere della Sera\", dov'\u00e8 arrivato nel 1995. Per il quotidiano ha creato il blog/forum \"Italians\" nel 1998, tiene l'omonima rubrica dal 2001, la videorubrica \"FotoSintesi\" dal 2019 e il podcast \"RadioItalians\" dal 2021. Ha diretto il settimanale \"7-Sette\" per 777 giorni, tra il 2017 e il 2019. \u00c8 stato corrispondente in Italia per \"The Economist\" dal 1996 al 2003. Dal 2013 al 2021 \u00e8 stato opinionista per \"The New York Times\". Ha scritto venti libri e condotto alcuni programmi televisivi. \u00c8 un allievo di Indro Montanelli.\nCarriera.\nAttivit\u00e0 giornalistica.\nDopo gli studi a Crema, dove consegue il diploma di maturit\u00e0 classica presso il Liceo classico Alessandro Racchetti nel 1975, e prima della laurea in Giurisprudenza, con tesi in diritto internazionale, presso l'Universit\u00e0 degli Studi di Pavia, scrive i primi articoli per il quotidiano \"La Provincia\" di Cremona e svolge un tirocinio a Bruxelles presso la Commissione della Comunit\u00e0 europea (1979/80). Nel 1981 comincia a lavorare per \"Il Giornale,\" reclutato da Indro Montanelli. Appena ventisettenne, viene inviato come corrispondente da Londra. Negli anni della crisi del regime comunista \u00e8 inviato da vari Paesi di Europa dell'Est e Asia, comprese Russia e Cina. Dopo aver lasciato \"Il Giornale\" ed aver seguito Montanelli a \"La Voce\" nel 1994, si trasferisce come corrispondente dagli USA a Washington.\nCon la fine dell'esperienza de \"la Voce\" approda nel 1995 al \"Corriere della Sera\". Il 3 dicembre 1998 apre il blog \"Italians\". Severgnini istituisce la tradizione delle \"Pizze Italians\", incontri conviviali tenuti in 104 citt\u00e0 di cinque continenti dal 1999 al 2010. Nel 2005 \u00e8 protagonista, insieme ai colleghi Marco Pratellesi e Giovanni Angeli, del lancio della nuova versione del sito del \"Corriere della Sera\"; nel 2011 crea la rubrica animata \"Tre minuti, una parola\", nella quale si propone di commentare settimanalmente un vocabolo particolarmente usato. \nAppassionato di calcio, e appassionato tifoso dell'Inter, dal 2001 al 2011 collabora settimanalmente a \"La Gazzetta dello Sport\" (con alcune rubriche, tra cui \"SportItalians\").\nIn parallelo all'attivit\u00e0 giornalistica italiana, collabora regolarmente con alcune testate internazionali, in qualit\u00e0 di commentatore in lingua inglese. Tra il 1991 e il 1993 scrive per \"The European\" e \"The Sunday Times\". Nel 1993 si trasferisce a Londra per lavorare nella redazione centrale di \"The Economist\", per cui \u00e8 poi corrispondente dall'Italia (dal 1996 al 2003). Dal 2010 al 2011 scrive alcuni \"op-ed\" per il \"Financial Times\" e dal 2013 al 2021 \u00e8 \"opinion writer\" per \"The New York Times\"\nAttivit\u00e0 letteraria.\nNei suoi libri, quasi tutti editi da Rizzoli, Severgnini affronta temi interculturali, sociali, politici, linguistici e di costume.\nDopo una raccolta di articoli pubblicata a Crema nel 1981, intitolata \"Parlar sul serio\", Beppe Severgnini trova ispirazione nell'esperienza britannica e pubblica \"Inglesi\" (1990) e \"L'inglese. Lezioni semiserie\" (1992), in cui affronta il tema del carattere, della cultura e della lingua inglese, seguiti da \"Italiani con valigia\" (1993): nato come un resoconto dell'esperienza come inviato nei paesi dell'Est europeo appena usciti dal comunismo, si trasforma in uno studio sui comportamenti dei connazionali in viaggio.\n\"Un italiano in America\" (1995), \u00e8 il tentativo di spiegare la cultura degli USA in modo originale e divertente, attraverso il racconto di un anno vissuto con la famiglia a Washington DC, nel quartiere di Georgetown. Tradotto da Giles Watson e pubblicato dalla casa editrice Doubleday con il titolo \"Ciao, America\" (2002), \u00e8 diventato \"national bestseller\" negli USA. Poco noto e mai ristampato \u00e8 il volume illustrato \"Confronti\" (1996). In \"Italiani si diventa\", uscito nel 1998, Severgnini racconta l'infanzia e la giovent\u00f9, legando la storia personale alla storia sociale dell'Italia; il libro \u00e8 stato ripubblicato nel 2015, con una nuova introduzione e cinque nuovi capitoli, corredato da \u00abillustrazioni d'autore\u00bb (oggetti e foto ritrovati in \u00ablunghe giornate di speleologia domestica\u00bb).\n\"Manuale dell'imperfetto viaggiatore\" (2000), \"Manuale dell'uomo domestico\" (2002) e \"Manuale dell'imperfetto sportivo\" (2003) sono raccolte tratte dalla sua attivit\u00e0 giornalistica, in particolare dalle rubriche per \"Qui Touring\", \"Io Donna\" (settimanale del \"Corriere della Sera\") e \"Sportweek\".\nLa passione per l'Inter lo porta a scrivere quattro libri di argomento sportivo: \"Interismi\" (2002), \"Altri interismi\" (2003) e \"Tripli interismi\" (2007), in seguito alla vittoria dello scudetto da parte della squadra milanese. Tre anni dopo, la tetralogia si conclude con \"Eurointerismi. La gioia di essere neroazzurri\" (2010), in cui Severgnini celebra la prima tripletta (scudetto, Coppa Italia e Champions League) di una squadra italiana. Nel 2019 esce \"Infiniti interismi\", raccolta di tutti gli \"scritti nerazzurri\" di Beppe Severgnini. Nel 2020 una edizione Audible aggiornata, dal titolo \"Interismi 2000 - 2020, un\u2019antologia nerazzurra.\" Nel 2021 arriva \"Inter Nos,\" per festeggiare il 19\u00ba scudetto.\nNel 2005 esce \"La testa degli italiani\", una sorta di guida - per connazionali e stranieri - al carattere nazionale. La traduzione inglese del libro (ad opera di Giles Watson), pubblicata dall'editore Doubleday nel 2006 negli USA, diventa un \"New York Times Bestseller\". Il libro viene poi tradotto in altre quattordici lingue, tra cui francese, tedesco, spagnolo, portoghese, cinese, russo, arabo e vietnamita.\nDel 2007 \u00e8 \"L'italiano. Lezioni semiserie\", in cui l'autore suggerisce con ironia e metodo regole per migliorare il proprio stile di scrittura. In occasione del decennale di \"Italians\", il 3 dicembre 2008, Severgnini presenta \"Il giro del mondo in 80 pizze\", in cui tenta di dare uno spaccato dell'emigrazione italiana che ha conosciuto in un decennio di viaggi per il mondo.\nNell'ottobre del 2010 esce \"La pancia degli italiani. Berlusconi spiegato ai posteri\", in cui individua in dieci \u00abfattori\u00bb la spiegazione del successo della politica berlusconiana. Il libro sistematizza una serie di cinque lezioni tenute da Severgnini alla \"London School of Economics\" sulla persistenza del successo di \u00abMister B.\u00bb, \"alias\" con il quale viene indicato Silvio Berlusconi. Per la prima volta \u00e8 acquistabile online in versione accresciuta (con link a immagini e video) nei formati eBook e PDF. Il libro, tradotto da Giles Watson, nel 2011 viene pubblicato negli USA con il titolo \"Mamma mia! Berlusconi Explained for Posterity and Friends Abroad\" (editore Rizzoli International).\nNel 2012, in seguito a incontri nelle scuole e interventi nelle universit\u00e0, pubblica \"Italiani di domani\", in cui identifica \u00abotto porte verso il futuro\u00bb per la generazione nata dopo il 1980 (Talento, Tenacia, Tempismo, Tolleranza, Totem, Tenerezza, Terra, Testa). In seguito alle presentazioni del libro (\u00abcento volte in sedici regioni d'Italia\u00bb), nella edizione BUR (2014) il volume viene arricchito con una nuova sezione (\u00abDodici cose che ho imparato da voi\u00bb).\nNel 2014 esce \"La vita \u00e8 un viaggio\", in cui Severgnini sceglie venti parole (da \u00abAtlante\u00bb a \u00abSipario\u00bb) per offrire \u00abqualche consiglio per la traversata di questi anni difficili\u00bb. Il libro raggiunge la vetta della classifica di vendita in Italia.\nNel 2015 \u00e8 il turno di \"Signori, si cambia\" che raccoglie i grandi viaggi ferroviari dell'autore, in quattro continenti: tra questi Atlantico-Pacifico (due volte), Sydney-Perth, viaggi in Europa e in Italia. Nel 2019 il libro esce negli USA per Berkley/Penguin con il titolo \"Off the Rails\", tradotto da Anthony Shugaar. L'edizione americana comprende anche il racconto del viaggio di nozze in Transiberiana (1986), l'ultima estate del comunismo vista da un treno (1989) e un viaggio Napoli-Londra con (una statuetta di) Donald Trump (2017). Il libro - integrato con il racconto di altri viaggi ferroviari, alcuni risalenti agli Ottanta - nel 2019 esce negli Stati Uniti con il titolo \"Off The Rails - A Train Trip Through Life\", pubblicato dall'editore Berkley - Penguin Book USA (traduzione di Anthony Shugaar).\nAlcuni di questi viaggi sono stati ispirati da una proposta del Goethe Institut nel 2010: un viaggio in treno da Berlino a Palermo con il giornalista e scrittore tedesco Mark Sp\u00f6rrle. Le impressioni dei due autori sono pubblicate su un blog e riprese in una serie di video. Nel 2011, sempre su proposta del Goethe Institut e con la collaborazione di Corriere TV, i due giornalisti intraprendono un viaggio attraverso i binari d'Europa, partendo da Mosca e arrivando a Lisbona. Nel 2012, con Karl Hoffman, Severgnini attraversa in treno gli Stati Uniti d'America da Portland (Maine) a Portland (Oregon), realizzando una striscia quotidiana su Corriere TV e un programma televisivo per La7 (\"Atlantico-Pacifico\").\nNell'ottobre 2018 Severgnini pubblica \"Italiani si rimane\" (editore Solferino) il seguito ideale di \"Italiani si diventa\", una narrazione che ripercorre la carriera giornalistica e letteraria dell'autore, cercando di trarre insegnamenti utili per il lettore. Nel 2019 esce l'edizione BUR-Rizzoli, aggiornata con una nuova introduzione intitolata \"Sei cose che ho imparato dal lavoro\".\nNel settembre 2020 arriva \"Neoitaliani\" (Rizzoli), un nuovo ritratto nazionale. Il libro, che prende le mosse dalla reazione italiana alla pandemia Covid, ruota su \"50 motivi per essere italiani\", che coprono tutti gli aspetti della nostra convivenza (dal carattere alla storia comune, dalla sanit\u00e0 all'istruzione, dall'alimentazione alla religione, dalla campagna alle citt\u00e0 etc). Il 3 maggio 2022 verr\u00e0 pubblicato negli USA (Vintage-Penguin Random House) con il titolo \"Italian Lessons\"\".\" \nL'8 marzo 2022 uscir\u00e0 \"Un italiano\", una conversazione con Francesco Paolo Figliuolo, Commissario straordinario per l'emergenza Covid-19 (editore Rizzolli).\nAttivit\u00e0 televisiva.\nDopo le prime esperienze televisive per BBC 2 e Channel 4 in Gran Bretagna negli anni Novanta, Beppe Severgnini ha ideato e condotto il programma \"Italians, cio\u00e8 italiani\" (1997) per Rai International e Rai 3, accogliendo una proposta di Renzo Arbore: una serie di trenta interviste agli italiani pi\u00f9 conosciuti nel mondo (da Umberto Eco a Dario Fo, da Roberto Baggio ad Alberto Tomba, da Gina Lollobrigida a Monica Bellucci, da Aldo Rossi a Gae Aulenti). Nel 2001 e 2002, sempre per Rai 3, dodici puntate di \"Luoghi Comuni. Un viaggio in Italia\".\nNel 2004 inizia la sua collaborazione con Sky TG24, conclusa nel 2011: per il nuovo canale satellitare conduce \"Severgnini alle 10\", un programma di interviste a personaggi del mondo dell'informazione e dei media, \"Zona Severgnini\" e \"America 2008\". Per Sky Sport segue i mondiali di calcio del 2006 in Germania. Nel 2011 apre le puntate di \"Le invasioni barbariche\" con Daria Bignardi. Dal 2011 \u00e8 un commentatore fisso di \"Otto e mezzo\" su LA7, condotto da Lilli Gruber.\nDal 9 novembre 2015 conduce, in prima serata su Rai 3, il programma \"L'erba dei vicini\"; spiega che tratta di confronti tra l'Italia e i grandi paesi europei, gli USA e la Cina seguendo il motto \u00abse siamo pi\u00f9 bravi, possiamo insegnare. Se siamo meno bravi, dobbiamo imparare\u00bb. Il programma ha avuto due serie di sei puntate ciascuna (2015 e 2016).\nAttivit\u00e0 radiofonica e audiolibri.\nDopo diverse collaborazioni con BBC Radio 4 e BBC World Service, nel 2000 ha curato e condotto per Rai Radio 2 \"Inglese perfetto, naturalmente\", insieme a Lella Costa\",\" e ha collaborato con \"Atlantis\". Per Radio 24 ha inaugurato nel 2003 il programma preserale \"L'utopista\". Dal 2007 al 2014 \u00e8 stato opinionista di vari programmi di Radio Monte Carlo. Nel 2016/17 ha creato per Virgin Radio il programma del mattino \"Rock &amp; Talk\" con Massimo Cotto, Maurizio Faulisi (Dr Feelgood) e Stefania Chiale.\nAttivit\u00e0 teatrale.\nIl libro \"La vita \u00e8 un viaggio\" (2014) \u00e8 ispirazione per l'omonimo spettacolo teatrale che impegna Severgnini, insieme a Marta Rizi (attrice) e Elisabetta Spada/Kiss &amp; Drive (musicista). La trama racconta l'incontro di tre persone, di et\u00e0 ed esperienze diverse, costrette a trascorrere la notte insieme in un aeroporto chiuso per sciopero dei voli. L'esordio \u00e8 al Festival della letteratura di Mantova (5 settembre 2014), cui segue una tourn\u00e9e di cinquanta date, che dal 2014 al 2016 tocca una trentina di citt\u00e0 italiane e Bruxelles.\nDal libro \"Signori, si cambia\" (2015) \u00e8 tratta una messa in scena musicale (\"La lingua misteriosa dei binari. I treni fra musica, letteratura, giornalismo\"), presentata tra l'altro al Festival della Comunicazione di Camogli (2017) e al Festival del Giornalismo di Perugia (2017). In scena con l'autore la cantante genovese Simona Bondanza e i pianisti Alessandro Collina e Alex Trebo.\nDall'autobiografia \"Italiani si rimane\" (2018) \u00e8 stato tratto nel 2019 \"Diario sentimentale di un giornalista\", che ha toccato venti citt\u00e0 italiane. Sul palco, alla consolle, Serena Del Fiore. \nDa \"Neoitaliani\" (2020) ricava \"Una stranissima primavera\", in collaborazione con il pianista e cantante Carlo Fava. Dopo l'esordio ai Bagni Misteriosi del Teatro Franco Parenti di Milano, il 2 luglio 2020, lo spettacolo pu\u00f2 replicare solo per poche date estive, a causa delle restrizioni dovute alle pandemia Covid. Nel 2021 porta sul palco \"La cura delle parole\", con Marta Rizi (attrice) ed Elisabetta Spada (musicista).\nAttivit\u00e0 accademica.\nHa insegnato all'Universit\u00e0 di Parma (1998), all'Universit\u00e0 di Pavia (2002) e alla Bocconi di Milano (2003 e 2006). Nel 2006 ha tenuto un ciclo di lezioni al Middlebury College, Vermont. \u00c8 stato invitato al Massachusetts Institute of Technology come \"Research Fellow/Writer in Residence\" (2009). Nel 2013 \u00e8 stato \"Isaiah Berlin Visiting Scholar\" a Oxford e \"Visiting Fellow\" a Ca' Foscari (Venezia). Dal 2009 al 2019 ha tenuto un corso al master di giornalismo \"Walter Tobagi\" dell'Universit\u00e0 degli Studi di Milano. Nel 2021 \u00e8 stato \"Visiting Lecturer\" al Politecnico di MIlano. \nVita privata.\nFiglio di un notaio Angelo Severgnini, e di una casalinga, Carla Tonghini, \u00e8 sposato con Ortensia Marazzi, con la quale ha un figlio; la consorte \u00e8 discendente di Fortunato Marazzi, autrice di pubblicazioni per il Touring Club Italiano e membro del Consiglio di amministrazione della Fondazione ABIO. \nBeppe Severgnini ha giocato nell'Osvaldo Soriano Football Club (la nazionale italiana di calcio degli scrittori) ed \u00e8 presidente dell'Inter Club di Kabul. \n\u00c8 socio del Reform Club di Londra dal 1986. \n\u00c8 \"testimonial\" per l'ABIO (Associazione per il Bambino in Ospedale).\nPosizioni politiche.\nSevergnini si definisce un liberale progressista. \u00c8 stato un sostenitore di Matteo Renzi e del suo Governo, nato nel 2014. Nel gennaio 2013 si \u00e8 scritto che Renzi avrebbe proposto a Severgnini la candidatura tra le file del Partito Democratico, ricevendo un rifiuto come rivelato anche da Ferruccio De Bortoli, direttore di Severgnini al \"Corriere della Sera\".\nSevergnini si \u00e8 espresso duramente contro la \"Brexit\", ossia il processo d'uscita del Regno Unito dall'Unione europea. \u00c8 stato molto critico anche verso Donald Trump, candidato (e poi vincitore) alle elezioni presidenziali statunitensi del 2016.\nOnorificenze.\nNel settembre 2001 la regina d'Inghilterra, Elisabetta II, gli ha conferito il titolo di \"Officer (of the Order) of British Empire\", nel 2010 \u00e8 stato nominato \"Benemerito di Polonia\" e nel 2011 il Presidente della Repubblica Giorgio Napolitano lo ha insignito dell'onorificenza di Commendatore della Repubblica.\nNel 2004 \u00e8 stato scelto come \"European Journalist of the Year\", un tradizionale riconoscimento assegnato a Bruxelles dai lettori del settimanale belga \"European voice\"; nel 1998 e 2011 \u00e8 stato scelto come \"laureato dell'anno\" e ha ricevuto la medaglia teresiana dall'Universit\u00e0 degli Studi di Pavia."}
{"id": "216585", "revid": "1234826", "url": "https://it.wikipedia.org/wiki?curid=216585", "title": "Grima Vermilinguo", "text": "Grima Vermilinguo (Grima Rettilingua nella nuova traduzione de \"Il Signore degli Anelli\"; in originale \"Grima Wormtongue\") \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 uno dei personaggi del famoso romanzo \"Il Signore degli Anelli\". Vermilinguo \u00e8 un soprannome assegnatogli da Gandalf. \u00c8 consigliere di Re Th\u00e9oden di Rohan ma in realt\u00e0 rispetta gli ordini impartitigli da Saruman.\nEtimologia.\nIl nome Grima deriva dall'antico inglese o islandese e pu\u00f2 significare \"maschera\", \"casco\" o \"fantasma\". Il nome potrebbe avere anche qualche collegamento con la parola inglese \"grim\", che, tra le tante traduzione, pu\u00f2 significare \"brutto\" nell'antico inglese.\nIl cognome \"Vermilinguo\" \u00e8 invece la traduzione dell'inglese \"Wormtongue\", formato dalla parole \"worm\" (verme) e \"tongue\" (lingua).\nBiografia del personaggio.\nGrima \u00e8 il figlio di G\u00e0lm\u00f2d e diventa consigliere del re nel momento in cui quest'ultimo inizia ad invecchiare. Grima fa credere di essere interessato alla salute del re, ma invece dimostra tutt'altre intenzioni. Vermilinguo, infatti, \u00e8 servitore fedele di Saruman e tenta di avvelenare la mente di re Th\u00e9oden in modo tale da renderlo innocuo e poter controllare Rohan. Vermilinguo vuole mantenere l'esercito di Rohan lontano dai confini di Isengard in modo che le schiere di Saruman possano liberamente compiere le loro scorrerie, come appunto quella in cui muore Boromir e vengono presi prigionieri Merry e Pipino. I suoi intenti sono compresi da \u00c9omer, nipote del re, che si scontra con Grima soprattutto dopo aver compreso che il premio per Vermilinguo, se avesse portato a termine il suo compito, sarebbe stata \u00c9owyn, sorella di \u00c9omer.\nDopo che i suoi intenti vengono smascherati da Gandalf, Grima si rifugia nella torre di Saruman, con il quale condivide la sorte fino alla fine dell'opera. Arrivato nella Contea con lo stregone \u00e8 ormai totalmente asservito ai voleri di costui ed \u00e8 lui che uccide Lotho Sackville-Baggins. Quando nella Contea arrivano Frodo e i suoi amici e scoppia la rivolta, a Grima viene offerta la possibilit\u00e0 di lasciare Saruman, ma questi dice che Vermilinguo \u00e8 un compagno adatto solo a lui, e dopo averlo apostrofato a male parole lo colpisce con un calcio in viso; Grima sembra sopportare anche questa ennesima prevaricazione, ma in un lampo di follia salta sulla schiena del mago e lo sgozza, cadendo poi a sua volta vittima di una freccia scagliata dagli hobbit.\nPsicologia del personaggio.\nGrima probabilmente in origine non era un uomo cattivo, come suggerisce Gandalf a Th\u00e9oden (\"Era un uomo, e ti rese dei servigi a modo suo\"), ed era profondamente legato alla sua patria. \u00c8 un uomo di semplice origine, e in qualche modo, di mente debole, anche se \"\u00e8 ardito e sfrontato\". Appare nella storia come un personaggio pieno di sfumature e perennemente disturbato dal potere di Saruman, suo padrone. Lo stregone bianco, infatti, ha una grandissima influenza su Grima il quale, a causa delle parole di Saruman, gli \u00e8 molto devoto.\nMan mano nella storia, tuttavia, si pu\u00f2 delineare perfettamente la psicologia di Grima. Egli odia Saruman, ma non possiede la forza di volont\u00e0 per resistere allo stregone e al suo potere. Proprio per questo, quando gli si offre la possibilit\u00e0 di redimersi e di servire fedelmente Re Th\u00e9oden e il regno di Rohan, Grima rifiuta e ritorna da Saruman ad Isengard. Il personaggio \u00e8 riuscito solamente due volte a liberarsi dal potere di Saruman. Nella prima, Grima getta il Palant\u00edr, una sfera di cristallo usata per trasmissioni telepatiche, dalla torre di Orthac nel tentativo di colpire Gandalf. La sfera schiva solo lo stregone, il quale sottolinea come la mira fosse difettosa, ma Aragorn puntualizza subito dopo come il difetto della mira fosse dovuto alla personalit\u00e0 di Grima, il quale non riusciva a decidere chi odiare di pi\u00f9 tra Gandalf e Saruman. Nella seconda, Grima, dopo essere stato umiliato ancora una volta da Saruman, riesce ad ucciderlo e a liberarsene, ma viene per\u00f2 ucciso poco dopo. Tuttavia, anche quest'ultimo atto fu malvagio e condanna definitivamente il personaggio, poich\u00e9, come Frodo aveva detto poco prima, nessuno avrebbe dovuto osare far del male a Saruman, un essere s\u00ec decaduto e crudele, ma di una razza grande e superiore.\nAdattamenti.\nNella versione a cartoni del 1978, Grima \u00e8 doppiato nella versione originale da Michael Deacon ed appare in poche scene tratte dal romanzo \"Le due torri\". Tale adattamento non fu concluso, dal momento che la critica lo giudic\u00f2 in maniera contrastante e la casa di produzione si rifiut\u00f2 di finanziare il sequel: pertanto la pellicola s'interrompe dopo la battaglia al Fosso di Helm. Il film \"Il ritorno del re\", del 1980, \u00e8 un suo ideale seguito, ma in questo adattamento Grima non \u00e8 presente. Nell'edizione italiana del film il soprannome \"vermilinguo\" non viene tradotto ed il personaggio viene chiamato \"Wormtoungue\" come in lingua inglese.\nNel secondo adattamento della BBC Radio, Grima \u00e8 doppiato da Paul Brooke.\nNella trilogia di Peter Jackson tratta dall'opera di Tolkien il personaggio di Grima Vermilinguo \u00e8 interpretato da Brad Dourif. Peter Jackson incoraggi\u00f2 Dourif a radersi le sopracciglia in modo che il pubblico notasse subito il disagio presente nel personaggio. Diversamente da quanto narrato nel libro, Grima muore ad Orthanc, ucciso con una freccia da Legolas mentre stava pugnalando Saruman il quale lo aveva pesantemente insultato e colpito al volto. Tale scena \u00e8 presente soltanto nella versione estesa del film \"Il ritorno del re\", mentre nella versione uscita al cinema viene fatto intendere come Grima sia ancora rinchiuso nella torre di Orthanc. Diversamente dal libro, inoltre, il Palant\u00edr non viene gettato da Grima, bens\u00ec cade dal corpo morente di Saruman. Questo solo nella versione estesa, mentre in quella uscita al cinema il Palant\u00edr viene trovato da Pipino a terra. Inizialmente la scena della morte di Grima sarebbe dovuta comparire nel secondo film, ma Peter Jackson decise di inserirla nel terzo per dare pi\u00f9 spazio alla vicenda.\nL'eliminazione di Grima e di Saruman ha comportato l'eliminazione dal film delle vicende narrate nei capitoli 7 e 8 de \"Il ritorno del re\", eliminando cos\u00ec dalla trama la conquista della Contea da parte dello Stregone Bianco e, contemporaneamente, anche i riferimenti di cannibalismo riguardo Grima."}
{"id": "216587", "revid": "1305772", "url": "https://it.wikipedia.org/wiki?curid=216587", "title": "Visitor", "text": "Il Visitor \u00e8 un design pattern comportamentale utilizzato in informatica nella programmazione orientata agli oggetti. Permette di separare un algoritmo dalla struttura di oggetti composti a cui \u00e8 applicato, in modo da poter aggiungere nuove operazioni e comportamenti senza dover modificare la struttura stessa.\nApplicabilit\u00e0.\nVisitor \u00e8 utile quando:\nStruttura.\nIl diagramma delle classi in UML rappresenta una struttura esemplificativa in Java.\nLa classe codice_1, pur non essendo parte integrante del pattern, \u00e8 comunque illustrata per mostrare come possa interagire con l'interfaccia codice_2 e la struttura di oggetti codice_3. In questo caso definisce due metodi codice_4 che si occupano di iterare su ogni oggetto della struttura, visitandolo rispettivamente con un codice_5 e un codice_6 utilizzati attraverso l'interfaccia comune codice_2.\ncodice_2.\ncodice_2 dichiara un metodo codice_10 per ogni codice_11 appartenente alla struttura di oggetti, in modo che ogni oggetto della struttura possa invocare il metodo codice_10 appropriato passando un riferimento a s\u00e9 (codice_13) come parametro.\nQuesto permette al codice_2 di identificare la classe che ha chiamato il metodo codice_10, eseguire il comportamento corrispondente e accedere all'oggetto attraverso la sua specifica interfaccia.\ncodice_16.\ncodice_16 implementa le operazioni codice_10 dichiarate da codice_2 perch\u00e9 agiscano come desiderato sulle rispettive classi. Inoltre fornisce il contesto dell'algoritmo e ne mantiene in memoria lo stato, che spesso accumula i risultati parziali ottenuti durante l'attraversamento della struttura.\ncodice_20.\ncodice_20 definisce un'operazione codice_22 utilizzata per \"accettare\" un codice_2 passato come parametro.\ncodice_11.\ncodice_11 implementa la codice_22 definita da codice_20. In generale codice_22 chiama il metodo codice_10 del codice_2 ricevuto, passando come parametro un riferimento a s\u00e9.\ncodice_3.\ncodice_3 contiene ed elenca gli elementi. Quando necessario pu\u00f2 fornire un'interfaccia d'alto livello che permetta al codice_2 di visitare i singoli codice_20. Pu\u00f2 essere implementata applicando il pattern Composite, oppure utilizzando una collezione come ad esempio un array o qualsiasi altra struttura dati.\nFunzionamento.\nUn client che voglia utilizzare un codice_2 deve creare un oggetto codice_16 e utilizzarlo per attraversare la struttura, chiamando il metodo codice_22 di ogni oggetto. Ogni chiamata invoca nel codice_16 il metodo corrispondente alla classe dell'oggetto chiamante, che passa s\u00e9 stesso come parametro per fornire al codice_2 un punto d'accesso al proprio stato interno.\nConseguenze.\nFlessibilit\u00e0 delle operazioni.\nL'applicazione di questo design pattern permette di avere un'ampia flessibilit\u00e0 nell'aggiunta di nuove operazioni relative agli oggetti contenuti nella struttura. Per aggiungere operazioni \u00e8 sufficiente creare un nuovo codice_2 che le definisca e i codice_16 che le implementino, oppure creare direttamente un nuovo codice_16 che implementi un'interfaccia codice_2 gi\u00e0 esistente. Senza applicare il pattern si avrebbero una serie di funzionalit\u00e0 sparse in svariate classi, situazione che obbligherebbe a modificarle tutte ogni qualvolta si debba aggiungere un'operazione.\nOrganizzazione delle operazioni.\nUn codice_2 raggruppa logicamente le operazioni correlate che possono essere eseguite su un gruppo di oggetti. Altri codice_2 possono raggruppare ulteriori operazioni, creando in modo semplice una divisione logica delle funzionalit\u00e0, organizzata gerarchicamente nelle sottoclassi dei vari codice_2. Di conseguenza le classi degli elementi possono essere semplificate e le strutture dati di un algoritmo possono essere nascoste all'interno del codice_2 corrispondente.\nRigidit\u00e0 della gerarchia di classi.\nSe l'aggiunta di operazioni \u00e8 semplificata, cos\u00ec non \u00e8 per l'aggiunta di sottoclassi di codice_20: ogni nuovo codice_11 obbliga ogni interfaccia codice_2 a definire un nuovo metodo codice_10 relativo al nuovo tipo concreto e ogni codice_16 a implementarlo.\nPer questo motivo il pattern Visitor \u00e8 meglio utilizzabile quando la gerarchia di elementi non \u00e8 suscettibile di numerose modifiche. In caso contrario, la difficolt\u00e0 nella manutenzione delle classi codice_2 rende probabilmente pi\u00f9 conveniente gestire le funzionalit\u00e0 sugli oggetti in modo tradizionale, ovvero incorporandole negli oggetti stessi.\nVisita di vari tipi di classe.\nAl contrario del pattern Iterator, un Visitor non \u00e8 vincolato al tipo degli oggetti presenti nella struttura che deve attraversare. Infatti un Iterator pu\u00f2 accedere solo a oggetti di un certo tipo e relative sottoclassi, mentre Visitor pu\u00f2 agire anche su oggetti le cui classi non abbiano tra loro alcuna relazione di ereditariet\u00e0.\nMantenimento di uno stato.\nInvece di mantenere uno stato come variabile globale o come parametro aggiuntivo passato ai vari metodi di attraversamento, \u00e8 possibile incapsularlo all'interno di un codice_2 e aggiornarlo ad ogni visita.\nViolazione dell'incapsulamento.\nPoich\u00e9 su ogni codice_11 deve essere possibile l'azione di un codice_16, \u00e8 necessario che l'interfaccia degli elementi permetta l'accesso e la modifica dello stato interno, implementando metodi pubblici. In questo modo diventa responsabilit\u00e0 dei programmatori non modificare un oggetto codice_20 in un punto del programma in cui non dovrebbe essere visibile. In Java \u00e8 possibile ovviare parzialmente al problema utilizzando la \"visibilit\u00e0 package\", raggruppando sia i visitor che gli elementi nello stesso \"package\".\nImplementazione.\nOgni struttura ad oggetti deve avere una classe codice_2 corrispondente, che definir\u00e0 un metodo codice_10 per ogni classe codice_11 facente parte della struttura. I metodi codice_10 possono utilizzare la tecnica dell\"'overloading\" e quindi avere lo stesso nome e differire solo per il tipo dell'argomento,\noppure specificare nel nome stesso il tipo su cui agiscono\nL\"'overloading\" pu\u00f2 risultare pi\u00f9 comodo ed elegante, anche se meno chiaro dal punto di vista della leggibilit\u00e0 del codice.\nInoltro doppio.\nIl pattern Visitor \u00e8 utile per ottenere un comportamento di inoltro doppio \"(double dispatch)\" nei linguaggi di programmazione che non lo supportano nativamente, ovvero i linguaggi a inoltro singolo.\nL'inoltro singolo prevede che il risultato di un'operazione dipenda da due criteri: il nome dell'operazione e il tipo del destinatario. Nell'inoltro doppio l'operazione viene determinata dal suo nome e dai tipi di due destinatari (da qui il nome).\nNell'esecuzione di un Visitor, l'operazione chiamata dipende dal proprio nome e da due destinatari: il tipo di codice_16 utilizzato e il tipo codice_11 che viene visitato.\nI linguaggi che implementano direttamente il \"double dispatch\" non hanno necessit\u00e0 di un pattern Visitor.\nAttraversamento della struttura.\nL'attraversamento della struttura pu\u00f2 essere effettuato da varie componenti del pattern. Nell'esempio rappresentato dall'immagine \u00e8 il codice_1 che si occupa di iterare con un ciclo codice_65 su tutti gli elementi di codice_3, comodo quando la struttura \u00e8 semplice. Pi\u00f9 in generale l'iterazione pu\u00f2 essere responsabilit\u00e0 di:"}
{"id": "216590", "revid": "125949415", "url": "https://it.wikipedia.org/wiki?curid=216590", "title": "Gabriella Sica", "text": "Biografia.\nTrasferita a Roma dall'et\u00e0 di dieci anni, si \u00e8 laureata in Lettere all'Universit\u00e0 \"Sapienza\" di Roma.\nDal 1980 al 1987 diresse la rivista di poesia \"Prato pagano\", a cui parteciparono Beppe Salvia, Pietro Tripodo, Valerio Magrelli, Claudio Damiani, Marco Lodoli, Arnaldo Colasanti, Antonella Anedda, Paolo Prestigiacomo, Silvia Bre, Edoardo Albinati. Il 7 giugno 2018 \u00e8 stata inaugurata alla Biblioteca Nazionale di Roma la mostra \"Prato pagano e la poesia degli anni Ottanta\" con manoscritti, disegni, fotografie e copertine della rivista, e si \u00e8 conclusa l'8 ottobre 2018 con un seminario, \"Parto pagano. Il futuro nell'antico\".\nDopo avere pubblicato i suoi testi poetici su \"Prato pagano\", ha collaborato con \"Almanacco dello Specchio\" (Mondadori).\nNel 1986 pubblica il suo primo libro di poesie, dal titolo \"La famosa vita\" e che vince l'anno successivo il Premio di Poesia Brutium-Tropea. Escono poi nel 1992 \"Vicolo del Bologna\" (finalista vincitore al Premio \"San Pellegrino), nel 1997 \"Poesie bambine\", nel 2001 \"Poesie familiari\" (Fazi Editore), che vince il Premio Letterario Camaiore - Francesco Belluomini del 2002 ed \u00e8 finalista vincitore al Premio Frascati di Poesia e al Premio Metauro. \nHa curato un convegno nel 1993 con poeti e critici i cui interventi sono stati raccolti a cura sua e di Maria Ida Gaeta ne \"La parola ritrovata. Ultime tendenze della poesia italiana\" (Marsilio, 1995) e scritto un libro sulla metrica come risorsa tecnica e umana della poesia, \"Scrivere in versi. Metrica e poesia\" (Pratiche 1996). Sempre nel 1995 ha partecipato con un suo intervento, \"Amo il mio tempo\", al volume \"Orazio. Arte poetica\", a cura di Claudio Damiani, traduzione e note di Giacomo F. Rech. \nHa ideato, sceneggiato e realizzato per la Rai (Rai Educational diretta da Renato Parascandolo), alla fine degli anni Novanta, sei docufilm, con la regia di Gianni Barcelloni, sui alcuni grandi poeti italiani del Novecento come (Giuseppe Ungaretti, Eugenio Montale, Pier Paolo Pasolini, Umberto Saba, Sandro Penna e Giorgio Caproni): i primi tre sono stati pubblicati in videocassetta da Einaudi (2000 e 2001). Rai Cultura e Rai Scuola nel 2020 hanno messo a disposizione gratuitamente i docufilm di Gabriella Sica \u201cPoeti del \u2018900\u201d sulla piattaforma RaiPlay.\nNel 2009 pubblica \"Le lacrime delle cose\", vincitore del Premio Nazionale Alghero Donna di Letteratura e Giornalismo per la sezione poesia nel 2010, del Premio Garessio-Ricci, finalista vincitore al Premio Internazionale Dess\u00ec e al Premio Lucia Rodacanachi-Arenzano. \nNel 2011, sul n. 41 della rivista di poesia \"Steve\", di Carlo Alberto Sitta, \u00e8 apparsa una sua autobiografia, \"Gabriella Sica\". \"La sua vita per immagini\". \nNel settembre del 2014 Gabriella Sica ha ricevuto a Lerici il Premio Lerici Pea Golfo dei Poeti. \nA fine 2015 \u00e8 uscito \"Cara Europa che ci guardi 1915-2015\" (Cooper editore), presentato in anteprima al \"Festival della Letteratura di viaggio\" a Roma, e poi a \"Book city\" a Milano. Comprende scorci sulla famiglia d'origine (il nonno e lo zio durante la prima guerra mondiale, la madre ragazza sotto le bombe della seconda guerra mondiale, il padre in Africa e poi durante \"Roma citt\u00e0 libera\" impegnato nella capitale): ricordi, riflessioni, micro-romanzi, inserti in poesia, disegni e foto compongono la mappa della terremotata Europa nell'ancor pi\u00f9 terremotato mondo globale.\nLe poesie di Gabriella Sica sono state tradotte in francese, inglese, rumeno, turco, croato, catalano, persiano e, in particolare, in spagnolo (in alcune antologie di poesia italiana pubblicate in Spagna e con il volume \"No sentir\u00e1s el ruisenor que llora\", nella traduzione di Mercedes Arriaga)."}
{"id": "216591", "revid": "2064477", "url": "https://it.wikipedia.org/wiki?curid=216591", "title": "Lionello Spada", "text": "Formatosi alla bottega di Cesare Baglioni, collabor\u00f2 con il quadraturista Girolamo Curti a decorazioni prospettiche, oggi andate perdute.\nPartecip\u00f2 al concorso per la commissione degli affreschi della \"Sala del Tesoro\" nella Santa Casa di Loreto, affidati poi al Roncalli.\nSuccessivamente entr\u00f2 nell'Accademia degli Incamminati e nel 1607 realizz\u00f2 l'affresco con la \"Pesca miracolosa\" nell'Ospedale di San Procolo a Bologna.\nIn seguito l'artista si rec\u00f2 a Roma (1609) e poi a Malta, dove fu influenzato dalla pittura caravaggesca. Di questi anni rimane il caravaggesco \"San Giovanni Evangelista\", conservato nella chiesa dei Cappuccini a Roma.\nNel 1612 si dedic\u00f2 alla decorazione della Chiesa della Santissima Trinit\u00e0 a Pieve di Cento. \nTornato a Bologna nel 1614, oper\u00f2 a Reggio Emilia nella basilica della Ghiara.\nDal 1617 \u00e8 a Parma come pittore ufficiale di Ranuccio Farnese, praticando nuovamente temi caravaggeschi come \"La Buona Ventura\", ora alla Galleria Estense di Modena, mentre nell'ultimo periodo della sua vita \u00e8 maggiormente influenzato dall'opera del Correggio come nel \"Matrimonio mistico di santa Caterina\" di Parma del 1621."}
{"id": "216592", "revid": "712828", "url": "https://it.wikipedia.org/wiki?curid=216592", "title": "Quarta Era", "text": ""}
{"id": "216599", "revid": "1793900", "url": "https://it.wikipedia.org/wiki?curid=216599", "title": "Gra\u017cyna Miller", "text": " \u00c8 nota per la traduzione in italiano del \"Trittico romano\" di papa Giovanni Paolo II. Dal 1983 ha vissuto in Italia, dove ha svolto attivit\u00e0 giornalistica e letteraria.\nBiografia.\nGra\u017cyna Miller \u00e8 nata in Polonia. Dopo gli studi umanistici ha insegnato per alcuni anni letteratura polacca nel suo paese. Ha vissuto a lungo in Italia, dove ha svolto attivit\u00e0 saggistica e letteraria, partecipando anche ad incontri e dibattiti. Animatrice dell'Istituto Culturale Siculo-Polacco, durante la sua permanenza in Sicilia, si \u00e8 distinta per un ciclo di conferenze sulla realt\u00e0 culturale della sua terra.\nStudiosa di autori italiani contemporanei, si \u00e8 dedicata alla traduzione di alcune opere.\nHa tradotto dal polacco in italiano \"Trittico Romano\", poema di Giovanni Paolo II, pubblicato dalla Libreria Editrice Vaticana nel 2003.\nCon la raccolta di liriche \"Curriculum\" (Ed. Lalli, Poggibonsi, 1988) si \u00e8 proposta al pubblico italiano. Ha devoluto in beneficenza parte del ricavato della vendita dei libri.\nLa silloge poetica dal titolo \"Sull'onda del respiro\" (Edizioni dell'Oleandro, Roma, 2000) ha ottenuto consensi di critica e di lettori. Alla presentazione ufficiale a Roma, nella Sala dei Certosini della Basilica di Santa Maria degli Angeli, e successivamente nella sede del Centro Culturale Trinacria, erano presenti del mondo oltre che letterario e culturale, anche politico e artistico (Gra\u017cyna Miller \u00e8 anche pittrice).\nIl libro di poesie \"Alibi di una farfalla\" (Ila Palma, Palermo, 2002) contiene alcune traduzioni delle poesie di Giovanni Paolo II; richiesto dalla Libreria Editrice Vaticana \u00e8 stato accolto nel loro Archivio.\nTra gli altri riconoscimenti ottenuti in Italia: il Premio per la Cultura 2002 assegnato dalla Presidenza del Consiglio dei ministri; il Premio Internazionale \"Luigi Vanvitelli 2001\", nella Reggia di Caserta, per la sua attivit\u00e0 poetica (il premio \u00e8 stato assegnato in quell'occasione anche all'illustre Maestro Luciano Berio per la musica); il Primo Premio Nazionale di Poesia Religiosa; il Primo Premio Forum Interart per artisti, poeti e narratori; il Primo Premio \"Fiore di Roccia\" per la poesia d'amore; in Sicilia - il Premio Internazionale Marineo; in Sardegna - \"Premio Alghero Donna\", sezione Premio Speciale della Giuria;\nIl Premio Internazionale \"I migliori dell'anno 2001\", all'Universit\u00e0 Jaghellonica di Cracovia in Polonia \u00e8 un ulteriore, prestigioso riconoscimento stavolta attribuitole nel suo paese.\nIn Spagna - il Premio Internazionale Cartagena per la sua attivit\u00e0 poetica.\nDi lei si sono interessate la stampa italiana ed estera(un giornale italo-americano, in USA, le ha dedicato una rubrica di poesia), la radio e la televisione italiana RAI e locali come Antenna Sicilia, oltre a Telepace con interviste dal vivo e la Radio Vaticana che ha mandato in onda lunghe interviste sia nel programma italiano sia in quello polacco, con la lettura di sue liriche.\nApprezzata la partecipazione di Gra\u017cyna Miller all'International Poetry Contest \"Una poesia per la pace\", dove d\u00e0 testimonianza del suo impegno umano e civile come poetessa."}
{"id": "216600", "revid": "1543377", "url": "https://it.wikipedia.org/wiki?curid=216600", "title": "Ulladulla", "text": "Ulladulla \u00e8 una citt\u00e0 del Nuovo Galles del Sud (Australia), a sud di Nowra e a circa tre ore di strada a sud di Sydney. Nell'area sono presenti numerose spiagge incontaminate che la rendono molto popolare tra i turisti.\nIl nome della citt\u00e0, Ulladulla, deriva dal termine aborigeno \"Nulladulla\", che apparentemente significa \"porto sicuro\". Il porto di Ulladulla ospita la pi\u00f9 grande flotta commerciale di pescherecci della costa meridionale del Nuovo Galles del Sud. Come conseguenza dell'influenza delle numerose famiglie di pescatori di origine italiana che vivono nell'area, ogni Pasqua si tiene la cerimonia di \"benedizione della flotta\".\nLa citt\u00e0 vide l'installazione del suo primo semaforo negli anni 1990. La zona attorno alla citt\u00e0 \u00e8 nota anche per la presenza di alcuni dei migliori punti in Australia per il surf e le immersioni.\nUlladulla \u00e8 circondata dalle contigue citt\u00e0 di Milton, Mollymook, e Burrill Lake. Il distretto comprende anche le citt\u00e0 di Manyana, Bawley Point, Bendalong, Lake Tabourie, e diverse altre."}
{"id": "216603", "revid": "1872303", "url": "https://it.wikipedia.org/wiki?curid=216603", "title": "Storia dell'indipendenza della Bolivia", "text": "La storia dell'indipendenza della Bolivia comprende il periodo nel quale dai malumori della popolazione creola si pass\u00f2 alle rivolte, alla proclamazione di stati indipendenti nell'Alto Per\u00f9 e alla proclamazione d'indipendenza della Repubblica di \"Bol\u00edvar\" (dal nome del suo fondatore Sim\u00f3n Bol\u00edvar), che divenne poi Bolivia.\nMalcontenti tra i creoli.\nNel tardo XVIII secolo crebbe il malcontento tra i creoli (\"criollos\"), persone di discendenza spagnola, ma nati nel \"nuovo mondo\". Questi assunsero un ruolo attivo nell'economia, specialmente nel settore minerario ed agricolo, risentendo delle barriere stabilite dalle politiche mercantili della corona. Inoltre i creoli erano irritati dal fatto che la Spagna riservava tutti i posti amministrativi di livello medio-alto agli spagnoli (nati in Spagna). Anche le profonde modificazioni culturali provenienti dall'Europa quali l'illuminismo e la rivoluzione francese contribuirono a enfatizzare e ad ampliare il malcontento dei creoli.\nL'inquisizione non riusc\u00ec a tenere fuori dall'America Latina scrittori come Niccol\u00f2 Machiavelli, Benjamin Franklin, Thomas Paine, Jean-Jacques Rousseau, John Locke. Le loro idee erano spesso discusse dai creoli, in particolari coloro i quali provenivano dall'universit\u00e0 di Chuquisaca. Inizialmente i creoli dell'Alto Per\u00f9 erano influenzati dalla rivoluzione francese, ma la respinsero in quanto troppo violenta. Sebbene l'Alto Per\u00f9 fosse fondamentalmente leale alla Corona di Spagna, le idee illuministiche e indipendentistiche continuarono a essere discusse da gruppi di radicali.\nDal momento che le autorit\u00e0 reali si indebitarono durante il periodo delle guerre napoleoniche, crebbe il sentimento contro il governo coloniale. La Francia di Napoleone invase la penisola iberica nel 1807-08. Il rovesciamento dei Borboni e il collocamento di Napoleone II di Francia al trono mise alla prova la lealt\u00e0 dell'\u00e9lite dell'Alto Per\u00f9, che affront\u00f2 improvvisamente molte autorit\u00e0 conflittuali. Molti rimasero leali agli Spagnoli e, rimanendo in attesa degli eventi, supportarono la Giunta Centrale (\"Junta Central\") in Spagna, un governo nel nome dell'abdicato Ferdinando VII. Alcuni liberali aspettarono impazienti le riforme dei governanti coloniali promesse da Napoleone II di Francia. Altri supportarono le richieste di Carlota, la sorella di Ferdinando, che govern\u00f2 il Brasile con suo marito, Giovanni VI del Portogallo. Infine, un certo numero di creoli radicali volevano l'indipendenza dell'Alto Per\u00f9.\nLotta per l'indipendenza.\nQuesti conflitti sfociarono in una lotta di potere locale nell'Alto Per\u00f9 tra il 1808 e il 1810 e costituirono l'inizio del cammino verso l'indipendenza. Nel 1808 il \"Presidente dell'Audencia\" (la massima corte di giustizia), Ram\u00f3n Garc\u00eda Le\u00f3n de Pizarro, domand\u00f2 l'affiliazione con la Giunta Centrale. Tuttavia i giudici conservatori dell'Audiencia furono condizionati dalla loro filosofia di sudditanza alla corona e non riconobbero l'autorit\u00e0 della Giunta in quanto prodotto di ribellione popolare. Il 25 maggio 1809 le tensioni crebbero quando i creoli pi\u00f9 radicali si rifiutarono anch'essi di riconoscere la Giunta in quanto volevano l'indipendenza. Questa rivolta, una delle prime indipendentiste dell'America Latina, fu prontamente soffocata dall'autorit\u00e0 centrale.\nIl 16 luglio 1809, Pedro Domingo Murillo port\u00f2 ad una seconda rivolta di creoli e meticci (\"mestizios\"), coloro che avevano origini sia \"indios\" che europee. Questa rivolta ebbe inizio a La Paz e port\u00f2 alla proclamazione di uno stato indipendente nell'Alto Per\u00f9, nel nome di Ferdinando VII. La fedelt\u00e0 di quest'ultimo era un pretesto per legittimare il movimento indipendentista. Nel novembre 1809, anche Cochabamba, Oruro e Potos\u00ed proclamarono uno stato indipendente nell'Alto Per\u00f9 e si unirono a Murillo. Seguirono altri 16 anni di lotte prima dell'istituzione della repubblica.\nSebbene la rivolta fosse stata soffocata dalle armate reali mandate a La Paz dal \"Vicer\u00e9 del Per\u00f9\" e a Chuquisaca (l'attuale Sucre) dal \"Vicer\u00e9 di R\u00edo de La Plata\", l'Alto Per\u00f9 non fu pi\u00f9 controllato completamente dalla Spagna.\nDurante i successivi sette anni, l'Alto Per\u00f9, divenne campo di battaglia per le forze dell'indipendente Repubblica Argentina e le truppe spagnole dal Per\u00f9. Anche se le armate reali respinsero quattro invasioni argentine, la guerriglia controllava molte zone agricole dove formarono le sei maggiori \"republiquetas\" (o zone d'insurrezione). In queste aree, il patriottismo locale si pot\u00e9 sviluppare in una vera e propria lotta per l'indipendenza\nDal 1817 l'Alto Per\u00f9 fu relativamente tranquillo sotto il controllo di Lima. Dopo il 1820 il Partito Conservatore dei creoli supportati dal Generale Pedro Antonio de Ola\u00f1eta, un nativo \"Charcas\", rifiut\u00f2 le misure della Corte Spagnola per conciliare le colonie dopo la rivoluzione del Partito Liberale in Spagna. Ola\u00f1eta, convinto che quelle misure minacciavano l'autorit\u00e0 reale, rifiut\u00f2 di unirsi alle Forze Reali e alle forze ribelli sotto il comando di Sim\u00f3n Bol\u00edvar e Antonio Jos\u00e9 de Sucre Alcal\u00e1. Ola\u00f1eta non rinunci\u00f2 al suo comando anche dopo che l'Esercito Reale del Per\u00f9 lo incluse nei trattati di pace che seguirono la loro sconfitta nella \"battaglia di Ayacucho\" nel 1824, la battaglia finale delle guerre d'indipendenza dell'America Latina. Continu\u00f2 la sua donchisciottesca guerra finch\u00e9 le forze di Sucre sconfissero le sue. Fu ucciso dai propri uomini il 1\u00ba aprile 1825, in una battaglia che sanc\u00ec la fine effettiva del governo spagnolo nell'Alto Per\u00f9.\nLa Bolivia divenne una repubblica autonoma il 6 agosto 1825, 16 anni dopo la proclamazione dell'indipendenza di Murillo, e prese il nome dal suo fondatore, Sim\u00f3n Bol\u00edvar. La Costituzione venne introdotta il 28 ottobre 1880."}
{"id": "216609", "revid": "133557", "url": "https://it.wikipedia.org/wiki?curid=216609", "title": "Psicologia positiva", "text": "Il termine psicologia positiva designa una prospettiva teorica ed applicativa della psicologia che si occupa dello studio del benessere personale, costrutto al centro della qualit\u00e0 della vita.\nLo studio della qualit\u00e0 della vita, che ha ricevuto un'attenzione crescente negli ultimi trent'anni da parte di medicina, psicologia e sociologia, distingue gli indicatori oggettivi, quali la salute fisica, le condizioni abitative e lavorative, dagli indicatori soggettivi come la percezione del proprio benessere psicologico e il soddisfacimento delle proprie aspirazioni.\nProprio questi ultimi sono stati centrali nello sviluppo della psicologia positiva. \nSecondo Martin E. P. Seligman, lo psicologo statunitense che \u00e8 riconosciuto il padre della moderna psicologia positiva, la psicologia deve dedicare pari attenzione agli aspetti patologici della persona e agli aspetti positivi dell'esistenza umana: emozioni piacevoli, potenzialit\u00e0, virt\u00f9 e abilit\u00e0 dell'individuo.\nQuesti aspetti sono sostenuti da istituzioni positive quali la democrazia, la famiglia e la libert\u00e0 d'informazione.\nGli aspetti psicologici positivi permettono di limitare i disturbi psicologici, migliorano le capacit\u00e0 di recupero e sostengono la felicit\u00e0 dell'individuo. La qualit\u00e0 della vita sono gli aspetti fisici, sociali ed emozionanti del benessere di un paziente che sono rilevanti e importanti per l'individuo.\nDefinizione.\nSeligman e Csikszentmihalyi definiscono la psicologia positiva come \"... lo studio scientifico del funzionamento umano positivo e fiorente su pi\u00f9 livelli che include la dimensione biologica, personale, relazionale, istituzionale, culturale e globale della vita.\" Christopher Peterson definisce la psicologia positiva come \"... lo studio scientifico di ci\u00f2 che rende la vita pi\u00f9 degna di essere vissuta\".\nConcetti base.\nLa psicologia positiva \u00e8 collegata al concetto di \"eudaimonia\", \"la vita buona\" o fiorente, il vivere secondo ci\u00f2 che detiene il maggior valore nella vita - i fattori che contribuiscono maggiormente a una vita vissuta e appagante. Pur non tentando una definizione rigorosa della buona vita, gli psicologi positivi concordano sul fatto che si deve vivere una vita felice, impegnata e significativa per sperimentare \"la bella vita\". Martin Seligman ha definito \"la bella vita\" come \"usare ogni giorno i propri punti di forza per produrre un'autentica felicit\u00e0 e un'abbondante gratificazione\". Secondo Christopher Peterson, \"l'eudaimonia trionfa sull'edonismo\".\nLa psicologia positiva completa, senza voler sostituire o ignorare, le aree tradizionali della psicologia. Sottolineando lo studio dello sviluppo umano positivo, questo campo aiuta a bilanciare altri approcci che si concentrano sul disordine e che possono produrre solo una comprensione limitata. La psicologia positiva ha anche posto un'enfasi significativa sulla promozione dell'autostima e dell'immagine di s\u00e9 positive, sebbene gli psicologi positivi con una predisposizione meno umanistica abbiano meno probabilit\u00e0 di concentrarsi con attenzione sulla questione.\nLa premessa fondamentale della psicologia positiva \u00e8 che gli esseri umani sono spesso attratti dal futuro pi\u00f9 di quanto non siano guidati dal passato. Un cambiamento nel nostro orientamento al tempo pu\u00f2 influenzare in modo drammatico il modo in cui pensiamo alla natura della felicit\u00e0. Seligman ha identificato altri possibili obiettivi: famiglie e scuole che consentono ai bambini di crescere, luoghi di lavoro che mirano alla soddisfazione e all'elevata produttivit\u00e0 e insegnano agli altri la psicologia positiva.\nColoro che praticano la psicologia positiva tentano interventi psicologici che promuovano atteggiamenti positivi verso le proprie esperienze soggettive, i tratti individuali e gli eventi della vita. L'obiettivo \u00e8 minimizzare i pensieri patologici che possono sorgere in una mentalit\u00e0 disperata e, invece, sviluppare un senso di ottimismo nei confronti della vita. Gli psicologi positivi cercano di incoraggiare l'accettazione del proprio passato, l'eccitazione e l'ottimismo delle proprie esperienze future e un senso di contentezza e benessere nel presente.\nI concetti correlati sono felicit\u00e0, benessere, qualit\u00e0 della vita, soddisfazione, e vita significativa.\nAree di ricerca.\nSecondo Seligman e Peterson, la psicologia positiva si occupa di tre questioni: emozioni positive, tratti positivi e istituzioni positive. Le emozioni positive riguardano l'essere contenti del proprio passato, essere felici nel presente e avere speranza per il futuro. I tratti individuali positivi si concentrano sui punti di forza e sulle virt\u00f9. Infine, le istituzioni positive si basano sui punti di forza per migliorare una comunit\u00e0 di persone.\nSecondo Peterson, gli psicologi positivi sono interessati a quattro argomenti: (1) esperienze positive, (2) tratti psicologici duraturi, (3) relazioni positive e (4) istituzioni positive. Secondo Peterson, i temi di interesse per i ricercatori nel campo sono: stati di piacere o flusso, valori, punti di forza, virt\u00f9, talenti, nonch\u00e9 i modi in cui questi possono essere promossi dai sistemi e dalle istituzioni sociali."}
{"id": "216611", "revid": "37401", "url": "https://it.wikipedia.org/wiki?curid=216611", "title": "Ezra (disambigua)", "text": ""}
{"id": "216622", "revid": "1543377", "url": "https://it.wikipedia.org/wiki?curid=216622", "title": "Muisca", "text": "Muisca \u00e8 il nome associato a una civilt\u00e0 di cultura Chibcha che formava la \"confederazione Muisca\" incontrata dagli spagnoli nell'attuale Colombia centrale, nel 1537. I Muisca comprendevano due confederazioni, la Hunza, il cui governatore era lo Zaque, e la Bacat\u00e1, che come governatore aveva lo Zipa. Le due divisioni si trovavano nella zona corrispondente all'attuale Cundinamarca e Boyac\u00e1, nell'area centrale della cordigliera orientale colombiana.\nIl territorio dei Muisca si estendeva su un'area di circa 46.972\u00a0km\u00b2 (leggermente pi\u00f9 grande della Svizzera), dalla zona settentrionale di Boyac\u00e1 fino al Sumapaz P\u00e1ramo, e dalle cime della cordigliera orientale fino alla Valle Magdalena. Confinava con i territori delle trib\u00f9 Panche e Pijao.\nDurante la conquista spagnola vi erano molti abitanti, il numero preciso \u00e8 sconosciuto. Le lingue parlate erano chibcha, muysca e mosca, che appartengono alla famiglia linguistica chibcha-paezana. L'economia si basava sull'agricoltura, la metallurgia e la manifattura.\nStoria dei Muisca.\nFino al 1450 gli eventi sono riportati in un contesto mitologico, ma grazie al lavoro dei \"Cronisti delle Indie Occidentali\" \u00e8 possibile conoscere le ultime fasi della storia dei Muisca, prima che i conquistadores spagnoli giungessero presso il loro territorio.\nPrima dei Muisca.\nGli scavi negli altopiani di Cundinamarca e Boyac\u00e1 evidenziano che vi fu presenza di attivit\u00e0 umana fin dal periodo arcaico, fino all'Olocene. La Colombia possiede anche uno dei siti archeologici pi\u00f9 antichi nelle Americhe: El Abra, che risale a circa 13\u00a0000 anni fa. Altre tracce archeologiche nella regione dell'altipiano Cundiboyacense hanno portato alcuni studiosi a parlare di una \"cultura di El Abra\": a Tibit\u00f3 vi sono oggetti e artefatti di pietra che risalgono fino al 9740 a.C. Vi sono anche dei resti di scheletri umani risalenti al 5000 a.C.; le analisi svolte hanno dimostrato che le persone della \"cultura di El Abra\" facevano parte di una etnia diversa da quella dei Muisca.\nL'era dei Muisca.\nGli studiosi sono d'accordo sul fatto che il gruppo umano identificato come \"Muisca\" migr\u00f2 dall'Altopiano Cundiboyacense nel periodo compreso tra il 5500 a.C. e il 1000 a.C. Come le altre culture del Pre-Classico americano, i Muisca si trovavano in fase di transizione, con una societ\u00e0 di cacciatori che si stava trasformando in societ\u00e0 agraria. Dal 1500 a.C. nella regione arrivarono dei gruppi di gente dalle abitudini agricole dalle pianure. A \"Zipac\u00f3n\" vi sono segni che indicano la presenza di agricoltura e oggetti in ceramica sull'insediamento pi\u00f9 antico delle colline, risalente al 1270 a.C. Tra il 500 a.C. e l'800 a.C. ci fu una seconda onda migratoria nelle colline. Questo fu il gruppo che rimase nella zona fino all'arrivo degli spagnoli, e che lasci\u00f2 tracce abbondanti riguardo alla loro cultura, oggetto di studi sin dal XVI secolo. \u00c8 possibile che la gente Muisca integr\u00f2 gli abitanti antichi. La loro lingua, il chibcha, era molto simile a quella parlata dalla gente della Sierra Nevada de Santa Marta (Kogui, Ijka, Wiwa e Kankuamo) e della Sierra Nevada del Cocuy (la gente U'wa).\nGuerre.\nLo Zipa Saguamanchica fu in guerra costante contro le trib\u00f9 delle regioni circostanti, come i Sutagos, i Fusagasugaes, e specialmente i Panches che crearono difficolt\u00e0 anche agli Zipa successori, Nemequene e Tisquesusa. Altre minacce giunsero dai Caribe e dallo Zaque di Hunza, a causa della disputa sulla possessione delle miniere di sale, una risorsa preziosa per l'economia Muisca.\nLa conquista spagnola.\nLa rivalit\u00e0 tra Zaque e Zipa forn\u00ec una buona opportunit\u00e0 agli spagnoli di conquistare gran parte del loro territorio. Alcuni di loro, come Sebasti\u00e1n de Belalc\u00e1zar, Gonzalo Jim\u00e9nez de Quesada e Nikolaus Federmann, interessati alla strada per raggiungere l'El Dorado, scoprirono le ricche pianure di Cundinamarca e Boyac\u00e1. La presenza di questa nuova gente diede speranza a entrambi i governatori, che nel caso di vittoria in una guerra contro gli spagnoli avrebbero potuto consolidare un'unica confederazione.\nGli spagnoli uccisero gli ultimi governatori Muisca Sagipa e Aquiminzaque. La reazione dei capi delle trib\u00f9 non bast\u00f2 a cambiare il destino della confederazione. Nel 1542 Gonzalo Suar\u00e9z Rend\u00f3n riusc\u00ec a porre fine alla resistenza e i territori della confederazione vennero divisi tra Belalcazar, Federmann e Quesada. In seguito il re spagnolo elesse Quesada come unica persona in carica con il titolo \"adelantado de los cabildos de Santa Fe y Tunja\".\nI Muisca nel regime coloniale.\nQuando la struttura dei Muisca spar\u00ec sotto la conquista spagnola, il territorio dello Zipa e dello Zaque venne incluso in una nuova divisione politica all'interno della colonia. Il territorio dei Muisca, situato in una pianura fertile delle Ande colombiane, venne scelto dagli Spagnoli come centro della nuova regione chiamata \"Nuovo Regno di Granada\". Le classi pi\u00f9 importanti, i sacerdoti e la nobilt\u00e0 dei Muisca vennero cancellate e rimasero solo le \"Capitanias\". I terreni migliori vennero assegnati agli spagnoli mentre gli indigeni vennero spostati e obbligati a lavorare la terra per loro nelle encomienda. L'era coloniale contribu\u00ec alla crescita di importanza di Santaf\u00e9, l'antica Bacat\u00e1. La guerra di indipendenza della colonia port\u00f2 alla sua separazione in quattro nazioni (Colombia con Panama, Venezuela ed Ecuador).\nMolte informazioni sulla cultura Muisca furono raccolte dagli amministratori spagnoli e da autori quali Pedro de Aguado e Lucas Fern\u00e1ndez de Piedrahita.\nXX secolo.\nDopo l'indipendenza ottenuta nel 1810 il nuovo Stato creolo decise di dissolvere le Riserve Indigene. La riserva di Tocancip\u00e1 venne sciolta nel 1940. lasciandone una sola a Sesquil\u00e9, che venne ridotta al 10% dell'estensione iniziale. \nNel 1948 lo Stato proib\u00ec la produzione di chicha, una bevanda alcolica a base di mais. Questo caus\u00f2 dei danni alla cultura e all'economia dei Muisca, in quanto persero una fonte di guadagno e un'importante tradizione. Il bando rimase attivo fino al 1991. Da allora i Muisca celebrano la \"\"Festa del chicha, mais, vita e felicit\u00e0\" ogni anno nel Barrio La Perseverancia.\nXXI secolo.\nNel 1989 \u00e8 iniziato un processo di ricostruzione dei consigli indigeni, attuato dai discendenti dei Muisca. Ad oggi i consigli Muisca sono a Suba, Bosa, Cota (Colombia), Ch\u00eda e Sesquil\u00e9.Verso la fine del 2006 il censimento della popolazione Muisca \u00e8 stato riportato:\nOrganizzazione politica e amministrativa.\nLa gente Muisca era organizzata in una unione di stati, nei quali ognuno aveva un proprio capo. La confederazione non era una monarchia, poich\u00e9 non vi era un monarca assoluto, e non era un impero in quanto non dominava altri gruppi etnici o culture. I Muisca non sono quindi confrontabili, come organizzazione politica, alle altre civilt\u00e0 americane come gli Aztechi o gli Inca.\nOgni trib\u00f9 all'interno della confederazione era comandata dal proprio capo, detto anche cacique. La trib\u00f9 aveva una propria autonomia ed era una cellula della confederazione. La maggior parte delle trib\u00f9 apparteneva allo stesso gruppo etnico Muisca, condividendo la lingua e la cultura. L'esercito, formato dai g\u00fceches, era dipendente dallo Zipa e dallo Zaque.\nLa confederazione meridionale, comandata dallo Zipa, aveva come capitale Bacat\u00e1 (la Bogot\u00e0 attuale). Questa politeia ospitava la maggior parte della popolazione e aveva maggiore potere economico. La confederazione settentrionale era comandata dallo Zaque, e aveva come capitale Hunza (oggi conosciuta come Tunja). Entrambe le confederazioni avevano relazioni politiche comuni e affinit\u00e0, ma vi erano comunque rivalit\u00e0. All'interno vi erano quattro chiefdom: Bacat\u00e1, Hunza, Duitama e Sogamoso. Le trib\u00f9 erano suddivise in \"Capitan\u00edas\" (comandate da un capitano) di due possibili tipi, la \"Grande Capitania\" (\"sybyn\") e \"Minore Capitania\" (\"uta\"). Lo status di \"Capitano\" veniva ereditato per via materna.\nLa legislazione Muisca era consuetudinaria, cio\u00e8, le leggi venivano determinate da costumi gi\u00e0 esistenti e approvate dal Zipa o Zaque. Questo tipo di legislazione si adattava bene al sistema confederativo che aveva una amministrazione ben organizzata. Le risorse naturali non potevano essere privatizzate; il legname, i laghi, i fiumi, ecc. erano un bene comune.\nEconomia.\nL'organizzazione amministrativa dei Muisca era considerata come una delle pi\u00f9 potenti nelle Americhe del post-classico. Quando i conquistadores giunsero nel territorio della confederazione, trovarono uno Stato ricco che stuzzic\u00f2 le loro ambizioni. I Muisca minavano e scavavano ottenendo i seguenti prodotti:\nIl mercato era un luogo importante per l'economia della confederazione a causa del baratto. In quella zona venivano scambiati beni di ogni tipo, dai prodotti di prima necessit\u00e0 ai prodotti di lusso. L'abbondanza di sale, smeraldi e carbone rese questi minerali una valuta \"de facto\". La civilt\u00e0 aveva sviluppato un sistema di irrigazione completo per far fronte al problema agricolo.\nLingua.\nLe lingue parlate dai Muisca appartengono al gruppo chibcha-paezano o \"Macro-Chibcha\" che include alcune regioni dell'America centrale e la parte settentrionale dell'America meridionale. I Tayrona e gli U'wa, correlati alla cultura Muisca, parlavano lingue simili, che rese possibile lo scambio di beni tra i diversi popoli. Molte parole della lingua chibcha sono entrate a far parte dello spagnolo colombiano:\nReligione.\nI sacerdoti Muisca venivano educati sin dall'infanzia nelle cerimonie religiose principali. A nessun altro oltre a loro era permesso di entrare nei templi. La religione Muisca originalmente includeva il sacrificio umano, ma questa pratica era probabilmente gi\u00e0 caduta in disuso da tempo prima dell'arrivo degli spagnoli. Ogni famiglia offriva un bambino ai sacerdoti, i quali lo trattavano come sacro fino all'et\u00e0 di 15 anni, e in seguito veniva offerto a \"Sue\", il dio Sole. Oltre alle attivit\u00e0 religiose i sacerdoti esercitavano la propria influenza sulla gente, dando consigli riguardo all'agricoltura o alla guerra.\nCulto del Sole.\nPur non avendo un calendario preciso, i Muisca conoscevano esattamente il periodo in cui avviene il Solstizio (21 giugno). Quel periodo era il giorno di \"Sue\", il dio Sole. Il tempio di Sue si trovava a Sogamoso, la citt\u00e0 sacra del dio Sole e luogo in cui abitavano gli Iraca, i sacerdoti. Il nome della citt\u00e0, \"Suamox\" o \"Sugamuxi\" significa \"La Citt\u00e0 del Sole\"\". Lo Zaque giungeva in quel giorno alla citt\u00e0 sacra, dove si facevano offerte. Quel giorno era l'unico dell'anno in cui la gente poteva vedere il volto dello Zaque, considerato un discendente del dio Sole.\nMitologia.\nLa mitologia dei Muisca \u00e8 stata documentata a fondo, principalmente a causa del fatto che il territorio abitato da questa cultura divent\u00f2 la sede dell'amministrazione coloniale del Nuovo Regno di Granada. Questo permise ai \"cronisti delle Indie Occidentali\" di permanere a Bogot\u00e0, interessandosi alle tradizioni e agli aspetti culturali dei nativi.\nArchitettura.\nLa gente Muisca non fece mai delle grandi strutture in pietra. Non usavano la roccia per creare monumenti, a differenza di quanto accadde con altre culture americane. Le loro case venivano costruite con materiali semplici, come argilla, canne e legno. Le case avevano una forma conica, e Gonzalo Jim\u00e9nez de Quesada, fondatore di Bogot\u00e0, diede il nome alla \"Valles de los Alc\u00e1zares\" per questo motivo. Le costruzioni avevano piccole porte e finestre, e le case della gente di alto rango erano diverse. I Muisca non usavano una gran quantit\u00e0 di mobilia e si sedevano a terra.\nArte.\nL'arte dei Muisca, rispecchia quella predominante all'interno del gruppo di trib\u00f9 Chibcha, ossia si distingue per la produzione di oggetti in oro e dalle loro tombe a pozzo, gli archeologi hanno recuperato elmi, spille ornamentali, maschere e brocche, teste di scettri, piastre pettorali caratterizzate dalla raffigurazione di aquile. Anche le armi e gli utensili pi\u00f9 semplici venivano realizzati in oro Le figure spesso rappresentano principi sepolti e sono contraddistinte dalla forma angolosa e piatta e dai lineamenti ottenuti grazie all'aggiunta di filo saldato. Il materiale lavorato non era proprio l'oro allo stato puro, quanto piuttosto la tumbaga, una lega di oro e rame, preferibile per la sua estrema facilit\u00e0 di lavorazione e per il suo particolare colore.\nSport.\nLa cultura Muisca dava una certa importanza allo sport; anche ai giorni nostri i discendenti praticano il gioco \"turmequ\u00e9\" tejo. Molto importante erano anche i tornei di lotta. Il vincitore riceveva una coperta di cotone dal capo e poteva diventare un g\u00fceche (\"guerriero\").\nRicerche sui Muisca.\nGli studi effettuati sulla cultura Muisca sono abbondanti e hanno una lunga tradizione. Le prime fonti vengono dai \"cronisti delle Indie Occidentali\", il cui lavoro dur\u00f2 per tre secoli durante l'esistenza del Nuovo Regno di Granada. Dopo le guerre di indipendenza nel 1810 ci fu un aumento dell'interesse per lo studio della loro cultura. I bianchi colombiani stabilirono la capitale della loro repubblica a Santaf\u00e9, che allo stesso tempo era la capitale della confedereazione dello Zipa, Bacat\u00e1. L'interesse politico era quello di affermare che quel luogo era veramente la culla di una civilt\u00e0 avanzata, la cui consolidazione era stata interrotta dalla conquista spagnola.\nQuesto fenomeno sociale di ricerca di una identit\u00e0 fece per\u00f2 in modo che si diede maggiore importanza alla cultura Muisca, tralasciando le altre trib\u00f9 native della zona, che venivano viste come gente selvaggia. Si arriv\u00f2 alla conclusione sbagliata che i Muisca abitassero una terra in gran parte vuota, e tutto ci\u00f2 che veniva trovato veniva attribuito ai Muisca. Il Presidente Tom\u00e1s Cipriano de Mosquera invit\u00f2 nel 1849 il cartografo italiano Agust\u00edn Codazzi, che condusse la \"Commissione Geografica\" con Manuel Anc\u00edzar e descrisse studi sul territorio nazionale e sui siti archeologici.\nIl risultato della spedizione venne pubblicato a Bogot\u00e0 nel 1889 con il titolo \"Peregrinaci\u00f3n Alfa\".\nArg\u00fcello Garc\u00eda spieg\u00f2 che lo scopo di quella spedizione, nel contesto della nuova nazione era di sottolineare la civilt\u00e0 pre-ispanica, e in quel senso si concentrarono sulla cultura Muisca come modello principale.\nUn simile punto di vista si pu\u00f2 trovare nei lavori di Ezequiel Uricoechea, \"Memorias sobre las Antig\u00fcedades Neogranadinas\". Pareri contrari si possono vedere nello scritto di Vicente Restrepo, \"Los chibchas antes de la conquista espa\u00f1ola\" che li mostra come barbari. Miguel Triana, nel suo lavoro \"La Civilizaci\u00f3n Chibcha\" sugger\u00ec che per esempio i simboli artistici sulla roccia erano nient'altro che scritture. Wenceslao Cabrera Ort\u00edz, che ha proposto altre cose sui Muisca e sulle altre civilt\u00e0 pre-ispaniche in Colombia, concluse che la gente Muisca erano migrati verso le terre alte. Nel 1969 pubblic\u00f2 \"Monumentos rupestres de Colombia\" e i rapporti di Correal, Hurt e Van Der Hammen riguardo a degli scavi presso El Abra. La pubblicazione apr\u00ec nuovi orizzonti agli studi delle culture pre-ispaniche in Colombia, secondo Arg\u00fcello."}
{"id": "216626", "revid": "57342", "url": "https://it.wikipedia.org/wiki?curid=216626", "title": "Ettore Gracis", "text": "Biografia.\nSi \u00e8 diplomato in violino al Conservatorio di Parma. Successivamente si \u00e8 diplomato al Conservatorio di Venezia in pianoforte ed in composizione. Quindi si \u00e8 perfezionato in composizione come allievo di Gian Francesco Malipiero e come direttore d'orchestra con Antonio Guarnieri; \u00e8 stato direttore stabile del Maggio Musicale Fiorentino e, negli anni settanta, del Teatro La Fenice di Venezia.\nDocente al Conservatorio Benedetto Marcello di Venezia, ha diretto le maggiori orchestre sinfoniche, incluse quelle della RAI, della Scala, dei Pomeriggi Musicali di Milano, la New Philharmonia di Londra, l'Orchestre de Paris, e la Israel Philharmonic."}
{"id": "216630", "revid": "1305772", "url": "https://it.wikipedia.org/wiki?curid=216630", "title": "Iterator pattern", "text": "Nel contesto della programmazione orientata agli oggetti, il termine Iterator (reso in italiano con \"iteratore\") denota uno dei pi\u00f9 comuni e conosciuti \"design pattern\".\nL\"'Iterator\" risolve diversi problemi connessi all'accesso e alla navigazione attraverso gli elementi, in particolare, di una struttura dati contenitrice, senza esporre i dettagli dell'implementazione e della struttura interna del contenitore.\nL'oggetto principale su cui si basa questo \"design pattern\" \u00e8 l'iteratore.\nMotivazioni.\nUna classe contenitrice dovrebbe consentire l'accesso e la navigazione attraverso l'insieme degli elementi che contiene.\nNella programmazione a oggetti, un'alternativa semplice e preferibile all'uso di indici (come accade ad esempio per gli array) consiste nell'aggiungere operazioni all'interfaccia del contenitore. Questa soluzione ha il notevole vantaggio che, se l'interfaccia \u00e8 ben definita, consente di annullare la dipendenza da dettagli interni del contenitore, ma ci\u00f2 presenta alcuni inconvenienti:\nIl \"design pattern\" \"Iterator\", quindi, supera le soluzioni che si possono ottenere con la pura programmazione ad oggetti mediante codice pi\u00f9 complesso.\nConcetti fondamentali.\nL'idea chiave del \"pattern\" \"Iterator\" consiste nel trasferire la responsabilit\u00e0 dell'accesso e della navigazione attraverso gli elementi a una classe separata dal contenitore: l'iteratore.\nLa classe iteratore consente di visitare ad uno ad uno l'insieme degli elementi di un contenitore come se fossero ordinati in una sequenza finita. A questo scopo, un oggetto iteratore deve tenere traccia dell'ultimo elemento visitato e deve essere in grado di calcolare qual \u00e8 l'elemento successivo nella sequenza di attraversamento.\nPer permettere di visitare qualunque aggregato di elementi di un tipo concreto, indipendentemente dall'iteratore specifico e dal contenitore ad esso associato, il \"pattern\" \"Iterator\" richiede la definizione di due interfacce:\nLa prima interfaccia \u00e8 condivisa da tutte le classi contenitore e definisce un'operazione per ottenere un nuovo iteratore della classe stessa; la seconda definisce l'insieme di operazioni comuni ad ogni tipo di iteratore.\nStruttura.\nIl \"pattern\" \"iterator\" definisce due gerarchie di classi: una per i contenitori e una per gli iteratori. Le classi contenitore possono essere specializzate per tipo di elemento contenuto o per tipo di struttura in cui gli elementi sono organizzati. Le classi di iteratori sono specializzati per tipo di contenitore (iteratore concreto) e per tipo di navigazione attraverso la sequenza di elementi (iteratori specializzati).\nBenefici e conseguenze.\nL'adozione del \"pattern\" \"Iterator\" consente di:\nImplementazione.\nSenza polimorfismo, una classe iteratore \u00e8 strettamente accoppiata al suo tipo di contenitore e di elementi. Per poter cambiare la classe contenitore senza dover cambiare il codice che ne usufruisce e che attraversa gli elementi contenuti, occorre generalizzare il concetto di iteratore e trasformarlo in un'interfaccia.\nSfruttando le capacit\u00e0 polimorfiche di alcuni linguaggi di programmazione \u00e8 possibile definire un'unica interfaccia uniforme per tutti i tipi di oggetti iteratore. Questo permette di scrivere programmi in cui l'accesso ai dati contenuti da un aggregato \u00e8 completamente indipendente dalla struttura dell'aggregato stesso, purch\u00e9 esista una concreta implementazione dell'oggetto iteratore per una data.\nPer rendere il \"pattern\" \"Iterator\" completamente indipendente dall'implementazione concreta, \u00e8 necessario virtualizzare il processo di creazione delle istanze di iteratori. Di solito si provvede a questa necessit\u00e0 definendo un'operazione dell'interfaccia contenitore per creare un nuovo iteratore ad ogni invocazione."}
{"id": "216631", "revid": "1573940", "url": "https://it.wikipedia.org/wiki?curid=216631", "title": "Ober\u00e1 (citt\u00e0)", "text": ""}
{"id": "216634", "revid": "775372", "url": "https://it.wikipedia.org/wiki?curid=216634", "title": "Guerra civile irlandese", "text": "La guerra civile irlandese fu un conflitto armato che contrappose sostenitori ed oppositori del Trattato Anglo-Irlandese.\nQuesto accordo, siglato il 6 dicembre 1921, aveva dato origine allo Stato Libero d'Irlanda, precursore dell'odierna Repubblica d'Irlanda. Gli oppositori lamentavano che il Trattato mantenesse legami costituzionali tra Irlanda e Regno Unito e biasimavano la separazione dell'isola, poich\u00e9 le sei contee a maggioranza protestante dell'Irlanda del Nord non sarebbero state incluse nello Stato Libero. La guerra civile cost\u00f2 all'Irlanda pi\u00f9 vite della guerra d'indipendenza che l'aveva preceduta e lasci\u00f2 nella societ\u00e0 irlandese una profonda frattura, i cui postumi sono ancora visibili un secolo dopo.\nAntefatti della guerra.\nIl Trattato.\nIl Trattato Anglo-Irlandese pose fine alla guerra - combattuta tra il 1919 ed il 1921 - che aveva contrapposto separatisti irlandesi e governo britannico. Il Trattato consentiva la nascita di uno Stato Irlandese indipendente esteso su buona parte dell'isola, dotato di sue forze armate e di polizia (anche se la Royal Navy avrebbe continuato a controllare alcuni porti). D'altronde l'Irish Free State sarebbe rimasto un dominion dell'Impero britannico, con a capo il monarca inglese. Inoltre, i membri della nuova assemblea legislativa irlandese (D\u00e1il \u00c9ireann) avrebbero dovuto giurare fedelt\u00e0 non solo alla costituzione dello Stato, ma pure al re d'Inghilterra. La repubblica sognata da gran parte degli indipendentisti sembrava cos\u00ec allontanarsi definitivamente.\nLe maggiori critiche al Trattato derivavano dal fatto che, pur applicandosi in teoria a tutta l'Irlanda, in concreto ne impediva l'unit\u00e0. Infatti, le sei contee a maggioranza protestante dell'Ulster (cui, in base al Government of Ireland Act del 1920, erano stati riconosciuti un governo ed un parlamento autonomi), avevano il diritto di chiamarsi fuori dal Trattato e mantenere lo status loro accordato nel 1920. Poich\u00e9 nessuno dubitava che questo diritto sarebbe stato esercitato, lo Stato Libero avrebbe compreso soltanto ventisei contee del sud e dell'ovest.\nMichael Collins, di fatto il capo della delegazione irlandese che aveva sottoscritto il Trattato, sostenne che, se esso non concedeva all'Irlanda la libert\u00e0 completa, le dava in ogni caso la libert\u00e0 di raggiungerla: ad oggi, nonostante lo Stato Libero si sia effettivamente evoluto in Repubblica, l'Irlanda \u00e8 ancora politicamente divisa in due Stati.\nLa frattura all'interno del movimento nazionalista.\nLa frattura all'interno del movimento nazionalista tra favorevoli e contrari al Trattato tocc\u00f2 pure i rapporti personali, dal momento che principali esponenti delle due fazioni erano stati amici ed avevano combattuto insieme la guerra d'indipendenza. Questa commistione tra idee politiche e rancori personali fin\u00ec per rendere il confronto ancora pi\u00f9 aspro.\nMichael Collins si convinse che \u00c9amon de Valera, conoscendo l'impossibilit\u00e0 di ottenere maggiori concessioni dal governo britannico, l'aveva mandato ai negoziati per renderlo responsabile degli inevitabili compromessi e far ricadere su di lui la conseguente impopolarit\u00e0.\nCollins si sent\u00ec tradito, quando de Valera rifiut\u00f2 di approvare gli accordi da lui raggiunti nelle trattative con David Lloyd George e Winston Churchill.\nIl 7 gennaio 1922, il D\u00e1il \u00c9ireann (il parlamento della Repubblica irlandese) approv\u00f2 gli accordi di stretta misura (64 voti contro 57). Immediatamente de Valera si dimise dalla carica di Presidente della Repubblica e la parte del Sinn F\u00e9in contraria al Trattato abbandon\u00f2 il D\u00e1il. De Valera sostenne che, approvando il Trattato, i parlamentari avevano rotto il loro giuramento di fedelt\u00e0 verso la Repubblica Irlandese. I contrari al Trattato cercarono, senza successo, di stabilire un proprio governo. Nel contempo, il Governo Provvisorio, sotto la guida di Collins e Arthur Griffith, inizi\u00f2 ad organizzare le strutture dello Stato Libero, tra cui una nuova forza di polizia ed un esercito nazionale, che sostituisse l'IRA.\nDa allora, i sostenitori del Trattato saranno indicati come \"Esercito Nazionale\" o forze dello Stato Libero. I loro avversari, come IRA o Irregolari. La parte dell'IRA contraria al trattato rivendicava di difendere la Repubblica Irlandese, proclamata durante l'Easter Rising del 1916 e creata dal Primo D\u00e1il, a suo giudizio tradita da coloro che avevano concluso gli accordi con il governo britannico. Eamon de Valera dichiar\u00f2 di voler servire come un normale volontario dell'IRA, e lasci\u00f2 la guida dei repubblicani contrari al Trattato a comandanti militari come Liam Lynch e Frank Aiken.\nLa guerra.\nI combattimenti a Dublino.\nIl 13 aprile 1922, militanti contrari al trattato occuparono il palazzo delle Four Courts, sulla riva del Liffey, a Dublino. Erano guidati da Rory O'Connor e si proponevano di iniziare un confronto armato con le truppe britanniche, eventualit\u00e0 che avrebbe convinto entrambe le fazioni dell'IRA ad unirsi contro il comune nemico. I sostenitori dello Stato Libero videro per\u00f2 nell'azione un atto sedizioso, che doveva essere represso dalle forze dello Stato irlandese. Ne risult\u00f2 un'attesa carica di tensione. Michael Collins cerc\u00f2 di convincere gli occupanti delle Courts, molti dei quali erano stati suoi amici e commilitoni, a ritirarsi prima che esplodesse la violenza. Di fronte al loro rifiuto e alla minaccia che i britannici intervenissero militarmente, minando lo Stato appena nato, Collins ruppe gli indugi ed ordin\u00f2 all'artiglieria di bombardare le Courts.\nNon furono quelli i primi colpi sparati, in quanto si erano gi\u00e0 avute scaramucce in diversi luoghi del paese, mentre le truppe britanniche stavano lasciando le loro guarnigioni. Quello fu per\u00f2 il punto di non ritorno, l'inizio di fatto della guerra civile. Collins aveva accettato la fornitura di pezzi d'artiglieria da parte dei britannici e questa superiorit\u00e0 militare dell'esercito regolare decise gli scontri alle Four Courts. I rivoltosi, dotati solo di armi leggere, si arresero dopo qualche giorno. Alcuni leader contrari al trattato, come Ernie O'Malley, riuscirono per\u00f2 a sfuggire alla prigionia e continuarono a combattere altrove.\nNel caos dei combattimenti, l'edificio che ospitava gli archivi pubblici irlandesi fu interessato da una grande esplosione. Migliaia di documenti, riguardanti mille anni di storia irlandese, laica e religiosa, furono persi per sempre. Anche dopo la resa delle Courts, a Dublino si continu\u00f2 a combattere duramente, fino al 5 giugno, quando reparti dell'IRA contrari al Trattato occuparono O'Connell Street, provocando un'ulteriore settimana di combattimenti per strada. Tra le vittime degli scontri ci fu il leader repubblicano Cathal Brughanuil.\nQuadro strategico della guerra.\nLa fine dei combattimenti a Dublino lasci\u00f2 le forze governative saldamente padrone della capitale irlandese, mentre i loro avversari erano dispersi nel paese, soprattutto nel Sud e nell'Ovest. Sebbene i contrari al trattato avessero un seguito considerevole all'interno dell'IRA, difettavano di una vera e propria struttura di comando, di una chiara strategia e, soprattutto, di armi. Dovettero cos\u00ec adottare dappertutto una strategia difensiva.\nMichael Collins ed i suoi ufficiali furono in grado di mettere in piedi una struttura militare in grado di sopraffare gli irregolari sul campo. A dare un grande vantaggio alle forze governative contribuirono anche i rifornimenti britannici di artiglieria, aerei, veicoli blindati, mitragliatrici e munizioni. Alla fine della guerra, l'esercito nazionale comprendeva 55.000 uomini, una cifra enormemente superiore a quella necessaria a mantenere la pace nello Stato Irlandese.\nCollins reclut\u00f2 gli ufficiali pi\u00f9 decisi tra le file della Dublin Brigade dell'IRA, che aveva comandato durante la guerra d'indipendenza e specialmente tra i componenti della cosiddetta \"Squad\", un gruppo di fuoco che, alle sue dirette dipendenze, aveva compiuto molte \"esecuzioni\" di agenti segreti britannici, poliziotti ed anche di semplici cittadini, sospettati di collaborazionismo. Prima della fine della guerra, molti di loro saranno coinvolti in diverse atrocit\u00e0 contro gli Irregolari.\nAl di l\u00e0 dell'arruolamento di molti membri dell'IRA favorevoli al Trattato, il nerbo dell'esercito nazionale fu costituito da irlandesi che, dopo aver combattuto la Prima guerra mondiale nell'esercito britannico, si trovavano disoccupati.\nLo Stato Libero prende il controllo delle maggiori citt\u00e0.\nCon la capitale saldamente in mano ai governativi, i combattimenti scoppiarono nel resto del paese. Cork, Limerick e Waterford caddero per breve tempo nelle mani dei ribelli, ma la loro mancanza di preparazione ed armamenti in grado di affrontare una guerra convenzionale fece s\u00ec che ben presto le maggiori citt\u00e0 fossero riprese dall'esercito regolare senza grandi difficolt\u00e0. Il 10 agosto, i governativi ripresero Cork grazie ad un'operazione anfibia.\nLe vittorie militari dell'esercito nazionale nelle maggiori citt\u00e0 segnarono l'inizio di una guerriglia inconcludente, caratterizzata dall'assassinio di molte personalit\u00e0 politiche. Il 22 agosto Michael Collins, capo del governo provvisorio e Comandante in Capo dell'esercito, venne ucciso in un'imboscata a Beal na mBlath, vicino alla sua citt\u00e0 natale, Clonakilty. Il presidente dello Stato Libero, Arthur Griffith, era morto dieci giorni prima, vittima di un'emorragia cerebrale. Il governo dello Stato Libero divenne cos\u00ec responsabilit\u00e0 di William T. Cosgrave, mentre l'esercito pass\u00f2 sotto il comando del generale Richard Mulcahy.\nEsecuzioni e fine della guerra.\nL'ultimo periodo della guerra fu caratterizzato da un crescendo di atrocit\u00e0 che lasci\u00f2 un segno profondo nella politica irlandese. I membri dell'IRA contrari al Trattato iniziarono ad assassinare i membri del Parlamento, a cominciare da Sean Hales, amico fraterno di Collins, il cui fratello era un importante membro dell'IRA di Cork. In risposta, il governo dello Stato Libero inizi\u00f2 a fucilare gli Irregolari che erano caduti prigionieri. Per l'omicidio di Hales, subirono questa sorte quattro dirigenti repubblicani (uno per provincia): Rory O'Connor, Liam Mellows, Joseph McKelvey e Dick Barrett. In totale, durante la guerra lo Stato Libero condann\u00f2 a morte 77 Irregolari, compreso lo scrittore e negoziatore del Trattato Robert Erskine Childers. La cifra verr\u00e0, nei decenni seguenti, spesso richiamata con acredine dai membri del Fianna F\u00e1il nelle polemiche politiche. Inoltre, soprattutto nella Contea di Kerry, dove la guerriglia era particolarmente aspra, l'esercito regolare inaugur\u00f2 la pratica di uccidere i nemici caduti prigionieri.\nGli Irregolari non potevano mantenere un'efficace guerriglia, perch\u00e9 la grande maggioranza della popolazione irlandese era contro la rivolta, terrorizzata com'era dall'idea di ricadere in un nuovo conflitto, ancora pi\u00f9 tragico, in quanto tra connazionali. Ci\u00f2 fu confermato dalle elezioni svolte nel 1923, appena dopo la guerra, in cui il partito Cumann na nGaedheal, favorevole allo Stato Libero vinse agevolmente. Anche la Chiesa cattolica appoggiava lo Stato Libero, ritenendolo unico governo legittimo del paese e si rifiutava di amministrare i Sacramenti agli Irregolari che vennero scomunicati.\nLa decisione del Governo, la mancanza di armi, l'avversione popolare e la perdita di fiducia dei militanti contrari al Trattato determinarono infine la sconfitta degli Irregolari. Nel maggio 1923, Frank Aiken, che durante la guerra d'indipendenza aveva comandato la \"Fourth Northern Division\" dell'IRA ed era il comandante militare degli Irregolari dichiar\u00f2 un cessate-il-fuoco e ordin\u00f2 ai suoi combattenti di mettere da parte le armi, piuttosto che arrendersi o continuare una guerra ormai persa.\nLa maggior parte degli storici sostengono che la morte di Liam Lynch, repubblicano intransigente, avvenuta nel corso di uno scontro sui monti Knockmealdown nella contea di Waterford, abbia permesso al pi\u00f9 pragmatico Aiken di interrompere una lotta ormai inutile. Molti militanti irregolari (incluso De Valera), tornati a casa dopo aver gettato le armi, furono arrestati nel corso delle settimane seguenti la fine della guerra.\nAttacchi ai Lealisti.\nAnche se il \"casus belli\" era stato il Trattato, molti Irregolari videro la loro lotta come prosecuzione della tradizionale causa repubblicana degli \"uomini senza propriet\u00e0\". Si videro quindi molti attacchi ai proprietari terrieri Lealisti e molte propriet\u00e0 vennero occupate dai piccoli proprietari. Molti Lealisti avevano aiutato le forze della Corona durante la guerra d'Indipendenza ed il confuso periodo della guerra civile li trasform\u00f2 in facili bersagli. Rischiavano non solo i proprietari terrieri, ma pure i semplici cittadini sospettati di aver dato un qualsiasi supporto morale ai britannici durante la guerra.\nSebbene gli Irregolari non facessero distinzioni tra sostenitori del governo cattolici e protestanti, lo Stato Libero si adoper\u00f2 per tutelare questi ultimi e le loro propriet\u00e0, soprattutto nella contea di Louth, dove fu organizzata una forza di polizia con questo specifico compito.\nRisultati della guerra e sue conseguenze.\nLa guerra civile, bench\u00e9 breve, fu sanguinosa. Cost\u00f2 la vita anche a personaggi di primo piano, come Michael Collins, Liam Lynch e Rory O'Connor, che erano stati protagonisti della lotta contro gli Inglesi. Entrambe le parti si resero responsabili di atti brutali: gli irregolari assassinarono membri del parlamento ed incendiarono numerosi edifici storici (come il famoso Moore Hall nel Mayo, perch\u00e9 il suo proprietario era diventato senatore). I governativi condannarono a morte molti prigionieri, ufficialmente o clandestinamente. I morti dell'esercito nazionale furono all'incirca 800 ed il totale delle vittime \u00e8 stimato in 4.000. Le forze Irregolari in ritirata causarono molte distruzioni, per cui l'economia dello Stato Libero sub\u00ec un duro colpo, proprio nei primi anni della sua esistenza.\nDopo la fine della guerra, oltre 12.000 irregolari furono presi prigionieri e non vennero rilasciati fino al 1924. Facendo un confronto con altre guerre civili d'inizio secolo (quella di Spagna, o quella russa) si deve concludere che quella irlandese fu meno sanguinosa, ma forse pi\u00f9 tragica in quanto vide contrapposti uomini che fino a pochi mesi, se non giorni, prima avevano combattuto fianco a fianco per la libert\u00e0 della loro patria. Il fatto che la guerra venne combattuta tra fazioni del movimento indipendentista consent\u00ec all'Irlanda del Nord di consolidare le sue strutture di governo. Fu solo dopo la fine della guerra civile, infatti, che i nazionalisti irlandesi iniziarono a considerare azioni armate contro il governo filo-britannico nelle sei contee dell'Ulster.\nLa politica irlandese \u00e8 stata a lungo influenzata dalla guerra civile ed ancora cent'anni dopo i due principali partiti politici sono gli eredi dei due schieramenti: il Fianna F\u00e1il (fondato da de Valera e composto dagli oppositori del Trattato) ed il Fine Gael (che ha le sue radici tra i favorevoli agli accordi). In aggiunta, fino agli anni settanta, quasi tutti i politici irlandesi pi\u00f9 importanti erano stati combattenti della guerra civile, fattore che contribu\u00ec a rendere difficili le relazioni tra i due maggiori partiti irlandesi. Ad esempio combatterono in campo repubblicano Eamon de Valera, Frank Aiken e Sean Lemass, in quello dei favorevoli all'accordo William T. Cosgrave, Richard Mulcahy e Kevin O'Higgins.\nQuando, negli anni trenta, il Fianna Fail prese il potere per la prima volta, la guerra civile sembr\u00f2 sul punto di ricominciare, tra l'IRA ed i Blueshirts, movimento di vaga ispirazione fascista guidato da Eoin O'Duffy, che era stato Capo di Stato Maggiore dell'esercito e Capo della Polizia dello Stato Libero, prima di essere sostituito dal governo guidato da de Valera. Nonostante le tensioni non ci fu una nuova guerra civile e, dagli anni cinquanta, la violenza non fu pi\u00f9 un fattore d'influenza sulla politica della Repubblica. D'altronde, l'IRA continu\u00f2 ad esistere e, fino agli anni ottanta, rivendic\u00f2 di essere il governo provvisorio della Repubblica irlandese, proclamata nel 1918 ed abrogata dagli accordi del 1921. Alcuni, come Michael McDowell, sostengono che su questo atteggiamento, originato dalla guerra civile, si basi ancora l'ideologia della Provisional IRA."}
{"id": "216636", "revid": "1060", "url": "https://it.wikipedia.org/wiki?curid=216636", "title": "Lingue orientali", "text": ""}
{"id": "216639", "revid": "287204", "url": "https://it.wikipedia.org/wiki?curid=216639", "title": "Ober\u00e0", "text": ""}
{"id": "216640", "revid": "383359", "url": "https://it.wikipedia.org/wiki?curid=216640", "title": "Dollaro del Belize", "text": "Il dollaro (codice ISO 4217: BZD) \u00e8 la valuta ufficiale del Belize dal 1885. Normalmente \u00e8 abbreviato con il simbolo del dollaro \"$\", o a volte \"BZ$\" per distinguerlo da altre valute denominate dollaro. Viene suddiviso in cent. Il dollaro del Belize ha un tasso fisso di cambio con il dollaro statunitense con un rapporto di BZ$2 = US$1.\nMonete.\nMonete in circolazione:\nBanconote.\nBanconote in circolazione:"}
{"id": "216643", "revid": "1305772", "url": "https://it.wikipedia.org/wiki?curid=216643", "title": "90125", "text": "90125 \u00e8 un album del gruppo di rock progressivo inglese Yes, pubblicato nel 1983 dalla Atco Records.\nL'album costituisce un cambiamento radicale dello stile della band in direzione di un avvicinamento al pop degli anni ottanta. Il titolo dell'album si riferisce al numero di catalogo dell'edizione originale.\nIl disco.\nLa formazione degli Yes di \"90125\" era assolutamente nuova, e nata quasi fortuitamente. Dopo lo scioglimento del gruppo nel 1981, il bassista Chris Squire e il batterista Alan White avevano iniziato a lavorare come duo, pubblicando un singolo, \"Run with the Fox\" (in seguito pubblicato nel cofanetto \"Yesyears\"). Al duo si erano poi uniti il chitarrista sudafricano Trevor Rabin e Tony Kaye, tastierista originale degli Yes dal 1967 al 1971 (per i primi tre album). Il quartetto avrebbe dovuto chiamarsi \"Cinema\", e avrebbe dovuto realizzare un album costituito quasi esclusivamente di materiale scritto da Rabin. La produzione fu affidata all'ex The Buggles Trevor Horn, gi\u00e0 cantante degli Yes per un breve periodo (nell'album \"Drama\").\nIl progetto mut\u00f2 direzione quando tra la fine del 1981 e gli inizi del 1982 anche Jon Anderson, cantante storico degli Yes, decise di unirsi all'impresa. Con Kaye, White, Squire e Anderson il gruppo non poteva che chiamarsi \"Yes\". Rabin espresse qualche riserva, temendo di essere percepito dai fan degli Yes come sostituto del chitarrista storico Steve Howe; si convinse quando sent\u00ec Anderson all'opera sul materiale gi\u00e0 preparato.\nPubblicato lo stesso autunno da una sussidiaria della Atlantic Records, la Atco, \"90125\" lanci\u00f2 gli Yes nell'era di MTV e guadagn\u00f2 loro una nuova schiera di fan. La musica era orecchiabile, contemporanea, e fu ben accettata anche dalla critica. Il singolo principale, \"Owner of a Lonely Heart\", fu l'unico brano degli Yes a raggiungere la prima posizione nelle classifiche statunitensi; lo stesso \"90125\" risult\u00f2 essere il disco pi\u00f9 venduto della storia del gruppo, raggiungendo la posizione numero 16 nelle classifiche inglesi e la posizione numero 5 in quelle statunitensi. A \"Owner\" seguirono altri due singoli che contribuirono a mantenere il nome \"Yes\" a lungo nelle classifiche: \"Leave It\" e \"It Can Happen\". Il brano \"Cinema\" vinse il Grammy Award alla miglior interpretazione strumentale rock nel 1984.\nNel 2004 un remix di \"Owner of a Lonely Heart\" di Max Graham ha raggiunto la nona posizione nelle classifiche inglesi, facendo meglio della versione originale, che pur essendo un successo internazionale nel Regno Unito si era fermata alla posizione numero 28.\nIl cofanetto \"Yesyears\" (1991) include demo delle versioni originali di alcuni brani di \"90125\" prima dell'arrivo di Anderson, inclusa una versione di \"It Can Happen\" cantata da Squire."}
{"id": "216644", "revid": "383359", "url": "https://it.wikipedia.org/wiki?curid=216644", "title": "Dollaro del Brunei", "text": "Il ringgit bruneiano (malese) o dollaro bruneiano codice ISO 4217: \"BND\"), \u00e8 la valuta del Brunei dal 1967. Normalmente \u00e8 abbreviato col simbolo del dollaro ($) ed \u00e8 suddiviso in 100 \"sen\" (malese) o \"cent\" (inglese).\nIl dollaro bruneiano \u00e8 agganciato al dollaro di Singapore con un cambio 1:1 (Singapore \u00e8 uno dei pi\u00f9 importanti compagni commerciali del Brunei).\nStoria.\nLe prime monete del Brunei includono le conchiglie delle cypraeidae. Il Brunei \u00e8 anche famoso per le sue teiere di bronzo, che erano usati nei commerci basati sul baratto con la costa del Borneo settentrionale.\nIl Brunei emise monete di stagno denominate in pitis negli AH 1285 (AD 1868). Queste furono seguite da una moneta da un cent nel AH 1304 (AD 1888). Questo cent valeva un centesimo del dollaro degli Stretti.\nIn qualit\u00e0 di protettorato britannico, agli inizi del XX secolo, il Brunei us\u00f2 il dollaro degli Stretti ed in seguito il dollaro malese ed il dollaro della Malesia e del Borneo britannico fino al 1967, quando inizi\u00f2 ad emettere la propria valuta.\nIl dollaro del Brunei sostitu\u00ec il dollaro della Malesia e del Borneo britannico nel 1967 dopo la formazione della Malaysia e l'indipendenza di Singapore. Fino al 23 giugno 1973, il ringgit malese era cambiabile alla pari con il dollaro di Singapore e con il dollaro del Brunei. La Monetary Authority of Singapore ed il Brunei Currency and Monetary Board ancora mantengono la cambiabilit\u00e0 recoproca delle due monete. Il dollaro del Brunei \u00e8 accettato come \"customary tender\" a Singapore secondo gli accordi monetari (Currency Interchangeability Agreement), anche se non ha corso legale. Il dollaro di Singapore \u00e8 accettato nello stesso modo nel Brunei.\nMonete.\nNel 1967 furono introdotte monete con i valori di 1, 5, 10, 20 e 50 sen (cent). Eccetto la moneta da 1 sen, che era di bronzo, tutte le altre furono coniate in cupro-nichel. Nel 1986 l'acciaio ricoperto di rame ha sostituito il bronzo.\nBanconote.\nNel 1967 il governo (\"Kerejaan Brunei\") introdusse banconote nei tagli da 1, 5, 10, 50 e 100 ringgit (dollari). Le banconote da 500 e 1.000 ringgit seguirono nel 1979. Nel 1989 l'indicazione sui biglietti fu cambiata in \"Negara Brunei Darussalam\", il nome ufficiale del paese. Le banconote da 10.000 ringgit furono introdotte lo stesso anno. Tutte le banconote presentano il valore in malese (sia in Rumi che in Jawi) ed in inglese. La denominazione in inglese nelle prime serie appariva sul fronte, sotto la denominazione in malese - Rumi, mentre ora appare sul verso assieme al Jawi.\nSono state emesse cinque serie di banconote. I colori delle banconote da B$1, B$5 e B$10 sono gli stessi in tutte le serie.\nSerie 1967.\nPrima serie (1967) - biglietti con il ritratto del sultano Omar Ali Saifuddien III, il 28\u00b0 sovrano del Brunei.\nSerie 1972.\nSeconda serie - questa serie era uguale alla precedente con l'eccezione che il ritratto del sultano Omar Ali Saifuddin fu sostituito da quello del sultano Hassanal Bolkiah, il 29\u00b0 ed attuale sovrano del Brunei. Tutte le serie successive hanno il ritratto del sultano Hassanal Bolkiah. Inoltre due nuovi tagli furono emessi nel 1979.\nSerie 1989.\nTerza serie - la serie dopo l'indipendenza. Questa serie \u00e8 stata gradualmente sostituita dalla quarta.\nSerie 1996-2000 (polimeri e carta).\nQuarte serie (1996-2000) tutte le banconote, escluse quelle in polimeri, non sono pi\u00f9 stampate.\nSerie 2004-2007 (polimeri).\nLe banconote in polimeri furono introdotte nel 2004 a causa di diversi episodi di falsificazione. In questa serie tutti i biglietti sono in polimeri. La banconota da 100\u00a0$ di questa serie ha vinto una medaglia d'oro per le sue caratteristiche di sicurezza nel XXII National Print Award in Australia nel maggio 2005."}
{"id": "216647", "revid": "547034", "url": "https://it.wikipedia.org/wiki?curid=216647", "title": "Ipoclorito di calcio", "text": "L'ipoclorito di calcio, altrimenti noto come cloruro di calce, dalla formula chimica Ca(ClO)2, \u00e8 una polvere bianca, igroscopica ed alterabile all'aria dal caratteristico odore di cloro. Il prodotto industriale cloruro di calce \u00e8 una miscela di cloruro ed ipoclorito di calcio a contenuto variabile.\nStoria.\nCharles Tennant e Charles Macintosh svilupparono un processo industriale per la produzione di cloruro di calce alla fine del XVIII secolo. \u00c8 stato brevettato nel 1799 e utilizzato pesantemente durante la prima guerra mondiale per disinfettare le trincee e le ferite.\nPropriet\u00e0.\nEsposto all'aria fissa facilmente l'anidride carbonica eliminando cloro gassoso e formando carbonato di calcio. Con gli acidi reagisce sviluppando cloro. Questa reattivit\u00e0 con gli acidi \u00e8 alla base della misura del suo valore in relazione alla quantit\u00e0 di cloro sviluppato e che viene detto grado o titolo del cloruro; il titolo si calcola in gradi francesi di Gay-Lussac che corrispondono ai litri di cloro gassoso sviluppati da 1\u00a0kg di prodotto. Prodotti di buona qualit\u00e0 contengono il 35% di cloro attivo.\nSintesi.\nA livello industriale l'ipoclorito di calcio si ricava trattando la calce spenta (Ca(OH)2) con cloro gassoso (Cl2). La reazione pu\u00f2 essere condotta in diverse fasi per dare varie composizioni, ciascuna con diversa concentrazione di ipoclorito di calcio, insieme a calce non convertita e cloruro di calcio. Viene qui di seguito mostrata la conversione completa:\nLa polvere decolorante \u00e8 realizzata con calce spenta leggermente umida. Non \u00e8 una semplice miscela di ipoclorito di calcio, cloruro di calcio e idrossido di calcio, si tratta invece di una miscela costituita principalmente da ipoclorito di calcio (Ca(OCl)2), ipoclorito di calcio dibasico (Ca3(OCl)2(OH)4 o scritto anche come Ca(OCl)2 \u00b7 2Ca(OH)2), e dibasico cloruro di calcio (Ca3Cl2(OH)4 (chiamato anche idrossicloruro di calcio e scritto come CaCl2 \u00b7 2Ca(OH)2).\nIn laboratorio pu\u00f2 essere prodotto in piccole quantit\u00e0 anche per reazione di scambio ionico fra una soluzione di altri sali solubili dell'ipoclorito e una soluzione satura di cloruro di calcio.\nIl cloruro di calce si prepara impastando omogeneamente 1 parte di ipoclorito di calcio con 3 parti d'acqua a cui si aggiungono altre 3 parti d'acqua. Si lascia decantare il miscuglio e infine si diluisce la soluzione limpida fino a volume e concentrazione richiesta.\nUsi.\nIgienico-sanitari.\nL'ipoclorito di calcio \u00e8 comunemente usato per sanificare le piscine pubbliche e disinfettare l'acqua potabile. Generalmente le sostanze commerciali sono vendute con una purezza dal 65% al 73% con altri prodotti chimici presenti, come cloruro di calcio e carbonato di calcio, derivanti dal processo di fabbricazione. Come sostanza chimica per piscine, viene miscelata con altre sostanze chimiche meno spesso rispetto ad altre forme di cloro, a causa di reazioni pericolose con alcune comuni sostanze chimiche per piscine. In soluzione, l'ipoclorito di calcio potrebbe essere usato come disinfettante per uso generale, ma a causa dei residui di calcio, di solito si preferisce l'ipoclorito di sodio.\nChimica organica.\nL'ipoclorito di calcio \u00e8 un agente ossidante generale e quindi trova un certo impiego nella chimica organica. Ad esempio, il composto viene utilizzato per scindere glicoli, acidi \u03b1-idrossi carbossilici e chetoacidi per produrre aldeidi o acidi carbossilici frammentati. L'ipoclorito di calcio pu\u00f2 essere utilizzato anche nella reazione dell'aloformio per produrre cloroformio. L'ipoclorito di calcio pu\u00f2 essere utilizzato per ossidare i sottoprodotti del tiolo e dei solfuri nella sintesi organica e quindi ridurre il loro odore e renderli sicuri da smaltire.\nIndustria.\nIl cloruro di calce nell'industria tessile s'impiega nel candeggio delle fibre vegetali e nel processo di cloraggio della lana."}
{"id": "216649", "revid": "767487", "url": "https://it.wikipedia.org/wiki?curid=216649", "title": "Dillo con parole mie", "text": "Dillo con parole mie \u00e8 un film del 2003 diretto da Daniele Luchetti e interpretato da Stefania Montorsi e Martina Merlino nella sua prima apparizione cinematografica.\nTra gli altri attori vi sono anche Giampaolo Morelli, Marco Piras e Alberto Cucca.\nTrama.\nStefania, trentenne romana, lavora in una libreria della sua citt\u00e0 e, poco prima di chiudere per le vacanze, lascia il suo fidanzato Andrea. Intanto da Colonnetta di Prodo arriva in citt\u00e0 la nipote quindicenne Martina (che si vuol far chiamare Maggie), che dovrebbe partire per le vacanze con i suoi compagni scout e invece perde volontariamente il treno per poter fare le vacanze da sola come vuole: sua madre le nega il permesso e la manda dalla zia Stefania. Con un trucco, Maggie si fa accompagnare da Stefania sull'isola di Io, nelle Cicladi, di cui ha sentito parlare dai suoi amici.\nUna volta sull'isola le due iniziano ad interrogarsi sulla loro vita, ad andare d'accordo ma anche a litigare a causa del loro diverso carattere. Stefania vorrebbe una vacanza tranquilla mentre Maggie, che ha scelto Io appositamente, vorrebbe una vacanza scatenata per conoscere nuovi ragazzi e fare esperienze; nello specifico, vuole liberarsi della sua fastidiosa verginit\u00e0. Nel frattempo anche Andrea arriva nell'isola, dove si impiega come pasticcere.\nDopo qualche giorno, Maggie incontra Andrea, ma ne fraintende il nome in Enea; in pochissimo tempo decide di fare l'amore con lui, e tenta goffamente di sedurlo senza alcun successo. Si rivolge a Stefania, che prende a darle consigli tratti dalla sua esperienza con Andrea. Si instaura cos\u00ec un dialogo a tre, nel quale Maggie \u00e8 in realt\u00e0 il tramite inconsapevole fra Andrea e Stefania, a loro volta ignari della situazione. Questo dialogo mediato permette a Stefania ed Andrea di riflettere sul loro rapporto e, quando il gioco viene svelato, di riprenderlo con maggior consapevolezza.\nAmbientazioni.\nTutto il film \u00e8 stato girato sull'isola greca di Ios ad esclusione delle scene iniziali a Roma. Nelle parti girate sull'isola si riconosce il porto dell'isola, il villaggio, la strada per la tomba di Omero, il campeggio \"\"Ios Camping Porto\", la spiaggia di Mylopotas, il teatro di Io, il \"Pegasus\", il \"Blue Ios\" ed infine il \"Disco 69\" (compreso il famoso muretto di fronte al locale dove tutti si fermano a parlare e riprendere un po' di fiato). Le scene iniziali sul traghetto sono girate sull'\"Express Santorini\".\nDistribuzione e festival.\n\u00c8 uscito nelle sale italiane il 4 aprile 2003. Il film rientra tra quelli selezionati al 1\u00ba Festival de cinema italiano in Brasile.\nCuriosit\u00e0.\nIl titolo originale del film doveva essere \"Non a caso il caso\".\nAnche se nel film mostrano l'\"Express Santorini\"\" per la tratta dall'Italia a Io, quel traghetto viene esclusivamente usato per la tratta Atene (Il Pireo) - Santorini, comprese le fermate intermedie (tra cui, appunto, Io). Inoltre non c'\u00e8 nessun traghetto diretto dall'Italia a Ios. Oltre a ci\u00f2, nei titoli di coda si ringrazia l'equipaggio della nave \"Panaria\"; non esistendo nessuna nave della Hellas Ferries con tale nome, si pu\u00f2 presumere che il traghetto in questione fosse la \"Panagia Ekatontapiliani\". Nelle scene del film si possono inoltre riconoscere le navi \"Express Milos\", \"Express Santorini\", \"Panagia Ekatontapiliani\" appunto ed una nave della Blue Star Ferries, presumibilmente la \"Blue Star Paros\" o la \"Blue Star Naxos\". Si vede inoltre che Stefania e il suo amico cercano di raggiungere la tomba di Omero a piedi: il tragitto dal villaggio alla tomba di Omero (nella realt\u00e0) a piedi necessiterebbe pi\u00f9 di due ore e mezza in salita e con le temperature elevate raggiunte sull'isola l'escursione a piedi \u00e8 molto disagevole.\nIn lingua inglese il film \u00e8 stato tradotto come \"Ginger and cinnamon\", ossia \"Zenzero e cannella\" (i due ingredienti segreti della torta citata e mangiata dai protagonisti). Al Festival di Cannes (Francia) \u00e8 stato presentato in anteprima il 16 maggio 2003, mentre allo \"European Union Film Festival\", in Repubblica Ceca, viene visionato dalla critica il 17 marzo 2004. Nel 2005 ha ricevuto diversi successi durante la \"premi\u00e8re\" ungherese il 18 maggio, mentre il 29 ottobre \u00e8 stato proiettato al \"Villerupt Italian Film Festival\". Solamente in Canada \u00e8 stato vietato ai minori di 14 anni."}
{"id": "216651", "revid": "515394", "url": "https://it.wikipedia.org/wiki?curid=216651", "title": "Pietro Faccini", "text": "Inizi\u00f2 tardi l'attivit\u00e0 pittorica sotto la guida dei Carracci, del 1590 \u00e8 il \"Martirio di san Lorenzo\" ora nella chiesa di San Giovanni in Monte a Bologna.\nDalle prime opere oltre l'influsso di Annibale Carracci, nelle opere di piccolo formato e nella sua produzione grafica, sembra risentire dell'influenza del Tintoretto e del Bassano.\nTra il 1593 e il 1594 prende le distanze da Annibale e mentre in opere come le pale delle chiese di San Domenico e di Santa Maria dei Servi e nel \"Presepio\" della Pinacoteca Nazionale di Bologna \u00e8 presente l'influsso di Ludovico, nella \"Pala Pellicani\" e nella \"Madonna del Rosario\" di Quarto Inferiore vi sono esplicite citazioni dell'opera di Correggio e di Federico Barocci, nell\"'Autoritratto\", ora agli Uffizi, queste influenze vengono portate alle estreme conseguenze arrivando a una disintegrazione delle formule manieristiche e carraccesche, anticipando buona pittura del settecento."}
{"id": "216654", "revid": "729019", "url": "https://it.wikipedia.org/wiki?curid=216654", "title": "Catalessia", "text": "La catalessia, comunemente detta catalessi, \u00e8 una condizione caratterizzata solitamente da rigidit\u00e0 delle estremit\u00e0 ed una ridotta sensibilit\u00e0 al dolore, per tale motivo viene considerata come uno stato di morte apparente. \u00c8 considerato un disturbo del comportamento motorio, chiamato anche flexibilitas cerea. \u00c8 la possibilit\u00e0 di far assumere al soggetto posizioni fisiche, anche scomode, per un certo periodo di tempo, a ci\u00f2 si associa un tono muscolare di tipo plastico, di riscontro in quadri schizofrenici, ma anche psicorganici.\nGli studiosi ritenevano in passato che questo disordine fosse il risultato di uno stato mentale (controllabile) che non aveva basi fisiologiche. Oggi comunque i ricercatori sanno che la catalessia non compare volontariamente; spesso invece si manifesta come uno di una serie di sintomi causati da disordini che hanno cause fisiche.\nPatologie correlate.\nLa catalessia, ad esempio, pu\u00f2 essere prodotta da condizioni disparate quali schizofrenia, malattia di Parkinson ed epilessia. In alcuni casi, istanze catalettiche isolate possono essere provocate da un acuto shock emotivo. "}
{"id": "216657", "revid": "247222", "url": "https://it.wikipedia.org/wiki?curid=216657", "title": "Yesyears", "text": "Yesyears \u00e8 un cofanetto (\"box set\") che ripercorre la carriera del gruppo rock progressivo britannico Yes dalle origini al 1991.\nDescrizione.\nIl cofanetto fu pubblicato nel 1991, dopo l'album \"Union\" e l'abbandono da parte degli Yes della loro etichetta discografica storica, la Atlantic Records (e dal 1983 la sua sotto-etichetta Atco Records). \"Yesyears\" racconta la storia del gruppo dall'album di debutto del 1969 (\"Yes\") fino a \"Big Generator\" (1987), ed \u00e8 incluso anche un brano scartato da \"Union\", \u201cLove Conquers All\u201d.\nIl cofanetto presentava all'epoca due motivi di interesse per i fan del gruppo: una quantit\u00e0 di materiale inedito (sia registrazioni dal vivo che demo e brani scartati dagli album ufficiali), e molti classici (\u201cClose to the Edge\u201d, \u201cRitual\u201d, \u201cYours Is No Disgrace\u201d e altri) in edizione rimasterizzata.\nNel 1992 \u00e8 stata pubblicata una versione ridotta di \"Yesyears\", dal titolo \"Yesstory\".\n, poco prima della pubblicazione di un altro cofanetto, questa volta pubblicato da Rhino Records: \"\" (2002). Quasi tutto il materiale inedito che appariva su \"Yesyears\", comunque, \u00e8 stato riproposto nelle nuove edizioni degli album degli Yes pubblicate da Rhino fra il 2003 e il 2004."}
{"id": "216658", "revid": "474175", "url": "https://it.wikipedia.org/wiki?curid=216658", "title": "Carlos Gardel", "text": "Biografia.\nNato nel 1887 a Tolosa, Francia, secondo altre fonti a Tacuaremb\u00f3. Tale controversia sarebbe insorta a causa di un documento falso che Gardel present\u00f2 allo scoppio della prima guerra mondiale, per evitare di andare al fronte, in cui stabiliva il suo luogo di nascita a Tacuaremb\u00f3, in Uruguay. Figlio di relazione adulterina tra Paul Lasserre e Berthe Gardes, Carlos (o Charles Romuald) giunse in Argentina all'et\u00e0 di due anni, dopo che la madre dovette lasciare il suo paese diretta a Buenos Aires.\nGardel trascorre la sua giovent\u00f9 a Buenos Aires nei pressi del mercato del quartiere di Abasto (fu l\u00ec che gli venne dato il soprannome di \"El morocho del Abasto\", \"il brunetto di Abasto\"), \"El Francesito\" (Il Francese). Si univa di buon grado alle \"pandillas\" locali, le bande giovanili di strada (e per piccoli fatti venne anche fermato dalla polizia), dalle quali acquis\u00ec il caratteristico accento porte\u00f1o del gergo \"lunfardo\".\nIl giovane Carlos abbandona gli studi nel 1906, perch\u00e9 ha una bella voce di baritono e la sua passione \u00e8 il canto; frequenta le quinte dei teatri, lavora anche come macchinista teatrale, forse conosce l'importante cantante e musicista Arturo de Nava che gli avrebbe insegnato le tecniche del canto e della chitarra. Nel 1911 col cantante Jos\u00e9 Razzano, forma un duo che diviene un trio nel 1912 con il chitarrista Francisco Martino; partecipano a spettacoli canori e Gardel incide per la Casa Taggini i suoi primi dischi di canzoni popolari argentine, \"estilos\", \"zambas\", \"cifras\", \"tonadas\", \"milongas\", \"chacareras\".\nNel 1913 con l'apporto del cantante Sa\u00fal Salinas il trio diviene un quartetto che si esibisce anche nella provincia di Buenos Aires, ma presto Salinas lascia il gruppo che prende cos\u00ec il nome di \"Terceto Nacional\": con la separazione del Martino, alla fine del 1913, il \"Duo Nacional Gardel-Razzano\" si esibisce nel prestigioso cabaret Armenonville di Buenos Aires, da cui, si dice, alla fine dello spettacolo vengano portati in trionfo per le strade. L'8 gennaio 1914 Gardel e Razzano debuttano al Teatro Nacional di Buenos Aires e via via nei diversi teatri della capitale e delle maggiori citt\u00e0 argentine. Nel 1915 debuttano al Teatro Royal di Montevideo e vanno in tourn\u00e9e in Brasile durante la quale conoscono il famoso tenore italiano Enrico Caruso. In una rissa, alla fine del 1915, Gardel viene raggiunto da un proiettile vagante che gli rimarr\u00e0 nel polmone sinistro per tutta la vita. Ristabilitosi, nel 1916 si esibisce con Razzano a Mar del Plata.\nNel 1917, per la prima volta, mette in repertorio un tango, cantando al Teatro Empire di Buenos Aires, \"Mi noche triste\", di Samuel Castriota e Pascual Contursi, versificato in lunfardo, il gergo dei bassifondi di Buenos Aires; da allora incider\u00e0 pi\u00f9 di 900 tanghi. Il 9 aprile incide dischi per la Casa Glucksmann ed \u00e8 protagonista del film \"Flor de durazno\" (Fiore di pesca): \u00e8 il primo film del cinema argentino. Gardel pesa allora 120 chili: occorreranno mesi di palestra e molta buona volont\u00e0 per mantenere il suo peso forma di 75 chili per i suoi 171 centimetri di altezza. Al contempo conobbe Isabel del Valle, una quattordicenne che diviene la sua fidanzata ufficiale, ma che non sposer\u00e0 mai. Dal 1921 si uniscono al duo i chitarristi Jos\u00e9 Ricardo e Guillermo Barbieri; nel 1923 il duo, con la Compagnia Rivera - De Rosas, esibisce il suo repertorio di tanghi in Argentina e passa in Europa, in Spagna, debuttando nel Teatro Apolo di Madrid.\nNel 1924 a Buenos Aires canta per la Radio LOW Gran Splendid, incide con l'orchestra di Francisco Canaro e l'anno dopo con quella di Osvaldo Fresedo. Separatosi da Razzano, che ha problemi alla gola ma continua ad amministrare i beni di Gardel, il 5 novembre 1925 \u00e8 al Teatro Goya di Barcellona, dove incide dischi col moderno sistema elettrico. \u00c8 ancora in \"tourn\u00e9e\" in Spagna nel 1927. Tornato a Buenos Aires nel 1928, si unisce al chitarrista Jos\u00e9 Mar\u00eda Aguilar, col quale si esibisce al teatro F\u00e9mina di Parigi il 30 settembre 1928, insieme con Jos\u00e9phine Baker, e al cabaret Florida in ottobre. Nel gennaio 1929 \u00e8 brevemente in Italia e il 5 febbraio torna in Francia, dove canta all'Opera di Parigi e nella Costa Azzurra, passando poi a Barcellona e a Madrid.\nVerso la met\u00e0 del 1929 ritorna a Buenos Aires dove gira i suoi primi film sonori. Nel 1930 \u00e8 ancora in Francia, a Nizza e a Parigi, dove si ferma molti mesi, girando a Joinville il film \"Luces de Buenos Aires\". Dal 1931 al 1932 Gardel si esibisce in Costa Azzurra, in Italia, a Londra, Parigi, Vienna, Berlino e Barcellona e gira i film \"Esperame\" (Aspettami), \"La cosa es seria\" e \"Melod\u00eda de Arrabal\", in cui si ascoltano noti tanghi come \"Melod\u00eda de Arrabal\", \"Silencio\" e \"Me da pena confesarlo\". Nel 1933 si esibisce in Argentina, in novembre \u00e8 ancora in Europa, da dove parte per gli Stati Uniti, dove a dicembre \u00e8 protagonista di trasmissioni radiofoniche e dei film \"Cuesta abajo\", \"Mi Buenos Aires querido\", \"Tango en Broadway\" e \"Cazadores de estrellas\" con Bing Crosby; ai primi del 1935 \u00e8 protagonista dei film \"El d\u00eda que me quieras\" e \"Tango Bar\".\nIn aprile inizia una nuova \"tourn\u00e9e\" per Porto Rico, il Venezuela e la Colombia: qui, il 24 giugno 1935, all'aeroporto di Medell\u00edn, il suo aereo, mentre si prepara a decollare, si scontra con un altro aereo fermo nella pista, con i motori accesi. Carlos Gardel mor\u00ec carbonizzato e insieme a lui persero la vita i suoi chitarristi Guillermo Barbieri e Angel Domingo Riverol e il paroliere Alfredo Le Pera. Otto mesi dopo la salma viene rimpatriata a Buenos Aires. Il suo mausoleo nel cimitero della Chacarita di Buenos Aires \u00e8 invaso di ex voto e quotidianamente gli altoparlanti diffondono la sua voce. Un rito paesano vuole che la sigaretta della statua sulla tomba sia sempre accesa.\nIn uno spazio comune dell'aeroporto Olaya Herrera di Medellin, luogo della tragedia, vi \u00e8 un monumento in omaggio dell'artista e varie targhe commemorative.\nFu membro della Massoneria.\nUna delle pi\u00f9 belle sale da ballo di Parigi, il \"Bal \u00e0 Jo\", (rue de Lappe), fu decorata in modo \"kitsch\" e dedicata alla sua memoria nel 1936. Questa sala, che ha tuttora conservato la sua decorazione originale, \u00e8 sempre frequentata e vi si danza in particolare il tango argentino alternato alla salsa. Nel 2003 l'UNESCO ha dichiarato la voce di Carlos Gardel Patrimonio Culturale dell'Umanit\u00e0.\nFilmografia.\nAttore.\n\"Tango\", del 1933, fu il primo lungometraggio che utilizz\u00f2 la colonna sonora ottica.\nVagamente dedicato a Gardel \u00e8 inoltre \"Tangos - L'esilio di Gardel\" (\"El exilio de Gardel\"), film drammatico del 1985 di Fernando Solanas"}
{"id": "216661", "revid": "547992", "url": "https://it.wikipedia.org/wiki?curid=216661", "title": "Pomare IV", "text": "Biografia.\nI primi anni di regno.\nPrimogenita del re Pomare II e della principessa Tere-moe-moe Tamatoa (figlia del sovrano di Raiatea Tamatoa III), Pomare IV nacque a Pare il 28 febbraio 1813 e le fu imposto inizialmente il nome tradizionale di Aimata.\nIl regno e l'iniziale influenza britannica.\nSal\u00ec al trono di Tahiti all'et\u00e0 di 14 anni quando, nel gennaio 1827, mor\u00ec il giovanissimo fratello Pomare III. Trasfer\u00ec la corte e la capitale del regno a Papeete nel 1820.\nUno dei suoi primi intenti come regina fu quello di riuscire ad unificare \"de facto\" gli altri reami dell'arcipelago ponendo sui troni di Bora Bora e Raiatea due suoi figli.\nContraria alla religione protestante, accettata da suo padre Pomare II, la sovrana favor\u00ec il culto della setta locale Mamaia: i missionari inglesi, per\u00f2, d'accordo con i capi tahitiani, la obbligarono a rivedere le sue decisioni, influenzata soprattutto dal suo consigliere personale, il pastore George Pritchard. Nel 1838 Pomare IV non diede il permesso di entrare nel regno a Caret e Laval, religiosi cattolici francesi. La decisione si rivel\u00f2 poi un fatale errore perch\u00e9 rappresent\u00f2 per la Francia l'occasione di interferire negli affari di Tahiti.\nIl protettorato francese.\nI missionari cattolici chiesero, pertanto, l'intervento dell'ammiraglio Abel Aubert du Petit-Thouars. Questi riusc\u00ec subito a imporre il controllo francese sulle isole Marchesi e, consigliato in questa azione dal console Jacques-Antoine Moerenhout, buon conoscitore della situazione locale, si impegn\u00f2 per stabilire un protettorato della Francia anche sull'arcipelago di Tahiti. Un primo trattato fu sottoscritto gi\u00e0 nel 1842, ma la regina oppose una certa resistenza. Due anni dopo Pomare domand\u00f2 asilo a una nave britannica, la \"HMS Basilisk\" per poi rifugiarsi sull'isola di Raiatea da dove rifiut\u00f2 decisamente tutti i tentativi francesi di giungere ad un accordo. Sull'isola intanto scoppi\u00f2 una guerra civile tra quanti erano favorevoli e quanti erano contrari al protettorato francese e, mentre i francesi si impegnarono sul campo, la sovrana lasci\u00f2 che le sorti decidessero del destino dell'isola.\nLa vittoria dell'ammiraglio Armand Joseph Bruat permise alla sovrana di rientrare a Papeete il 9 febbraio 1847, con la condizione che avrebbe acconsentito al protettorato.\nLe conseguenze del trattato portarono a una diminuzione dei poteri e delle prerogative reali che dovevano essere approvati dal Commissario francese: apertura dell'assemblea legislativa, nomina dei capi di distretto e dei giudici, emanazione delle leggi. Le forze armate e di polizia locale dipendevano ormai dal rappresentante di Parigi.\nGli ultimi anni di regno.\nPomare IV regn\u00f2, dunque, sotto stretto controllo francese fino alla sua morte, il 17 settembre 1877, all'et\u00e0 di 64 anni. Aveva governato le isole per 50 anni. Il decesso della sovrana fu causato da disturbi cardiaci e avvenne nel palazzo reale di Papeete che lei aveva fatto costruire. Fu tumulata a Papa'oa 'Arue nel cimitero reale dei Pomare accanto ai suoi antenati.\nLe succedette il figlio Pomare V che fu l'ultimo re di Tahiti per tre anni (1877-1880), allorch\u00e9 le isole diventeranno in modo definitivo una colonia francese. L'arcipelago perse, dunque, l'indipendenza ed ancora oggi appartiene alla Francia.\nLa regina di Tahiti nel 1877, anno della sua scomparsa, era, con Vittoria di Gran Bretagna, Amelia di Wallis, Djoumb\u00e9 Fatima di Moh\u00e9li, la begum Shah Jahan di Bhopal e Ranavalona II del Madagascar, una delle sei donne regnanti nel mondo.\nMatrimonio e figli.\nNel 1822, decenne, aveva sposato Tapoa II (futuro re di Bora Bora), da cui divorzi\u00f2 una volta diventata regina per unirsi al cugino di primo grado Ari'ifa'aite (1820-1873), capo di Huahine, nominato da lei principe consorte. Ebbe nove figli dal secondo marito (due nati morti):"}
{"id": "216663", "revid": "37401", "url": "https://it.wikipedia.org/wiki?curid=216663", "title": "Complemento di paragone", "text": ""}
{"id": "216664", "revid": "1632387", "url": "https://it.wikipedia.org/wiki?curid=216664", "title": "Hans Christian \u00d8rsted", "text": "Biografia.\nNel 1820 scopr\u00ec che l'ago della bussola devia dal polo nord magnetico se viene avvicinato a un cavo in cui passa corrente elettrica; questo dimostr\u00f2 che elettricit\u00e0 e magnetismo sono fenomeni collegati, un concetto alla base della teoria dell'elettromagnetismo. L'unit\u00e0 di misura del campo magnetico nel Sistema CGS fu chiamata \"Oersted\" in suo onore.\nHans Christian \u00d8rsted era figlio di S\u00f8ren Christian \u00d8rsted e Karen Hermandsen. Suo padre era farmacista di Rudk\u00f8bing, sull'isola di Langeland. Poich\u00e9 la citt\u00e0 natale, che all'epoca contava meno di un migliaio di abitanti, era priva di scuole pubbliche, ad Hans e al fratello Anders Sand\u00f8e furono impartite lezioni domestiche da un parruccaio tedesco di nome Christian Oldenburg e dalla moglie danese. I due educatori abitavano di fronte alla farmacia di famiglia. Successivamente, Hans e il fratello Anders, che diventer\u00e0 professore di diritto e importante politico, entrarono nel 1794 all'Universit\u00e0 di Copenaghen.\nIl 20 maggio del 1797 Hans Christian si laure\u00f2 in farmacia con il massimo dei voti, e nello stesso mese vinse un concorso di saggistica, conseguendo la medaglia d'oro. Successivamente, all'inizio dell'Ottocento, inizi\u00f2 a studiare i fenomeni di galvanizzazione. Il 5 settembre 1799, egli discusse la tesi di dottorato in filosofia, redatta in latino e intitolata \"Dissertatio de forma metaphysices elementaris naturae externae\" (Dissertazione sulla struttura della metafisica elementare della natura esterna), dove analizzava un trattato del filosofo tedesco Immanuel Kant scritto nel 1786 e dedicato ai principi metafisici delle scienze naturali. Nel 1801 vinse una borsa di studio che gli consent\u00ec di viaggiare in Germania ed in Francia; nel corso di questo viaggio egli conobbe il fisico tedesco Johann Ritter, che lo influenz\u00f2 molto.\nTornato in patria nel 1806, \u00d8rsted divenne professore straordinario di Fisica presso la facolt\u00e0 di Filosofia dell'universit\u00e0 di Copenaghen, dove le sue prime ricerche si focalizzarono sulle correnti elettriche e sulle figure acustiche scoperte alla fine del Settecento dal fisico tedesco Ernst Chladni. Nel 1814 spos\u00f2 Inger Brigitte Ballun, da cui avr\u00e0 cinque figlie e tre figli. Brigitte era di dodici anni pi\u00f9 giovane di lui e figlia orfana di un pastore evangelico ed era stata fino al momento della promessa di matrimonio (avvenuta quattro mesi prima del 17 maggio 1814) la governante del padre S\u00f8ren Christian. Nel 1815 divenne segretario della Accademia Danese delle Scienze e delle Lettere.\nNel 1820 egli comp\u00ec un esperimento (noto come esperimento di \u00d8rsted), che dimostrava una prima relazione tra elettricit\u00e0 e magnetismo: le correnti elettriche generano un campo magnetico, principio alla base dell'elettromagnetismo. Osservando il comportamento di una bussola posta in prossimit\u00e0 di un filo elettrico, concluse che le correnti elettriche generano campi magnetici le cui linee di forza sono chiuse intorno alla corrente che li ha prodotti.\nL'annuncio della scoperta provoc\u00f2 grande interesse negli ambienti accademici, Andr\u00e9-Marie Amp\u00e8re ripet\u00e9 l'esperimento e formul\u00f2 il principio dell'elettromagnetismo in forma matematica. Oltre agli studi sull'elettromagnetismo, \u00d8rsted comp\u00ec studi sulla compressione dei gas e dei liquidi e sui materiali diamagnetici, scopr\u00ec la piperina, un alcaloide presente nel pepe, e produsse per la prima volta l'alluminio.\nNel 1824 fond\u00f2 la \"Societ\u00e0 per la Diffusione delle Scienze Naturali\", ancora esistente ed attiva, che dal 1908 assegna la \"Medaglia \u00d8rsted\", un importante riconoscimento destinato a coloro che si distinguono nel campo della fisica.\nOltre alle sue opere scientifiche, scrisse anche opere di poesia e prosa: poco prima della sua morte pubblic\u00f2 una serie di articoli con il titolo \"L'anima nella natura\", in cui espresse i fondamenti della sua filosofia.\nAlla morte avvenuta nel 1851, Hans Christian \u00d8rsted fu sepolto nell'ala N\u00f8rrebro del cimitero di Copenaghen.\nFu membro della Massoneria.\nGli \u00e8 stato dedicato un asteroide, 16583 Oersted"}
{"id": "216665", "revid": "108107", "url": "https://it.wikipedia.org/wiki?curid=216665", "title": "Grivna", "text": ""}
{"id": "216667", "revid": "767487", "url": "https://it.wikipedia.org/wiki?curid=216667", "title": "XYZ (gruppo musicale britannico)", "text": "Gli XYZ sono stati un supergruppo progressive rock britannico degli anni ottanta.\nIl nome XYZ sta per \"Ex-Yes-&amp;-Zeppelin\": ne facevano parte infatti Jimmy Page (chitarrista dei Led Zeppelin), Chris Squire e Alan White (rispettivamente bassista e batterista degli Yes), nonch\u00e9 Dave Lawson (tastierista dei Greenslade). Su richiesta di Page, che riteneva che il gruppo avesse bisogno di un cantante all'altezza, anche Robert Plant (ancora Led Zeppelin) partecip\u00f2 a qualche sessione di prova col gruppo, ma nel 1981 decise di non entrarvi. L'intero progetto fu abbandonato poco dopo, senza che gli XYZ avessero mai pubblicato alcunch\u00e9.\nDalla met\u00e0 degli anni novanta, hanno cominciato ad apparire numerose registrazioni bootleg delle sessioni di prova degli XYZ (spesso indicate con \"The XYZ Sessions\"), originariamente incise nello studio privato a casa di Squire a New Pipers, Virginia Water, Surrey, nell'aprile del 1981. Si pensa che queste copie pirata provengano da nastri rubati nel 1987 dalla casa di Jimmy Page a Cookham, nel Berkshire.\nDi quattro demo \u00e8 certo che siano state registrate nel 1981: due brani strumentali (il primo \u00e8 una versione embrionale di \"Fortune Hunter\", pubblicata poi dai The Firm; il secondo fu incorporato nel brano \"Mind Drive\" degli Yes del 1997) e due pezzi cantati che vengono chiamati \"Telephone Secrets\" (o \"Telephone Spies\") e \"And (Do) You Believe It\" (o \"Can You See\"). Quest'ultimo brano fu riscritto dagli Yes e apparve col titolo \"Can You Imagine\" sull'album \"Magnification\" del 2001.\nNel dicembre del 1981, poco prima di formare il gruppo \"Cinema\", Squire e White pubblicarono il singolo \"Run With the Fox\", anch'esso basato su una melodia degli XYZ, e in seguito incluso nel cofanetto degli Yes \"Yesyears\"."}
{"id": "216668", "revid": "228587", "url": "https://it.wikipedia.org/wiki?curid=216668", "title": "Socket 939", "text": "Il Socket 939 \u00e8 il socket introdotto da AMD con le CPU Athlon 64, Athlon 64 FX e Athlon 64 X2 a inizio 2004. \u00c8 stato il successore del Socket A usato per gli Athlon XP, e si affianca al Socket 754 per gli Athlon 64 di fascia bassa, e al Socket 940 utilizzato sia dai processori Opteron sia dai primi Athlon 64 FX. A differenza del Socket 775 introdotto da Intel, il Socket 939 non supporta memoria RAM DDR2 ma introduce invece per gli Athlon 64 FX la possibilit\u00e0 di utilizzare memoria \"Un-Registered\" (ovvero non ECC) che \u00e8 utile soprattutto in ambito server ma che introduce maggiore latenza nell'accesso.\n\u00c8 stato sostituito dal Socket AM2 nei primi mesi del 2006."}
{"id": "216677", "revid": "767487", "url": "https://it.wikipedia.org/wiki?curid=216677", "title": "Marcus Miller", "text": "Considerato uno dei maestri del funk per il suo personale stile esecutivo, Miller \u00e8 stato soprannominato \"the superman of soul\". Numerose sono state le sue partecipazioni al fianco di famosi artisti, come il trombettista Miles Davis, il cantante Luther Vandross, il sassofonista David Sanborn e il pianista McCoy Tyner. Viene annoverato tra i maestri della tecnica slap che utilizza in maniera eccellente ed \u00e8 messa al servizio della melodia e del groove.\nOltre al basso elettrico, Miller suona il clarinetto (strumento che gli ha dato una vera e propria formazione musicale), il clarinetto basso, le tastiere, il sassofono soprano e la chitarra.\nVita e carriera.\nFormazione.\nMarcus Miller \u00e8 nato a Brooklyn, New York nel 1959. Durante la sua infanzia \u00e8 stato circondato dalla musica e trascorreva molto tempo a giocherellare al pianoforte. Suo padre suonava il pianoforte e l'organo (soprattutto in chiesa). Tra i suoi familiari riveste un'importante figura il cugino Wynton Kelly, un pianista jazz che suon\u00f2 con Miles Davis nei tardi anni cinquanta. All'et\u00e0 di otto anni Marcus inizi\u00f2 a suonare il flauto dolce e a 10 anni inizi\u00f2 a studiare clarinetto presso la scuola pubblica che frequentava. Alle scuole medie fu la volta del sassofono. Marcus Miller frequent\u00f2 poi la High School of Music and Art dove consegu\u00ec il diploma in clarinetto. Durante la sua adolescenza Marcus acquistava partiture musicali di canzoni popolari e si dilettava nell'eseguirle. Il padre gli insegn\u00f2 come leggere le partiture di accordi per chitarra e come scrivere accompagnamenti. Nello stesso periodo Marcus inizi\u00f2 a suonare il basso in qualche gruppo funk locale, apprendendo molto in fatto di funk e groove e a relazionarsi con le persone per mezzo della musica.\nSuccessivamente frequent\u00f2 il Queens College, a New York, studiando educazione musicale e business e continuando a studiare il clarinetto. Marcus fece parte anche dell'orchestra jazz della scuola sotto la direzione di Bud Johnson. Durante gli anni di college aveva un'intensa attivit\u00e0 concertistica come bassista a New York. Dopo quattro anni era cos\u00ec richiesto che decise di interrompere gli studi universitari per dedicarsi alla musica a tempo pieno.\nCarriera musicale.\nMarcus Miller ha trascorso circa 15 anni suonando come turnista ed osservando da vicino i leader di molte band. Durante questi anni si \u00e8 anche impegnato nella creazione di arrangiamenti e nella produzione. Dal 1978 al 1979 \u00e8 stato membro della Saturday Night Live band. Ha ricevuto il premio \"Most Valuable Player\" (riconoscimento assegnato dalla National Academy of Recording Arts and Sciences a musicisti da studio) per 3 anni di fila, ricevendo di conseguenza il titolo di \"player emerito\" e non potendo quindi ricevere ulteriormente il premio. Negli anni novanta Marcus Miller inizi\u00f2 a registrare i propri brani e mise assieme una band per dedicarsi ai tour.\nL'abilit\u00e0 di Marcus Miller come bassista \u00e8 universalmente riconosciuta. Oltre ad aver contribuito come pochi altri allo sviluppo della tecnica dello \"slapping\", in particolare nell'uso del pollice (tecnica \"thumb\"), anche la sua abilit\u00e0 nel basso fretless \u00e8 servita da ispirazione per molti bassisti e ha inserito il basso fretless in situazioni e generi musicali in cui non era tipicamente utilizzato. L'influenza di alcuni tra i pi\u00f9 grandi bassisti della generazione precedente, come Larry Graham, Stanley Clarke e Jaco Pastorius, sono ravvisabili nella tecnica di Marcus Miller.\nTra il 1988 e il 1990 \u00e8 stato bassista e direttore della The Sunday Night Band, durante le due stagioni del programma \"Sunday Night\" trasmesso dalla NBC. Come compositore scrisse \"Tutu\" per Miles Davis, brano che diede anche il titolo all'album di Davis del quale Marcus scrisse tutti i pezzi eccetto due (uno fu scritto in collaborazione con Davis). Compose anche \"Chicago Song\" per David Sanborn e collabor\u00f2 alla composizione di \"Til My Baby Comes Home\", \"It's Over Now\", \"For You To Love\" e \"The Power of Love\" per Luther Vandross. Miller scrisse anche \"Da Butt\" utilizzata nella colonna sonora di \"School Daze\" di Spike Lee.\nMarcus Miller \u00e8 attualmente il leader della sua band, che rimane fedele ai concetti di improvvisazione e innovazione in una musica jazz accessibile da una ampia audience. Nel 1997 Marcus Miller ha suonato il basso e il clarinetto basso in una formazione denominata Legends, composta da Eric Clapton (chitarra e voce), Joe Sample (piano), David Sanborn (sassofono) e Steve Gadd (percussioni), che diedero vita a un tour di 11 date nei pi\u00f9 importanti festival jazz europei.\nNel 2008 ha formato il supergruppo S.M.V. assieme ai due grandi bassisti Victor Wooten e Stanley Clarke, da cui sono scaturiti il disco Thunder e un tour internazionale. Nel 2009 collabora al nuovo album del chitarrista italiano Flavio Sala, suonando nel tema che d\u00e0 il titolo al disco, De La Buena Onda, accanto a Jorge Pardo, Toninho Horta e Cliff Almond.\nMarcus Miller vanta una discografia molto vasta, ed \u00e8 spesso in tour tra Europa e Giappone. Oltre alla sua carriera in studio e sul palco, Marcus Miller ha anche composto la musica per colonne sonore di film interpretati da attori come Eddie Murphy, LL Cool J, Chris Rock, Matthew Perry, Samuel L. Jackson e altri.\nGrammy Award.\nMarcus Miller ha vinto numerosi Grammy Award come produttore per Miles Davis, Luther Vandross, David Sanborn, Bob James, Chaka Khan e Wayne Shorter. Ha vinto il Grammy Award alla miglior canzone R&amp;B nel 1992 per \"Power of Love\" (scritto per Luther Vandross) e nel 2001 ha vinto il Grammy Award per il miglior album jazz contemporaneo per il suo quarto album strumentale \"M\u00b2\".\nCuriosit\u00e0.\nIl celebre marchio di strumenti musicali Fender produce una versione del Fender Jazz Bass denominata \"Marcus Miller signature\", nelle varianti a 4 e 5 corde. Inoltre da alcuni anni collabora con la SIRE USA, altra casa produttrice di bassi elettrici, alla creazione di modelli di basso elettrico a lui intitolati. "}
{"id": "216682", "revid": "2128848", "url": "https://it.wikipedia.org/wiki?curid=216682", "title": "Tower Bridge", "text": "Il Tower Bridge (in italiano, \"Ponte della Torre\") \u00e8 un ponte mobile di Londra, situato sul fiume Tamigi. Considerato uno dei simboli della capitale inglese, collega i borghi di Southwark e di Tower Hamlets, nei pressi della Torre di Londra, da cui prende il nome.\nStoria.\nIl Tower Bridge \u00e8 un ponte relativamente recente, poich\u00e9 la sua costruzione inizi\u00f2 nel 1886 e fu completata nel 1894. \nA partire dalla seconda met\u00e0 del XX secolo il Tower Bridge ha cominciato a riscuotere un successo internazionale, diventando uno dei principali simboli di Londra, preceduto soltanto dal Big Ben e affiancato da Trafalgar Square e dal London Eye. Proprio per la sua notoriet\u00e0, spesso nel linguaggio comune si tende a confonderlo con il vicino London Bridge, che invece \u00e8 un ponte a s\u00e9 stante posto a monte e sebbene le due strutture abbiano storie e architettura decisamente differenti.\nLa Special Bridge or Subway Committee.\nIl progetto di un ponte apribile come ultimo elemento architettonico fra Londra e il mare (non del Tamigi), cominci\u00f2 nel 1886 quando l'intensificazione e lo sviluppo del traffico urbano sia terrestre che fluviale rese necessaria la realizzazione di un ulteriore ponte che affiancasse il vicino London Bridge. Furono in parecchi ad avanzare ipotesi sulla costruzione di un ponte fisso come gli altri tuttavia ci\u00f2 avrebbe comportato l'isolamento delle navi pi\u00f9 grandi dal centro di scambi fra il London Bridge e la Torre di Londra.\nNel 1876, circa dieci anni prima dell'inizio dei lavori, fu istituita una commissione con il nome di \"Special Bridge or Subway Committee\" allo scopo di trovare una soluzione di comune accordo. Alla fine, dopo una riunione presieduta da Albert Joseph Altman, si decise di dare a un qualunque architetto la possibilit\u00e0 di progettare un ponte adatto a risolvere il problema. Nonostante fossero stati inviati oltre cinquanta bozzetti, la commissione non si decise fino al 1884 quando approv\u00f2 il progetto dell'architetto Horace Jones, che inoltre era anche uno dei giudici citt\u00e0.\nCostruzione.\nAlcuni registri dell'epoca testimoniano che la prima pietra fu posata in data 21 giugno 1886 dal Principe di Galles (il futuro re Edoardo VII). Per la realizzazione della struttura furono impiegati quasi otto anni e il lavoro di 432 operai, mentre E. W. Cruttwell fu l'ingegnere responsabile della direzione dei lavori. Due massicci basamenti da pi\u00f9 di 70\u00a0000 tonnellate di cemento ciascuno, vennero spinti gi\u00f9 nel letto del fiume per creare le fondamenta della struttura portante in acciaio. \nHorace Jones mor\u00ec nel 1887 prima della fine dei lavori tuttavia colui che mand\u00f2 avanti il progetto fu George D. Stevenson. Egli fu autore di una variante al progetto ridisegnando i prospetti delle facciate delle torri in un neogotico-vittoriano pi\u00f9 ornato, anzich\u00e9 l'originario rivestimento in mattoni previsto da Jones. Questa modifica estetica contribu\u00ec a rendere il Tower Bridge un distinto punto di riferimento, armonizzandolo anche con lo stile della vicina Torre di Londra. anche se determin\u00f2 un costo di circa \u00a3 100.000.000.\nInaugurazione.\nIl ponte venne ultimato agli inizi del giugno 1894 e la sua apertura al pubblico risale al 30 dello stesso mese, con una cerimonia di inaugurazione ufficiale presieduta dal Principe di Galles e futuro re Edoardo VII e la moglie Alessandra di Danimarca.\nIl ponte collegava l\"'Iron Gate\", sulla riva settentrionale del fiume, con Horselydown Lane a sud, uno sbocco oggi noto con i nomi Tower Bridge e \"Tower Bridge Road\". Fino a prima dell'apertura di questo ponte mobile, Tower Subway - 400 metri circa a ovest - era la maniera pi\u00f9 breve per attraversare il fiume da Tower Hill fino al distretto di Southwark. Aperto nel 1870-1871, Tower Subway era la prima ferrovia sotterranea al mondo, ma fu chiusa dopo soli tre mesi di servizio e riapr\u00ec in seguito dopo una ristrutturazione che la rese un sottopassaggio pedonale. Con l'inaugurazione del Tower Bridge, in meno di un anno la maggior parte degli utenti di Tower Subway prefer\u00ec spostarsi di qua e di l\u00e0 dal fiume adoperando le corsie sul ponte in superficie, anche perch\u00e9 non c'era bisogno di pagare un pedaggio per usufruirne. Avendo perso quasi tutti gli introiti, il tunnel sotterraneo fu chiuso nel 1898 lasciando il posto al Tower Bridge.\nCaratteristiche.\nIl Tower Bridge \u00e8 oggi uno dei cinque ponti della capitale inglese passato sotto la propriet\u00e0 e gestione della City Bridge Trust, un'associazione di beneficenza. Questo \u00e8 l'unico dei ponti sotto la supervisione della CBT a non collegare la \"City\" alla riva di Southwark, dato che il ponte ha un'estremit\u00e0 posta sul distretto di Tower Hamlets.\nQuest'opera di ingegneria vittoriana divenne in breve uno dei simboli della capitale britannica. L'ingegnere Sir John Wolfe Barry, collaboratore di Horace Jones, ebbe l'interessante idea di far sostenere a due torri il peso delle sue rampe del ponte una volta aperte, nonch\u00e9 di fornire un ulteriore sostegno con dei perni ancorati a esse. A Jones piacque molto quest'ultima deviazione dal progetto originale e cos\u00ec poterono entrambi dare inizio ai preparativi.\nLe sue torri, con le guglie e le passerelle di collegamento, sostengono il meccanismo che solleva il ponte durante il passaggio di grandi navi e in occasioni speciali.\nIl ponte ospita \"The Tower Bridge Exhibition\", un museo che ne illustra la storia attraverso percorsi interattivi; si pu\u00f2 vedere da vicino anche il motore a vapore che costitu\u00ec la fonte di energia del meccanismo fino al 1976, quando il sistema venne elettrificato. Il passaggio coperto, aperto al pubblico, offre una notevole vista sul fiume Tamigi.\nQuando fu eretto, il ponte era alto 40 m e largo 60. Nel suo periodo di massimo splendore veniva aperto fino a cinque volte al giorno.\nGrazie a moderne tecnologie riesce ad aprirsi in soli 90 secondi (un minuto e mezzo), e fa passare le navi fino al ponte adiacente, il London Bridge. Si tratta di un ponte costituito da due torri che sono collegate in cima da due passerelle pedonali coperte, che hanno anche la funzione di aiutare la struttura nel suo insieme a resistere alla forte sollecitazione dovuta alle forze orizzontali causate dal sollevamento del ponte. I perni che consentono il movimento rapido e preciso del ponte si trovano in ognuna delle due torri, ciascuno \u00e8 adatta a sollevare una parte del ponte.\nCi sono quasi 300 gradini per raggiungere la cima delle torri anche se vi si pu\u00f2 giungere per mezzo di un ascensore.\nIl ponte \u00e8 lungo circa 244 m (800 piedi) con due torri ciascuna di altezza pari a 65 m (213 piedi), costruite su dei pilastri. Il meccanismo che rende possibile il sollevamento del ponte fa in modo che le due piattaforme si aprano a formare un angolo di 83\u00b0 per consentire al traffico fluviale di oltrepassare il ponte.\nLe due campate laterali sono dei veri e propri ponti sospesi, ciascuna lunga 82 metri (270 piedi), con le aste di sospensione ancorate in parte ai pilastri e in parte collocate in punti strategici uniti alle passerelle superiori al ponte. Tali percorsi pedonali raggiungono i 44 metri (143 piedi) di altezza dal livello del fiume quando c'\u00e8 l'alta marea.\nSistema idraulico.\nL'originale meccanismo di sollevamento era reso possibile grazie ai condotti attraverso cui scorreva acqua pressurizzata, conservata all'interno di capienti accumulatori idraulici. Il sistema fu progettato e in seguito installato dalla Hamilton Owen Rendel (sorta intorno al 1843) mentre era alle dipendenze della Sir W. G. Armstrong Mitchell &amp; Company, con sede a Newcastle upon Tyne. L'acqua che attraversava i condotti era pompata dagli accumulatori idraulici grazie alla forza provvista dai motori a vapore.\nNel lontano 1974, il precedente e ormai antico sistema originale \u00e8 stato sostituito con uno a conduzione elettro-idraulica. Gli unici componenti della struttura originale sono i pignoni finali, grazie al cui esercizio delle cremagliere rendono possibile il sollevamento del ponte. Tali strumenti sono azionati da ingranaggi e motori moderni, mediante l'utilizzo di olio piuttosto che acqua come fluido idraulico.\nUna parte dei macchinari originali \u00e8 stata mantenuta o migliorata per restare al passo coi tempi, ma non viene pi\u00f9 usata. Questa sezione \u00e8 aperta al pubblico, che ne \u00e8 molto attratto, e costituisce una delle colonne portanti del museo all'interno del Tower Bridge, che include i motori a vapore, due degli accumulatori idraulici e soltanto uno dei motori originali sopravvissuti che dava la spinta al ponte. Anche tantissimi artefatti correlati sono esposti nel museo.\nTerzo motore a vapore.\nNel periodo della seconda Guerra Mondiale, in veste di precauzione contro eventuali attacchi dei nemici agli altri due motori, un terzo motore venne installato nel 1942, prodotto dalla Vickers Armstrong Ltd nella sede di Newcastle upon Tyne.\nControlli generali.\nPer gestire il traffico fluviale al di sotto del ponte, vennero adoperati un certo numero di regole e segnali. Un primo controllo giornaliero consisteva nelle luci dei semafori, di colore verde o rosso per indicare il libero passaggio o meno, installati su delle cabine ad entrambe le estremit\u00e0 del ponte, lungo la zona dei perni di sostegno. Due luci rosse segnalavano l'indisponibilit\u00e0 al passaggio; al contrario, le due luci verdi preannunciavano il \"via libera\". In caso il maltempo, come spesso accade nelle citt\u00e0 inglesi colpite dalla foschia, qualche addetto suonava un gong se i semafori erano scarsamente visibili.\nAnche le navi che passavano al di sotto del ponte dovevano avvisare il loro arrivo con dei segnali. Nelle ore di luce, i marinai o i comandanti della ciurma dovevano occuparsi di appendere in alto all'imbarcazione una palla nera delle dimensioni di poco pi\u00f9 di mezzo metro (2\u00a0ft); nelle ore notturne, invece, due grandi luci rosse dovevano essere esposte nel medesimo punto. Nel caso in cui il tempo avesse impedito scrutare i segnali sia della nave che del ponte, il capo del ponte richiedeva che la nave lanciasse segnali di avvertimento con dei fischi di vapore.\nTalvolta, se due palle nere (oppure due enormi luci rosse) erano appese al centro di entrambe le passerelle, i naviganti capivano che il ponte non poteva essere aperto per una qualche ragione, spesso l'assenza di personale nelle ore tarde. Segnali simili erano ripetuti a Cherry Garden Pier, dove le barche che necessitavano di passare attraverso il ponte dovevano issare le loro segnaletiche in alto per avvisare l'immediata apertura del ponte o venire a conoscenza dell'impraticabilit\u00e0 del passaggio.\nTraffico.\nStradale.\nIl Tower Bridge resta ancora oggi una delle arterie principali della capitale londinese. Secondo una recente statistica, \u00e8 stato calcolato che ogni giorno il ponte \u00e8 attraversato da circa 40'000 persone.\nData la frequenza con cui tale ponte \u00e8 sfruttato dai londinesi e dai turisti, il governo londinese ha deciso di porre delle rigide limitazioni al fine di preservare l'integrit\u00e0 di tutta la struttura. \u00c8 cos\u00ec che non si pu\u00f2 violare il limite dei 32\u00a0km orari a bordo di un veicolo (20 miglia orarie) ed \u00e8 vietato attraversare con un mezzo pesante pi\u00f9 di 18 tonnellate. I sistemi di sicurezza (ovvero delle telecamere) consentono di monitorare la velocit\u00e0 del traffico e di spedire delle multe ai trasgressori dei limiti grazie ad un sofisticato sistema di riconoscimento delle targhe dei veicoli. Dei sensori sparsi lungo il ponte servono a calcolare alla buona il peso dei mezzi.\nFluviale.\n\u00c8 stato stimato che il ponte si sollevi all'incirca 1000 volte all'anno, anche se negli ultimi tempi il traffico fluviale si \u00e8 notevolmente ridotto. Si \u00e8 anche diffusa la voce che si \u00e8 fortunati a vedere il Tower Bridge aperto.\nNel 2000 vennero installati diversi sistemi all'avanguardia per far sollevare il ponte mobile anche a distanza. Tuttavia, questo metodo si \u00e8 rivelato piuttosto inaffidabile, poich\u00e9 il segnale poteva essere facilmente disturbato, intercettato o messo alla prova dal maltempo, causando chiusure o aperture inaspettate o incomplete, come accaduto nel 2005. Questi sistemi sono stati poi sostituiti.\nIl restauro tra il 2008 e il 2012.\nNel mese di aprile del 2008 venne annunciato che il Tower Bridge avrebbe subito un restauro dal costo di circa 4 milioni di sterline, richiedendo all'incirca quattro anni per essere ultimato. Questo lavoro ha comportato la rimozione della precedente vernice, a tratti scomparsa o visibilmente corrosa, per una nuova tintura con i colori blu e bianco. Mano a mano che si procedeva con la nuova mano di vernice, ogni sezione veniva munita di impalcature e teli in plastica al fine di ridurre la quantit\u00e0 di vernice che sarebbe caduta nel fiume a causa del vento e che avrebbe potuto inquinare le acque.\nA met\u00e0 del 2008 le imprese hanno lavorato su un quarto del ponte per minimizzare i disagi agli utenti e al turismo, ma inevitabilmente alcune strade hanno dovuto restare chiuse per un breve periodo. Grazie alle moderne tecniche di conservazione, si stima che la vernice nuova resister\u00e0 all'azione corrosiva degli agenti atmosferici per almeno venticinque anni. Il rinnovamento degli interni delle passerelle sopraelevate \u00e8 stato completato con successo nel giugno del 2009. Dentro di esse, oltre ai lavori di manutenzione, \u00e8 stato aggiunto un nuovo sistema di illuminazione progettato da Eleni Shiarlis; questa nuova rete di illuminazione viene attivata soltanto se il Tower Bridge ospita una mostra o un evento in particolare.\nIncomprensioni e leggende.\nNel linguaggio comune talvolta si tende a identificare il vicino London Bridge come Tower Bridge.\nA Londra si diffuse la leggenda metropolitana secondo cui Robert McCulloch, nel 1968 acquist\u00f2 il vecchio London Bridge (in seguito smantellato e ricostruito a Lake Havasu City, in Arizona) credendo in realt\u00e0 di acquistare il Tower Bridge. Tuttavia lo stesso McCulloch sment\u00ec questa circostanza..\nGiochi Olimpici di Londra 2012.\nNel giugno del 2012, in occasione della ricorrenza dei Giochi Olimpici a Londra, sono stati appesi al centro delle passerelle sovrastanti il ponte i cerchi olimpici, simbolo dei giochi. Il loro scopo era quello di segnalare la mancanza di un solo mese alla cerimonia di apertura. Gli anelli hanno avuto un costo di realizzazione di quasi 260.000 sterline, misurano 25 x 12 metri e pesano all'incirca 13 tonnellate. Al termine delle Olimpiadi, i cerchi sono stati sostituiti con l'emblema delle Paralimpiadi.\nIn data 9 giugno 2012 un AgustaWestland AW139 \u00e8 volato tre volte presso il Tower Bridge mentre veniva ripreso da un secondo elicottero. La sequenza \u00e8 servita poi come segmento iniziale del video andato in onda all'inizio della Cerimonia d'Apertura dei Giochi Olimpici, una sequenza dal titolo \"Happy and Glorious\" in cui si vedono Daniel Craig nei panni di James Bond e la regina Elisabetta II (impersonata da un sosia durante il volo in paracadute sopra l'Olympic Stadium).\nTra il 9 e il 10 giugno dello stesso anno sono state fatte diverse riprese per alcuni frammenti del video andato in onda in mondovisione durante la cerimonia d'apertura. Il noto calciatore inglese David Beckham alla guida di un BLADERUNNER BR RIB35X ha portato la torcia olimpica verso l'Olympic Stadium passando al di sotto del Tower Bridge aperto.\nIncidenti.\nNel 1952 il ponte mobile cominci\u00f2 a sollevarsi quando un autobus a due piani lo stava attraversando dopo aver lasciato indietro la riva sud del Tamigi. In quel periodo, l'addetto al controllo del ponte era solito suonare un campanello non appena il ponte era sgombro per poter dare il via libera per il sollevamento. Quel giorno, qualcosa and\u00f2 storto in tale procedura e mentre la parte sud si stava sollevando, l'autobus rimase in bilico sul ciglio rischiando pericolosamente di cadere. L'autista, il signor Albert Gunter, con la mente fredda decise senza troppi indugi di premere con forza l'acceleratore riuscendo a balzare dal lato opposto del ponte, che non aveva ancora raggiunto lo stesso livello dell'altro. Fortunatamente, non ci sono state conseguenze gravi e l'autobus ha potuto continuare la sua corsa.\nL'incidente noto al pubblico britannico come \u00ab\"The Hawker Hunter Tower Bridge Incident\"\u00bb risale al 5 aprile 1968 quando il pilota di un velivolo della Royal Air Force targato Hawker Hunter FGA-9, vol\u00f2 intorno al Tower Bridge pi\u00f9 volte per festeggiare il cinquantesimo anniversario dalla fondazione della RAF. Il pilota, il signor Alan Pollock, decise di dare un'esibizione a modo suo e cos\u00ec, senza alcuna autorizzazione, si distacc\u00f2 dal gruppo ed effettu\u00f2 delle manovre a bassa quota, sfiorando il Tamigi, oltrepassando le Houses of Parliament e arrivando dritto al Tower Bridge. Qui riprese lentamente quota fino alla mancata collisione con le passerelle sopraelevate del ponte. Mentre compiva quest'ultimo passo, Pollock col senno di poi comprese la gravit\u00e0 dell'accaduto. All'atterraggio l'uomo venne immediatamente arrestato e, entro pochi giorni, sollevato dal suo incarico con anche l'impossibilit\u00e0 di fare nuovamente domanda per entrare nella RAF e difendersi dai provvedimenti della Corte Marziale.\nNell'estate del 1973 un monomotore Beagle Pup vol\u00f2 per ben due volte sotto la passerella pedonale del Tower Bridge, guidato dal ventinovenne Paul Martin. Con il velivolo pass\u00f2 attraverso diversi edifici prima di schiantarsi nel Lake District circa due ore pi\u00f9 tardi.\nNel maggio del 1997, il corteo del Presidente degli Stati Uniti d'America Bill Clinton, in visita a Londra, fu diviso dall'apertura del ponte. La chiatta a vela Gladys che stava navigando lungo il Tamigi, mentre si stava recando ad una riunione a St Katharine Docks, arriv\u00f2 nei tempi previsti e il ponte fu regolarmente aperto per lei. Di ritorno da un pranzo nel ristorante \"Le Pont de la Tour\", lungo la riva del fiume, insieme al Primo Ministro Tony Blair, il Presidente Clinton non fu puntuale e giunse al ponte nell'esatto momento in cui inizi\u00f2 la procedura di sollevamento. L'apertura inaspettata del ponte in pochissimi istanti divise in due il corteo, con grande costernazione da parte del personale addetto alla sicurezza. Un portavoce del Tower Bridge viene spesso citato con la sua frase: \u00abAbbiamo pi\u00f9 volte cercato di contattare l'Ambasciata americana, ma non s'interessavano di rispondere al telefono\u00bb.\nIn data 19 agosto 1999 Jef Smith, un cittadino onorario della citt\u00e0 di Londra, ha fatto attraversare il ponte ad un gregge di due pecore. A suo dire stava esercitando un vecchio diritto, concesso solo ai cittadini onorari, ovvero quello di valorizzare i vecchi poteri e diritti dei cittadini pi\u00f9 anziani, poteri che a lungo andare sono stati erosi o sminuiti dal progresso.\nPochi minuti prima dell'alba, in data 31 ottobre 2003, David Crick, un attivista del movimento britannico \"Fathers 4 Justice\", si arrampic\u00f2 sulla torre di una gru alta quasi 30 metri (100 piedi) vicino al Tower Bridge come inizio di un periodo di sei giorni durante il quale aveva intenzione di protestare e diffondere la sua causa vestito con un costume da Spider-Man. Temendo per la sua sicurezza e quella degli automobilisti nelle vicinanze della gru ora in mano del signor Crick, la polizia decise che la soluzione migliore doveva essere quella di chiudere il Tower Bridge al traffico, causando cos\u00ec un imbottigliamento incredibile nella City e nell'area orientale di Londra. La gru serviva per i lavori di costruzione di una torre chiamata \"K2\" e la cui ditta imprenditoriale era la Taylor Woodrow Construction Ltd., ancora parzialmente impegnata della progettazione dell'edificio. La Metropolitan Police \u00e8 stata poi a lungo criticata per la sua scelta di tenere chiuso il ponte per cinque giorni, con i cittadini che sostenevano l'inutilit\u00e0 di tale provvedimento.\nL'11 maggio del 2009 un gruppo composto da sei persone \u00e8 rimasto coinvolto in un incidente. Un ascensore ha avuto dei problemi e il malfunzionamento ha provocato la caduta dell'impianto di circa 3 metri (10\u00a0ft) all'interno della torre a nord.\nCultura di massa.\nUna replica in miniatura del Tower Bridge si trova al parco Legoland di Windsor, in Inghilterra. La fedele ricostruzione con i noti mattoncini di plastica ricalca alla perfezione la struttura originale.\nCinema/video musicali.\nIl Tower Bridge \u00e8 apparso in diversi cortometraggi e lungometraggi. Pi\u00f9 di recente \u00e8 stata utilizzato come location per il film del 2009 \"Sherlock Holmes\". Si pu\u00f2 vedere inoltre in \"La mummia - Il ritorno\". Elenco di altri film:"}
{"id": "216683", "revid": "1543377", "url": "https://it.wikipedia.org/wiki?curid=216683", "title": "Prophilax", "text": "I Prophilax sono un gruppo rock demenziale italiano formatosi a Roma nel 1990.\nIl gruppo si \u00e8 imposto come una band di culto nell'ambito della scena musicale underground romana e laziale, nonch\u00e9 in generale per quanto concerne la comedy music italiana.\nI loro testi fanno ampio uso di linguaggio scurrile e trattano temi prevalentemente di natura goliardica e sessuale: il loro stile espressivo viene etichettato da Fulvio Abbate come\u00a0\"porno rock\".\nStoria del gruppo.\nIl gruppo venne fondato da Fabio Pinci e Ludovico Piccinini, compagni di scuola presso il liceo classico \"Terenzio Mamiani\" di Roma. I primi demo del gruppo sono \"Viaggio nella dimensione anale\" del 1991 e \"Voci dall'oltrechiavica\" del 1992.\nLa band inizi\u00f2 piuttosto rapidamente ad acquisire una certa notoriet\u00e0 nella scena underground romana grazie al passaparola e alla vittoria al festival \"Emergenza Rock\"; i primi concerti si tennero nel Lazio (tra cui uno al centro sociale Valle Faul a Viterbo) all'inizio degli anni novanta.\nParallelamente ai Prophilax, Pinci e il tastierista Marco Veneziani creano con alcuni amici il gruppo Pizza e Fichi, un progetto alternativo dall'impostazione similmente demenziale: nel 1992 sotto questo nome viene autoprodotto l'album \"Naka-gata\", composto in larga parte da cover di brani celebri rielaborate in chiave parodistica. Alcune delle tracce (\"Atac di merda\", \"Me prude er culo\", \"Condoglianze\") verranno poi inserite nel repertorio dei Prophilax, sia in album successivi che nei concerti dal vivo.\nL'esperienza dei \"Pizza e Fichi\" non ha ulteriore seguito; nel 1993 viene poi realizzato e pubblicato (sempre in autonomia) \"Il Signore delle Fogne\", primo album in studio dei Prophilax. Gli fa subito seguito il secondo, \"Under Cool\", pubblicato nel 1994 per l'etichetta Music Market. Due anni dopo, nel 1996, esce \"Nerkiology\", che raccoglie alcuni dei pezzi contenuti nelle prime due demo, re-incisi con una miglior qualit\u00e0 sonora.\nTra il 1994 e il 2001 \u00e8 attivo il progetto parallelo dei \"San Culamo\", che incidono tre album (\"Scomunicati e vincenti\", \"Massacro a Betlemme\" e \"I predatori dell'Arca Madonna\") di cover dall'impronta nettamente anticlericale e blasfema, con l'aggiunta di lavori originali, quale \"Tutti a Civitavecchia\", che trae spunto da una serie di episodi di prostituzione minorile avvenuti nella citt\u00e0 laziale nei primi anni novanta. Il gruppo nasce da Pinci e Giorgio \"Zebuleb\" Clementelli; nel corso del tempo Pinci ha peraltro attestato la propria paternit\u00e0 delle canzoni non-cover. Salvo occasionali eccezioni, i Prophilax non includono i pezzi a firma \"San Culamo\" nei loro concerti dal vivo e nella loro discografia.\nVerso la fine del decennio, grazie alla diffusione dell'uso di Internet, la circolazione del materiale dei Prophilax si \u00e8 diffusa sui circuiti di file sharing, che permettono al gruppo di uscire dalla dimensione locale e di acquisire una maggiore fama in ambito nazionale italiano. Nel 2000 il brano \"Preda del raptus anale\" risulta, assieme ad altri di analoga natura goliardica, uno dei pi\u00f9 diffusi nella nascente distribuzione musicale online italiana, suscitando l'attenzione da parte di alcuni critici musicali, alcuni dei quali (tra cui Mario Luzzatto Fegiz) colgono l'occasione per esprimere dubbi sulla qualit\u00e0 di questo nuovo sistema distributivo.\nNel 2003 esce, sotto la distribuzione della Frontiers Records, il quarto album in studio della band, \"Il quinto escremento\", prodotto da Christian Nolli (in arte Christian \"Sventrakul\" Ice) nella Temple of Noise di Roma. Due anni dopo, nel novembre 2005, arriva anche \"Analive\", primo album dal vivo della band, che raccoglie in due dischi vari pezzi celebri del repertorio dei Prophilax, estratti da vari concerti tenuti tra il 2001 e il 2005.\nPreannunciato dal singolo \"Silicojone\", nel marzo 2008 esce l'album \"Coito Ergo Sum\". Un mese dopo, viene lanciato \"Mandami in Radio col Beep\", che viene inoltre trasmesso dall'emittente romana Radio Rock (una delle rare stazioni a proporre via etere i brani del gruppo). Nel luglio dello stesso anno, viene pubblicato su YouTube il videoclip della canzone \"Mandami in radio col beep\", il primo nella storia della band, nel quale compare come \"guest star\" la comica Sabina Guzzanti.\nIl 7 maggio 2010, in occasione del ventennale del gruppo, esce \"Vent'anni di analit\u00e0\", settimo album dei Prophilax, comprendente alcuni dei pi\u00f9 celebri pezzi della band (completamente risuonati e riarrangiati) pi\u00f9 gli inediti \"Stamo ancora qua\", brano celebrativo del ventennio d'attivit\u00e0, e \"M'arrazzo col trans\", ispirato ai fatti di cronaca inerenti l'ex governatore della regione Lazio Piero Marrazzo.\nTra il 2012 ed il 2015 viene pi\u00f9 volte annunciata senza seguito l'imminente uscita di un nuovo album dei Prophilax intitolato \"Pornado\" e di uno dei \"San Culamo\" intitolato \"Tana pe' Cristo\". Nel dicembre 2015 esce su YouTube il videoclip del singolo \"Fatti una famiglia\".\nNel maggio 2018 gran parte dei brani originali della band (esclusi quindi gli adattamenti di pezzi altrui), contenuti negli album da \"Il quinto escremento\" in poi, sono stati pubblicati su Spotify, Google Play Musica, Amazon Music e Deezer.\nLa posizione sul diritto d'autore.\nGi\u00e0 nei primi anni 2000 i Prophilax iniziarono a rendere progressivamente disponibile la propria produzione musicale \n(inclusa quella dei progetti paralleli) mediante il loro sito web, distribuendola in formato MP3 senza alcun tipo di gestione dei diritti digitali.\nIl gruppo ha infatti una posizione dichiaratamente favorevole nei confronti della circolazione libera e gratuita della musica. Emblematica di tale posizione \u00e8 la canzone \"Me scarico tutto\" tratta dall'album \"Coito Ergo Sum\" e inneggiante alla pirateria multimediale.\nAltre attivit\u00e0.\nMusica.\nNel 2007 Fabio Pinci \u00e8 stato presidente di giuria al \"Bravo Ma Basta Film Festival\".\nFilm e ridoppiaggi goliardici.\nI Prophilax sono autori anche di un film amatoriale e alcuni ridoppiaggi goliardici di celebri serie televisive e lungometraggi cinematografici.\nI primi due, \"Beverly Holes - Froci a Beverly Hills\" e \"Biuticul\" (usciti rispettivamente nel 1991 e nel 1992 e tratti da episodi di \"Beverly Hills 90210\" e \"Beautiful\") vennero inizialmente distribuiti su videocassetta in occasione di concerti e raduni; il terzo (\"Puttanic\", realizzato nel 2005 parodiando il film \"Titanic\") venne invece pubblicato sul sito ufficiale della band.\nNel 1995 girarono, presso la necropoli etrusca di Castel d'Asso, il B-movie amatoriale di genere horror/demenziale \"Il giorno del Nerkiopiteco\", che a differenza dei ridoppiaggi \u00e8 un'opera originale di Fabio Pinci. Due partecipanti a questo film, Taiyo Yamanouchi e Emiliano Coltorti, in seguito intrapresero la carriera di attori professionisti.\nTra il 2015 e il 2018, dando seguito a un trailer di anticipazione del 2011, viene pubblicato su Vimeo \"La passione di Mannaggia\", ridoppiaggio del film \"La passione di Cristo\" di Mel Gibson.\nNon di rado sono stati attribuiti ai Prophilax anche altri lavori di analogo genere, dai quali tuttavia essi si sono sempre dissociati, lamentando anche alcuni casi di plagio a loro danno.\nCitazioni.\nSecondo Fulvio Abbate, l'antico brano cabarettistico \"Ai romani piaceva la biga\", reso celebre dalle interpretazioni di Ruggero Oppi e in seguito di Paolo Poli, \u00e8 \"davvero poca cosa rispetto ai Prophilax\", che hanno \"dato vita\" al genere musicale porno rock. Il critico musicale Federico Guglielmi nel suo blog definisce i Prophilax \u00abdivertenti a piccole dosi\u00bb..\nIl linguaggio dei \"Prophilax\" \u00e8 stato preso in considerazione da vari studiosi di linguistica, fra cui Maurizio Dardano, l'Accademia degli Scrausi e Nicolino Applauso."}
{"id": "216684", "revid": "628767", "url": "https://it.wikipedia.org/wiki?curid=216684", "title": "Somos libres, se\u00e1moslo siempre", "text": "Somos libres, se\u00e1moslo siempre (Siamo liberi, dobbiamo esserlo sempre) \u00e8 l'inno nazionale del Per\u00f9."}
{"id": "216691", "revid": "1632387", "url": "https://it.wikipedia.org/wiki?curid=216691", "title": "S\u00f6rskogen", "text": "S\u00f6rskogen \u00e8 un progetto musicale progressive rock svedese fondato per divertimento da Mikael \u00c5kerfeldt degli Opeth e da Dan Swan\u00f6 degli Edge of Sanity. Il progetto prende probabilmente il nome da quello di una citt\u00e0 nella quale Mikael si era esercitato con la sua prima band Eruption alla fine degli anni ottanta. S\u00f6rskogen \u00e8 fortemente influenzato da gruppi progressive rock anni settanta come Camel e Genesis. Non si sa molto del progetto, salvo qualche menzione fatta da \u00c5kerfeldt in alcune interviste.\nSolo una traccia intitolata \"Mordet i Grottan\" (Omicidio nella Grotta) \u00e8 apparsa sul web (con il permesso di Mikael), sebbene ci siano voci secondo le quali ne siano state registrate delle altre. La voce \u00e8 di Mikael che canta in svedese. Dan Swan\u00f6 suona le percussioni, il basso e le tastiere, mentre Mikael \u00c5kerfeldt suona le parti di chitarra. Secondo alcune dicerie Fredrik Oderfj\u00e4rd ha registrato un video per \"Mordet i Grottan\" ma non \u00e8 mai stato pubblicato.\nStranamente, Mikael \u00c5kerfeldt non ha mai deciso di fare una vera e propria pubblicazione, nonostante la produzione estremamente professionale e il materiale promettente. Alcune delle idee in \"Mordet i Grottan\" sono state pi\u00f9 tardi rielaborate da Mikael, che ha preso in prestito il coro per inserirlo nella canzone \"To Rid the Disease\" dell'album \"Damnation\" degli Opeth.\nSono circolate delle voci secondo le quali sono state registrate altre tre tracce: \"Stupet\" (La Pietra Scoscesa), \"Den f\u00f6rsta Maj\" (Il Primo Maggio) e \"Byan\"."}
{"id": "216711", "revid": "552788", "url": "https://it.wikipedia.org/wiki?curid=216711", "title": "Ciclo Atkinson", "text": "Il motore a ciclo Atkinson \u00e8 un tipo di motore alternativo a combustione interna inventato da James Atkinson nel 1882. Esso \u00e8 praticamente un comune motore a ciclo Otto con un manovellismo dell'albero motore modificato in modo da ottenere una maggiore efficienza a spese di una diminuzione della potenza. L'obiettivo era di competere col ciclo Otto senza violarne alcun brevetto.\nCaratteristiche.\nNella sua versione originale, il ciclo Atkinson richiede una sola rotazione dell'albero motore per completare un ciclo di funzionamento, pur mantenendo inalterate le fasi del motore a ciclo Otto: aspirazione, compressione, espansione (fase utile) e scarico. Per\u00f2, grazie a una particolare geometria del manovellismo, la corsa di espansione \u00e8 maggiore di quella di compressione, consentendo cos\u00ec al motore di avere un maggiore rendimento rispetto al ciclo Otto.\nOggi il termine \"ciclo Atkinson\" viene erroneamente usato per descrivere un normale motore a ciclo Otto in cui differenti corse di compressione e di espansione sono ottenute agendo sui tempi di apertura/chiusura delle valvole di aspirazione, invece questo ciclo \u00e8 correttamente descritto dal ciclo Miller.\nNel ciclo Miller, mantenendo la valvola di aspirazione aperta per un angolo di rotazione maggiore del normale oppure attraverso una chiusura anticipata della stessa valvola durante la fase di aspirazione, si ottiene l'effetto di un reflusso dell'aria aspirata verso il condotto di aspirazione. In ambedue i casi, l'effetto \u00e8 quello di ridurre il riempimento del cilindro e quindi il rapporto volumetrico di compressione, pur mantenendo inalterata la corsa. Quindi la corsa di espansione risulta maggiore di quella \"effettiva\" di compressione, ci\u00f2 comporta minore pressione e temperatura dei gas combusti al termine della fase di espansione, perci\u00f2 teoricamente una maggiore quantit\u00e0 di calore viene convertita in lavoro meccanico.\nMotore rotativo Atkinson.\nIl ciclo Atkinson pu\u00f2 essere applicato anche ai motori rotativi con conseguente aumento sia di potenza sia di efficienza rispetto al ciclo Otto. Questo tipo di motore conserva una fase attiva per giro dell'albero motore, insieme con la diversa compressione e l'espansione dei volumi del ciclo Atkinson originale. I gas di scarico vengono espulsi dal motore tramite aria compressa, questa modifica del ciclo Atkinson consente l'uso di carburanti alternativi come idrogeno e gasolio.\nUso.\nMolto spesso questo ciclo viene confuso con il ciclo Miller che richiede solo una variazione della fasatura d'alimentazione, mentre il ciclo Atkinson necessita di una struttura del manovellismo particolare, per questo molti veicoli ibridi come la Honda Jazz 2013 e la Ford Escape (trazione anteriore e 4WD) che usano un motore a ciclo Miller vengono confusi con motori Atkinson, infatti in tutti i casi \u00e8 un comune motore a quattro tempi con la valvola d'aspirazione a chiusura ritardata. \nInvece le auto ibride Toyota e Lexus utilizzano un motore a ciclo Atkinson propriamente detto . \nAttualmente, anche veicoli non ibridi sono dotati di motori a ciclo Otto che possono funzionare secondo il ciclo Miller, sempre confuso per ciclo Atkinson, agendo sulla fasi di apertura/chiusura delle valvole di aspirazione, consentendo cos\u00ec al motore sia di avere una maggiore efficienza mentre funziona a ciclo Miller, sia di sviluppare la potenza massima mentre funziona a ciclo Otto. Un esempio di questa possibilit\u00e0 \u00e8 dato dai motori a benzina Mazda della serie Skyactiv."}
{"id": "216719", "revid": "177744", "url": "https://it.wikipedia.org/wiki?curid=216719", "title": "Socket 754", "text": "Il Socket 754 fu il socket introdotto da AMD con le CPU Athlon 64 di fascia bassa e per i Sempron dal modello 2600+ in poi, a settembre 2003. \u00c8 stato il successore del Socket A usato per gli Athlon XP, e si affiancava al Socket 939 per gli Athlon 64 FX di seconda generazione e gli Athlon 64 X2, e al Socket 940 utilizzato sia dagii Opteron sia dai primi Athlon 64 FX. A differenza del Socket 939 usava un bus HyperTransport a 800\u00a0MHz e supportava solo un controller memoria di tipo single channel.\nIl suo successore, che ha rimpiazzato anche i socket 939 e 940, \u00e8 il Socket AM2."}
{"id": "216722", "revid": "287204", "url": "https://it.wikipedia.org/wiki?curid=216722", "title": "Sorskogen", "text": ""}
{"id": "216723", "revid": "125990348", "url": "https://it.wikipedia.org/wiki?curid=216723", "title": "Lingua ciacava", "text": "Il ciacavo o ciacavico (\"\u010dakavski\" o \"\u010dakavsko narje\u010dje\") \u00e8 una lingua parlata in Croazia.\nCostituisce uno dei tre gruppi che compongono il continuo linguistico delle lingue slave sud-occidentali, accanto al caicavo e allo stocavo. Il suo nome deriva dal pronome interrogativo \"\u010da?\" (\"che cosa?\"), che corrisponde al \"kaj?\" e allo \"\u0161to?\" degli altri due dialetti.\nArea di diffusione.\n\u00c8 parlato in diverse varianti (sottodialetti), maggiormente lungo il litorale adriatico orientale, ossia in aree di antico contatto con il mondo romanzo.\nFuori dai confini croati ci sono comunit\u00e0 di parlanti \u010dakavi nel Burgenland, in Moravia, nella regione del Banato, nello Hrvatski \u010cenej, oltre che in alcuni villaggi dell'entroterra ungherese e romeno.\nLe varianti ciacave.\nI principali gruppi di sottodialetti sono:\nNella storia e nella letteratura croata.\nNella storia della letteratura il ciacavo \u00e8 la prima lingua letteraria dei Croati. Nella sua forma antica, che tuttavia si \u00e8 in buona parte tramandata, sono stati stilati alcuni dei testi storici della letteratura croata, prima fra tutti la \"Judita\" di Marulo/Marulic. Col passare del tempo sul ciacavo prevalsero lo stocavo e il caicavo come lingue letterarie, ma ci\u00f2 non toglie che comunque i primi testi normativi della lingua croata furono scritti o poggiarono in larga misura su di esso: si fa riferimento in questo caso alle opere di Bartol Ka\u0161i\u0107, di Giacomo Micaglia, di Juraj Kri\u017eani\u0107, di Ivan Tomko Mrnavi\u0107, di Francesco Maria Appendini, di Fausto Veranzio, di Ardelio della Bella, di Josip Volti\u0107.\nEssendosi sviluppato a stretto contatto con il dalmatico, l'italiano ed il veneto, lingue parlate anche dalla maggioranza degli scrittori croati, sino all'Ottocento, \u00e8 inevitabile che il suo vocabolario contenga una infinit\u00e0 di termini romanzi. Nell'Ottocento oltre la met\u00e0 del suo lessico era latino, percentuale oggi ridotta, per pressione dei panslavisti e degli ultranazionalisti croati."}
{"id": "216724", "revid": "831312", "url": "https://it.wikipedia.org/wiki?curid=216724", "title": "Giro d'Italia 1977", "text": "Il Giro d'Italia 1977, sessantesima edizione della \"Corsa Rosa\", si svolse in ventidue tappe dal 20 maggio al 12 giugno 1977, per un percorso totale di 3\u00a0968 km. Fu vinto dal belga Michel Pollentier.\nMaertens, dominatore della prima settimana con sette vittorie, cadde insieme a Rik Van Linden durante la volata della seconda semitappa del Mugello (ottava tappa), e fu costretto al ritiro, mentre Johan de Muynck, ancora in lotta per la vittoria finale, dovette ritirarsi alla ventesima tappa per un problema fisico. Fu cos\u00ec che Pollentier, partito come gregario di Maertens, sorprese tutti aggiudicandosi anche l'ultima cronometro a Binago.\nVenne trasmesso in tv dalla Rai Tv2 e in radio da Rai Radio1."}
{"id": "216725", "revid": "767487", "url": "https://it.wikipedia.org/wiki?curid=216725", "title": "Socket 940", "text": "Il Socket 940 \u00e8 il socket introdotto da AMD con le CPU Opteron prima, e Athlon 64 FX poi, a settembre 2003. Lo si pu\u00f2 definire in un certo senso un successore del Socket A usato per gli Athlon XP, e si affianca al Socket 754 per gli Athlon 64 di fascia bassa, e al Socket 939 utilizzato dagli Athlon 64 FX di seconda generazione e Athlon 64 X2. A differenza del Socket 939, il Socket 940 supporta memoria RAM \"Registered\" che \u00e8 utile soprattutto in ambito server ma che introduce maggiore latenza nell'accesso.\nIl suo successore \u00e8 il Socket AM2."}
{"id": "216729", "revid": "103318286", "url": "https://it.wikipedia.org/wiki?curid=216729", "title": "Teobaldo Ordelaffi", "text": "Biografia.\nTeobaldo, figlio di Guglielmo Ordelaffi, si segnala per la partecipazione, insieme a Federico II di Svevia all'assedio di Faenza e di Ravenna (1241), partecipazione a seguito della quale Teobaldo ottiene dall'Imperatore il permesso di battere moneta, di avere per stemma l'aquila d'oro e di nominare magistrati senza chiedere di volta in volta l'autorizzazione all'Imperatore. La citt\u00e0 di Forl\u00ec, inoltre, alleata di Federico, ottiene vari privilegi ed il diritto di avere l'aquila imperiale nel proprio stemma.\nTeobaldo \u00e8 podest\u00e0 a Faenza nel 1274 e nel 1301.\nDiscendenza.\nTeobaldo ebbe otto figli:"}
{"id": "216732", "revid": "1226", "url": "https://it.wikipedia.org/wiki?curid=216732", "title": "The Rise And Fall Of Ziggy Stardust And The Spiders From Mars", "text": ""}
{"id": "216740", "revid": "587663", "url": "https://it.wikipedia.org/wiki?curid=216740", "title": "International Color Consortium", "text": "L'International Color Consortium (abbreviato ICC) \u00e8 un'organizzazione indipendente fondata nel 1993 allo scopo di sviluppare e mantenere uno standard aperto, a livello di sistema operativo e multipiattaforma per la gestione digitale del colore e a questo scopo pubblica proprie specifiche di modalit\u00e0 di costruzione e uso dei profili di colore. Gli otto membri fondatori sono: Adobe, Agfa, Apple, Kodak, Taligent, Microsoft, Sun Microsystems e Silicon Graphics. Un profilo di colore conforme a tali specifiche \u00e8 chiamato profilo ICC.\nLe specifiche ICC sono basate sulla tecnologia ColorSync sviluppata da Apple a partire dal 1988.\nNel 2005 i membri di ICC sono pi\u00f9 di 60 e l'iscrizione \u00e8 aperta a tutte le societ\u00e0 interessate alla gestione digitale del colore. Il lavoro di ICC \u00e8 organizzato in gruppi dedicati a specifici argomenti. Attualmente i gruppi sono Architecture, Chromatic Adaptation Transform, Communications, Graphic Arts, Workflow e Profile Assessment. I risultati dei lavori del Consortium sono pubblicati nelle specifiche ufficiali dei profili ICC.\nLa versione pi\u00f9 recente di tali specifiche \u00e8 dell'ottobre 2004, ed i profili conformi a questa specifica hanno il numero di versione 4.2. Le precedenti specifiche definiscono i profili versione 2 (2.0, 2.1, 2.2, 2.3 e 2.4) e sono state pubblicate a partire dal 1995. La versione 1 si riferisce ai primi profili ColorSync, non ancora ICC, e la versione 3 non \u00e8 mai esistita.\nLa versione dell'ottobre 2004 delle specifiche ICC \u00e8 stata trasferita nella norma internazionale ISO 15076-1."}
{"id": "216754", "revid": "1305772", "url": "https://it.wikipedia.org/wiki?curid=216754", "title": "ICC", "text": ""}
{"id": "216762", "revid": "228587", "url": "https://it.wikipedia.org/wiki?curid=216762", "title": "Gestione digitale del colore", "text": "La gestione digitale del colore \u00e8 il trattamento delle immagini digitali che consente di mantenere il loro colore su qualunque periferica (monitor, stampante, macchina da stampa) attraverso un software detto CMS (\"Color Management System\").\nIl principio generale, comune alle varie tecnologie di gestione digitale del colore, consiste nell'assegnare ad ogni periferica (fotocamera, scanner, monitor, stampante) un cosiddetto profilo di colore che ne indica le caratteristiche cromatiche. I profili possono essere realizzati dai produttori (tramite una fase di calibrazione) o \u00e8 l'utente stesso che provvede a crearli tramite appositi programmi e appositi strumenti (colorimetri e spettrofotometri).\nAd ogni immagine prodotta da uno scanner o da una fotocamera digitale viene associato il profilo colore della periferica che associa alle coordinate di periferica (RGB) le relative coordinate cromatiche (XYZ o Lab). Quando l'immagine viene inviata ad un monitor o ad una stampante il sistema di gestione di colore calcola una conversione di colore tra il profilo dell'immagine e il profilo della periferica di uscita in modo che le coordinate colorimetriche dei colori di ingresso corrispondano alle coordinate colorimetriche della periferica di uscita. In questo modo i colori originali e quelli dell'immagine stampata o visualizzata corrispondono.\nEsistono due principali tecnologie aperte di gestione digitale del colore: quella dell'International Color Consortium (ICC) e quella di Adobe PostScript, chiamata PostScript Color Management (PCM).\nNei sistemi operativi Mac OS e macOS la gestione del colore secondo le specifiche ICC \u00e8 demandata al sottosistema ColorSync.\nNei sistemi operativi Microsoft Windows fino a Windows XP la gestione del colore secondo le specifiche ICC era demandata al sottosistema ICM (Image Color Management della Heidelberg); da Windows Vista in poi \u00e8 affidata a Windows Color System (WCS), mentre nei sistemi basati sul kernel Linux, la gestione del colore \u00e8 data dal Linux color management."}
{"id": "216771", "revid": "287204", "url": "https://it.wikipedia.org/wiki?curid=216771", "title": "Chichen Itza", "text": ""}
{"id": "216783", "revid": "599013", "url": "https://it.wikipedia.org/wiki?curid=216783", "title": "Sperimentazione animale", "text": "Con sperimentazione animale s'intende l'utilizzo scientifico a scopo di studio e ricerca di animali, per esempio in ambito farmacologico, fisiologico, fisiopatologico, biomedico e biologico.\nLa sperimentazione animale pu\u00f2 essere di base (ad esempio la ricerca che si basa sulla mera osservazione di una caratteristica biologica della specie animale studiata) o applicata cio\u00e8 quando l'animale viene usato come modello al fine di comprendere meglio una determinata caratteristica biologica di un'altra specie, per lo pi\u00f9 quella umana. La sperimentazione include quindi la pura ricerca come quella genetica, la biologia dello sviluppo, gli studi comportamentali, le ricerche biomediche e i test tossicologici. La sperimentazione animale viene condotta in universit\u00e0, scuole di medicina, aziende farmaceutiche, fattorie, e anche in ambito militare e industriale.\nNel mondo si stima che il numero di vertebrati (dal pesce zebra ai primati) usati per esperimenti sia compreso tra 10 e gli oltre 100 milioni all'anno. In questo numero non sono inclusi gli invertebrati; il numero di ratti e topi, usati negli Stati Uniti nel 2001, \u00e8 stimato in 80 milioni di unit\u00e0. Al 2008, in Europa, i vertebrati maggiormente usati erano i topi (59,30%) quindi i ratti (17,70%) e a seguire animali a sangue freddo (9,6%) e quindi uccelli (6,3%).\nLa stragrande maggioranza della comunit\u00e0 scientifica ritiene ad oggi necessario il ricorso alla sperimentazione animale. La Royal Society spiega che virtualmente tutti i successi medici raggiunti nel XX secolo sono dovuti all'impiego di animali, e la statunitense National Academy of Sciences a sua volta spiega che anche i computer pi\u00f9 sofisticati non possono riprodurre le interazioni che sussistono tra le cellule, organi, molecole, ecc., rendendo quindi necessario l'uso degli animali in molti campi di ricerca. Nel maggio del 2015, la rivista Nature, con un editoriale di Kay Davies, sottolinea come proibire i test sugli animali metta in pericolo la stessa scienza.\nDefinizioni.\nLe locuzioni \"sperimentazione animale\", \"ricerca animale\" e \"ricerca in vivo\" hanno lo stesso significato e sono usate in ambito scientifico per indicare l'ampio insieme degli esperimenti condotti con l'ausilio di modelli animali.\nIl termine \"vivisezione\" viene invece usato come sinonimo di sperimentazione animale dalle organizzazioni che si oppongono a tale sperimentazione, questo uso tuttavia \u00e8 considerato strumentale e improprio dalla comunit\u00e0 scientifica. La stessa opinione pubblica infatti reagisce in modo diverso e le risposte cambiano radicalmente a seconda che gli si chieda se \u00e8 contro la vivisezione o se \u00e8 contro \"l'impiego degli animali nel progresso della medicina\". Per questo motivo coloro che svolgono ricerca utilizzando i modelli animali contestano tale equivalenza semantica. La Corte di Cassazione si \u00e8 pronunciata (Sezione III Civile - Sentenza 19 luglio 2016 n. 4694) contro l'uso dei due termini come sinonimi quando il fine \u00e8 quello di screditare i ricercatori.\nStoria.\nDall'antichit\u00e0 all'et\u00e0 moderna.\nI primi riferimenti alla sperimentazione animale possono essere rintracciati in alcuni scritti del \"Corpus Hippocraticum\" (fine V - inizio IV secolo a.C.; tuttavia, in questi testi l'analogia morfologica tra umani ed animali non viene teoricamente spiegata o giustificata.\nAristotele \u00e8 il primo ad argomentare teoricamente l'omogeneit\u00e0 delle parti e delle funzioni degli animali, uomo incluso. Nel trattato sulle \"Parti degli animali\", egli descrive minuziosamente l'interno e l'esterno di tutte le specie animali, basandosi su dissezioni di animali e sull'osservazione esterna dell'uomo (la dissezione di cadaveri umani non era ancora praticata). Per Aristotele gli esseri sono organizzati in modi specifici per realizzare la loro forma, ovvero la loro essenza, e la forma dei viventi \u00e8 l'anima nelle sue differenti funzioni, a seconda che si tratti di vegetali, animali o esseri razionali (v. il trattato \"Sull'anima\"). Occorre esaminare le parti degli animali dal punto di vista delle funzioni che esse ricoprono in vista del fine stabilito dalla loro essenza o anima; questo studio sar\u00e0 pertinente per l'uomo per ci\u00f2 che riguarda le funzioni che egli condivide con gli altri animali (sensibilit\u00e0 e movimento), quindi relativamente alla parte \"animale\" della sua anima, ma non toccher\u00e0 la facolt\u00e0 razionale, propria unicamente agli umani.\nLa pratica dissettoria e vivisettoria sugli animali non umani si intensifica con la scuola medica di Alessandria (III secolo a.C.) i cui pi\u00f9 noti esponenti, Erofilo ed Erasistrato, conducono per la prima volta nella storia della medicina anche dissezioni di cadaveri umani e, secondo le antiche testimonianze, vivisezioni su condannati a morte.\nGaleno, nel II secolo, condusse a sua volta dissezioni e vivisezioni su numerose specie animali (scimmie, maiali, buoi, elefanti, topi, ed anche animali a sangue freddo). Nei \"Procedimenti anatomici\" sono descritte per esempio procedure di apertura di animali vivi per lo studio dell'apparato circolatorio e dei muscoli respiratori e fonatori:\nAnche in Galeno, l'indagine anatomica si inscrive in un progetto filosofico: l'obiettivo del trattato \"L'utilit\u00e0 delle parti\" \u00e8 mostrare come la struttura corporea di ogni animale corrisponda alla sua anima (riprendendo l'idea aristotelica), assumendo cos\u00ec uno sguardo pienamente finalistico sul corpo. La descrizione dell'uomo deve rispecchiare il suo carattere di unico animale razionale e divino. Poich\u00e9 Galeno ricostruisce l'anatomia umana unicamente attraverso autopsie di animali ed effettuando comparazioni analogiche, il suo progetto resta filosoficamente fragile e scientificamente inesatto.\nRinascimento.\nA partire dal XIV secolo, la ripresa delle dissezioni su corpi umani mostra numerosi errori nell'anatomia galenica: pur mantenendo un ossequio formale a Galeno, anatomisti come Mondino dei Liuzzi e Jacopo Berengario da Carpi constatano sempre pi\u00f9 discordanze tra i suoi testi e i dati osservati empiricamente. Ad esempio, Berengario dichiara di non aver mai individuato nell'uomo la \"rete mirabile\", intreccio di vasi sanguigni alla base del cervello in alcuni animali che Galeno aveva erroneamente estesa all'uomo.\nNel XVI secolo, Andrea Vesalio, padre dell'anatomia moderna, mette apertamente in discussione l\"'auctoritas\" di Galeno. Nel preparare una nuova edizione latina dei trattati di Galeno, comprende che questi non aveva mai osservato il corpo umano ma solo generalizzato all'uomo osservazioni tratte da dissezioni di animali. Basandosi invece sulle autopsie umane, Vesalio confuta diversi errori di Galeno, come il fegato a cinque lobi e la rete mirabile.\nDal Rinascimento in poi, la medicina fece un uso sempre pi\u00f9 largo della sperimentazione animale in vivo per lo studio delle funzioni fisiologiche, campo in cui le autopsie umane non erano sufficienti. Vesalio osserv\u00f2 su maiali viventi il funzionamento dei nervi. Le ricerche sulla circolazione sanguigna furono condotte a lungo da numerosi studiosi su varie specie animali: Realdo Colombo pratic\u00f2 vivisezioni su cani per studiare la circolazione polmonare, mentre William Harvey giunse infine ad una comprensione esaustiva del meccanismo circolatorio attraverso dissezioni e vivisezioni di animali di diverse specie:\nAltro importante campo di applicazione della sperimentazione animale in et\u00e0 moderna fu l'embriologia. Numerosi studi di embriologia comparata furono condotti per osservare lo sviluppo del feto, in particolar modo da Girolamo Fabrici d'Acquapendente, autore dei trattati \"De formato f\u0153tu\" e \"De formatione ovi et pulli\", quest'ultimo dedicato alla formazione dell'apparato cardiovascolare e del fegato, e ancora da Harvey, che nel \"De generatione animalium\" sostenne la teoria aristotelica dell'epigenesi (evoluzione del feto per formazione successiva delle parti) riportando ricerche effettuate su polli, cani, conigli e su cervi e caprioli della riserva di caccia di re Carlo I.\nL'et\u00e0 contemporanea.\nGli animali hanno avuto un ruolo importante in numerosi e ben noti esperimenti. Negli anni 1880, Louis Pasteur dimostr\u00f2 la teoria dei germi in medicina somministrando antrace ad alcune pecore, e circa dieci anni dopo Ivan Pavlov utilizz\u00f2 i cani per descrivere la sua teoria del riflesso condizionato. L'insulina fu isolata per la prima volta nei cani nel 1922, rivoluzionando il trattamento del diabete. Nel novembre del 1957 la cagnetta Laika divent\u00f2 il primo essere vivente a viaggiare nello spazio. Negli anni settanta, trattamenti antibiotici multi-farmaco per la cura della lebbra furono sviluppati grazie a test sugli armadilli. Nel 1996 la pecora Dolly \u00e8 stato il primo essere vivente clonato da una cellula adulta.\nDal 1900, la quasi totalit\u00e0 dei premi Nobel per la medicina hanno condotto le loro ricerche con l'utilizzo di modelli animali, spesso essenziali alla scoperta.\nTra questi (per citarne alcuni) gli italiani Camillo Golgi e Rita Levi Montalcini per le scoperte della struttura e dello sviluppo del sistema nervoso. Altri hanno rivoluzionato la conoscenza del sistema immunitario e delle infezioni, hanno permesso la messa a punto delle tecniche dei trapianti di organi e tessuti, la scoperta e lo studio della penicillina, la cura della febbre gialla, del tifo, della poliomielite. Nel 2007 il genetista americano Mario Capecchi, insieme ai colleghi Martin Evans e Oliver Smithies, ha ottenuto il Premio Nobel per la medicina per i suoi studi sulle cellule staminali embrionali. Le ricerche dei tre scienziati hanno portato a definire la tecnica del \"gene targeting\". La tecnica \u00e8 stata sviluppata attraverso le sperimentazioni sul \"knockout mouse\", un topo geneticamente modificato nel quale alcuni geni sono resi inoperativi, venendo quindi isolati (\"knocked out\") dall'organismo al quale appartengono.\nCura e utilizzo degli animali.\nRegola delle 3R.\nNel 1959 W.M.S. Russell e R.L. Burch hanno proposto la cosiddetta \"regola delle 3R\" per ridurre l'impatto della sperimentazione sugli animali. I concetti fondanti sono tre:\nQuesta regola \u00e8 stata inserita dall'Unione europea nella Direttiva 2010/63/UE sulla \"Protezione degli animali utilizzati a fini scientifici\".\nLegislazione.\nNegli Stati Uniti la materia \u00e8 regolata dall'Animal Welfare Act del 1966 e dalla \"Guide for the Care and Use of Laboratory Animals\" pubblicata dalla National Academy of Sciences; sulla base di questa regolamentazione \u00e8 consentita la sperimentazione se si pu\u00f2 considerare giustificata dal punto di vista scientifico. In generale i ricercatori devono consultare le istituzioni veterinarie e l'Institutional Animal Care and Use Committee (IACUC).\nNel 2010 l'Unione Europea ha emanato la direttiva 2010/63/UE sulla \"Protezione degli animali utilizzati a fini scientifici\". In essa, tra le altre cose si prevede:\nIn Italia la sperimentazione animale ha una regolamentazione pi\u00f9 restrittiva; \u00e8 disciplinata principalmente dal . In seguito \u00e8 stata introdotta anche la . La legge ha introdotto un articolato regime di autocontrollo dando dei precisi limiti entro cui pu\u00f2 essere svolta la sperimentazione, al di fuori di tali limiti si commette un illecito di natura amministrativa e nei casi pi\u00f9 gravi, di natura penale.\nL'obiezione di coscienza alla sperimentazione animale \u00e8 regolamentata dalla \nIn tutta Europa, dal 2009, sono inoltre vietati i test sugli animali per prodotti cosmetici e dal 2013 \u00e8 stato introdotto il divieto di vendere in Europa prodotti che contengono ingredienti sviluppati appositamente per il campo della cosmesi che siano stati testati su animali, in qualunque parte del mondo.\nLa discussione sulla sperimentazione animale.\nMolti movimenti animalisti pongono l'abolizione della sperimentazione animale fra i propri obiettivi principali. In alcuni casi, gli \"antivivisezionisti\", come si autodefiniscono alcuni movimenti, sostengono che la sperimentazione sugli animali sia scientificamente inefficace e potenzialmente sostituibile con altri metodi; in altri casi (per esempio in quello dei sostenitori dei diritti animali), la sperimentazione animale viene condannata sul piano etico, a prescindere dalla sua effettiva utilit\u00e0 per il progresso in campo medico e scientifico. Sul piano etico, alcuni animalisti operano dei \"distinguo\", ammettendo la sperimentazione animale entro certi limiti, per esempio attaccando soprattutto la sperimentazione senza fini scientifici sufficientemente chiari e importanti, o la sperimentazione che implica pratiche particolarmente cruente nei confronti dei soggetti da laboratorio, o la sperimentazione su determinate specie considerate dotate di particolari capacit\u00e0 intellettuali o di autocoscienza (per esempio le scimmie antropomorfe).\nOrganizzazioni animaliste come la PETA, la BUAV e in Italia la LAV e Leal, contestano le legittimit\u00e0 della sperimentazione animale affermando come essa sia crudele, di scarsa rilevanza scientifica, non adeguatamente regolamentata, non in linea con i tempi e che gli animali hanno un intrinseco diritto a non essere usati come cavie.\nRiguardo all'utilit\u00e0 della sperimentazione animale, la posizione della comunit\u00e0 scientifica \u00e8 quella di riconoscerne il ruolo fondamentale. Gli scienziati e i ricercatori mettono in evidenza che le reazioni fisiologiche ad uno stimolo sono molto complesse da prevedere; ad esempio, la complessit\u00e0 d'integrazione cellulare presente nel sistema nervoso centrale non pu\u00f2 essere dedotta dalla funzione dei singoli componenti, lo stesso vale anche per il sistema immunitario, il sistema circolatorio e in generale tutti i sistemi fisiologici fondamentali. I modelli in vitro sono valide alternative per sistemi relativamente semplici ed isolati, tipicamente composti da popolazioni cellulari omogenee. Le simulazioni computerizzate necessitano di una conoscenza della funzione biologica e fisiopatologica dell'organismo molto solida; in assenza di tali informazioni ogni simulazione deve essere valutata in relazione agli aspetti che non include e restano non considerati.\nSecondo la comunit\u00e0 scientifica \u00e8 dalla complementarit\u00e0 della sperimentazione in vivo, in vitro e in silico che \u00e8 possibile un'evoluzione delle nostre conoscenze tale da favorire lo sviluppo di strategie terapeutiche efficaci, che utilizzino il minor numero possibile di test animali."}
{"id": "216785", "revid": "1893", "url": "https://it.wikipedia.org/wiki?curid=216785", "title": "Cloruro di calce", "text": ""}
{"id": "216786", "revid": "78273", "url": "https://it.wikipedia.org/wiki?curid=216786", "title": "Eurolega di basket", "text": ""}
{"id": "216787", "revid": "1710207", "url": "https://it.wikipedia.org/wiki?curid=216787", "title": "UFO - Allarme rosso... attacco alla Terra!", "text": "UFO - Allarme rosso... attacco alla Terra! \u00e8 un film di fantascienza del 1971, primo adattamento tratto dalla serie televisiva di successo \"UFO\" di Gerry Anderson.\nProduzione.\nIl lungometraggio, distribuito per il mercato italiano nel 1973, aveva l'intento di sfruttare il successo di pubblico televisivo della serie \"UFO\" e fu pubblicizzato come \"un grande film a colori che non vedrete mai in TV\", perch\u00e9, a quel tempo, la RAI trasmetteva \"UFO\" in bianco e nero.\nIl film fu realizzato unendo tre episodi: il n. 19 (\"The cat with ten lives\"), il n. 23, (\"The Psychobombs\") ed il n. 24 (\"Timelash\"), montati al fine di ricavarne un'unica trama. L'opera, nonostante il grande successo commerciale, non incontr\u00f2 il parere favorevole della critica in quanto lo si ritenne un film realizzato per il grande schermo piuttosto che un montaggio di tre episodi televisivi differenti ma ebbe comunque il merito, insieme ai successivi \"UFO ...annientate SHADO, uccidete Straker... stop\" e \"UFO - Distruggete Base Luna\", di chiarire al pubblico alcuni retroscena della serie televisiva quali la vita privata ed il reclutamento del comandante Straker, nonch\u00e9 la genesi dell'organizzazione SHADO.\nIn seguito al successo ottenuto vennero realizzati altri cinque \nlungometraggi, nei quali l'opera di riassemblaggio e di mutamento dei dialoghi divenne cos\u00ec evidente e disinvolta da stravolgere e addirittura storpiare l'intero intreccio narrativo.\nLa colonna sonora, per una curiosa svista, venne attribuita al compositore John Barry invece che all'originale Barry Gray, cos\u00ec il film venne arricchito con le note sfarzose di \"Agente 007\".\nTrama.\nPrima parte.\nNei sotterranei di uno studio cinematografico si trova il quartier generale della SHADO, l'organizzazione segreta per la difesa contro gli attacchi di una imprecisata popolazione extraterrestre; l'organizzazione possiede anche una base sulla luna da dove mezzi intercettori possono decollare per distruggere gli UFO che stanno per entrare nell'atmosfera terrestre. Durante un attacco alla base lunare il pilota Jim Regan viene ripreso dal comandante Ed Straker a causa del suo comportamento avventato e richiamato sulla terra. Dopo un incontro con il colonnello Foster egli partecipa, insieme alla moglie Jean, ad una seduta spiritica da dove esce piuttosto innervosito e lei nota in lui strani comportamenti.\nDurante il rientro a casa lungo la strada si fermano per raccogliere un gatto randagio ma vengono aggrediti dagli alieni e la moglie viene rapita; Regan fa velocemente ritorno alla base per comunicare quanto gli \u00e8 accaduto ma Straker gli ordina di tornare subito sulla luna per avere ogni pilota a disposizione, mentre il gatto riesce ad intrufolarsi nella base. Il giorno dopo l'UFO riaffiora da un lago e gli intercettori escono per colpirlo ma il pilota non attacca il mezzo alieno dove forse si trova la moglie, ed, una volta rientrato sulla terra, sembra condizionato dal gatto che si trova nel suo alloggio e la sera aggredisce Paul Foster, chiamato a sostituirlo, con le movenze di un gatto e, contrariamente agli ordini ricevuti, fa ritorno alla base lunare.\nStraker, dopo il racconto di Foster, intuisce il collegamento che pu\u00f2 esserci tra il folle comportamento di Regan e la presenza del gatto e capisce che il pilota, ormai condizionato, ha ricevuto l'ordine dagli alieni di distruggere con il suo intercettore la base lunare e da ordine di trovare il gatto con una muta di cani che riescono a raggiungerlo un attimo prima dello schianto ma troppo tardi perch\u00e9 il pilota possa salvarsi.\nSeconda parte.\nDurante una notte un UFO condiziona tre soggetti: una donna, Linda Simmonds, una segretaria di azienda, e due uomini, Daniel Clark, un bancario, e Clem Mason, un costruttore edile, allo scopo di trasformarli in \"kamikaze\" per fare saltare le installazioni SHADO.\nPrima che possano adempiere ai loro compiti la donna uccide un agente della polizia stradale che l'aveva fermata e Clark aggredisce il comandante Straker tramortendolo; nella macchina del comandante, Clark lascia un messaggio degli alieni che intimano all'organizzazione di arrendersi entro 24 ore altrimenti verranno fatte saltare la centrale elettrica, la base sottomarina Skydiver ed infine il quartier generale SHADO: i primi due attentati vengono realizzati con la conseguente morte dei due uomini mentre Linda Simmonds viene rintracciata attraverso la targa dell'automobile fornita dall'agente di polizia e ricercata dopo avere ucciso il suo direttore.\nFoster riesce a trovarla ed a portarla alla base mentre l'UFO viene avvistato; una volta all'interno la donna riesce a liberarsi e, ancora sotto condizionamento, tenta di farla esplodere. Straker sa che l'UFO sta per essere abbattuto e, giocando sul filo dei secondi, riesce a ritardare per qualche attimo l'azione di Linda che, tornata vulnerabile dopo l'abbattimento dell'UFO, rimane folgorata dopo avere afferrato i cavi dell'alta tensione, non riuscendo a fare esplodere la base.\nTerza parte.\nIl comandante Straker entra nella sala controllo ed inizia a distruggere le apparecchiature sotto lo sguardo attonito dei presenti; travolgendo Foster ed i tecnici che avevano tentato di fermarlo, fugge all'esterno ed inizia a correre negli studi cinematografici inseguito dal colonnello e dagli agenti; lungo la strada essi trovano Turner, un operatore radar, morto, accasciato all'interno di un'automobile elettrica e, raggiunto il comandante su un terrazzo, trovano anche il colonnello Virginia Lake tramortita e Foster, in una tasca del vestito del comandante, trova una fiala di X50.\nIl comandante viene portato in infermeria e, sotto sedativi, inizia a ricordare quanto gli \u00e8 accaduto: la sera prima, percorrendo in macchina una strada insieme al colonnello Lake, avevano subito un attacco da un UFO ed al rientro agli studi cinematografici avevano inspiegabilmente trovato non pi\u00f9 la notte ma il giorno ed ogni forma di vita immobilizzata; scesi nella sala controllo avevano trovato la medesima situazione e si erano resi conto che gli alieni avevano fermato il tempo.\nAvvertendo che anche loro stavano per essere immobilizzati si erano recati al centro medico per iniettarsi una dose di X50, un preparato sperimentale che aumenta le forze e la velocit\u00e0 di reazione ma successivamente non utilizzato in quanto ritenuto troppo pericoloso.\nUna volta riavutisi capiscono che l'UFO ha bisogno che il campo di pressione, creato per fermare il tempo, si esaurisca prima di atterrare e cominciano ad inseguire Turner che, condizionato dagli alieni, ha ricevuto da loro la promessa di essere il nuovo capo in cambio della creazione del \"corridoio\" per potere fermare il tempo. Dopo che l'inseguimento non ha dato esito i due avvistano l'UFO che si sta avvicinando e Straker preleva un bazooka per tentare di colpirlo ma Turner lo aggredisce tramortendo il colonnello e rubando la chiave della sicura dell'arma; il comandante lo rincorre e riesce ad ucciderlo, tornando precipitosamente sulla terrazza e riuscendo ad abbattere l'UFO e, una volta accertatosi delle condizioni del colonnello, fa ritorno in sala comando distruggendo le apparecchiature e con esse il programma inserito da Turner per fermare il tempo.\nFinito il racconto il generale Henderson ed il medico capiscono quanto \u00e8 successo e che ancora una volta il comandante \u00e8 riuscito a salvare il mondo.\nDistribuzione.\nFu distribuito anche in Germania con il titolo \"80000 Meilen durch den Weltraum\" e in Spagna con il titolo \"OVNI los diablos rojos atacan la tierra.\""}
{"id": "216788", "revid": "640277", "url": "https://it.wikipedia.org/wiki?curid=216788", "title": "Parco naturale regionale di Montemarcello-Magra-Vara", "text": "Il parco naturale regionale di Montemarcello-Magra-Vara \u00e8 un'area naturale protetta della Regione Liguria, nella provincia della Spezia, e comprende il promontorio del Caprione, il basso corso del fiume Magra e il basso e medio corso del fiume Vara, suo principale affluente.\nNell'area del Parco si trovano molti sentieri escursionistici ed \u00e8 attraversato dall'Alta Via dei Monti Liguri, dal Sentiero Liguria e dall'Alta Via del Golfo.\nIl Parco \u00e8 dotato di un sistema di gestione ambientale certificato secondo la norma UNI EN ISO 14001:2004\nProvvedimenti istitutivi.\nL'area protetta \u00e8 stata istituita nel 1995 con la Legge Regionale n\u00ba 12, in materia di riordino delle aree protette della Regione Liguria, dall'unione del Parco fluviale della Magra con l'Area protetta di Montemarcello; il primo era stato istituito con la Legge Regionale n\u00ba 43 del 19 novembre 1982, il secondo con legge n\u00ba 12 del 18 marzo 1985.\nIl territorio.\nIl Parco di Montemarcello-Magra-Vara comprende un'area vasta di 4.320,80 ettari d'estensione e si trova a confine tra Liguria e Toscana.\nIl mare e la costa con borghi marinari di forte attrattiva e spiagge lasciano il posto alla val di Magra con le sue zone umide ricche di biodiversit\u00e0 e nell\u2019entroterra alle verdi colline della val di Vara. Oltre all'area fluviale, di grande pregio naturalistico e storico-culturale \u00e8 il promontorio del Caprione, ideale punto di partenza per molte escursioni.\nMa il parco non \u00e8 solo un insieme di paesaggi unici, \u00e8 anche un laboratorio di progetti \"certificati\" di conservazione e riqualificazione ambientale che ruotano sull'area umida dei Bozi di Sarzana e sull'Orto botanico di Montemarcello.\nI comuni.\nInclude un territorio ricco di valenze naturali, storiche e culturali, attraversando i confini di ben 18 comuni: Ameglia, Arcola, Beverino, Bolano, Borghetto di Vara, Brugnato, Calice al Cornoviglio, Carro, Carrodano, Follo, Lerici, Pignone, Ricc\u00f2 del Golfo di Spezia, Rocchetta di Vara, Santo Stefano di Magra, Sarzana, Sesta Godano e Vezzano Ligure.\nGeologia.\nLa geologia del bacino del fiume Magra, ampio circa 1964\u00a0km\u00b2, \u00e8 molto complessa. Per comprendere la variet\u00e0 di rocce attraversate dai corsi del Vara e della Magra si possono osservare il diverso aspetto dei ciottoli trasportati dalla corrente del fiume e depositati sulle sponde fluviali. Si scoprono cos\u00ec le arenarie, composte da piccoli granuli sabbia cementati assieme e che costituiscono gli altorilievi del monte Gottero e del monte Civolaro, le serpentine, rocce vulcaniche di colore verde scuro, molto diffuse nella val di Vara ed inoltre i rossi diaspri, i calcari, le marne ecc.\nParticolarmente interessante \u00e8 la serie geologica di Punta Bianca, l\u2019estremit\u00e0 meridionale del promontorio del Caprione. Il toponimo \"Punta Bianca\" \u00e8 dovuto alla presenza di uno spesso strato di calcare bianco, utilizzato per la sua bellezza gi\u00e0 in epoca romana. Nei pressi di Punta Bianca affiorano le rocce pi\u00f9 antiche della provincia della Spezia (450-350 milioni di anni fa), formate da antiche argille che hanno subito, nel tempo, un processo metamorfico.\nVegetazione e flora.\nL\u2019area fluviale \u00e8 caratterizzata da una ricca vegetazione ripariale a salici che svolge una importante opera stabilizzatrice del substrato alluvionale. I pi\u00f9 diffusi sono il salice bianco (\"Salix alba\"), il salice rosso (\"Salix purpurea\") e il salice ripaiolo (\"Salix eleagnos\"), meno comuni il salice da ceste (\"Salix triandra\") e l'endemico salice dell\u2019Appennino (\"Salix apennina\").\nNella fascia pi\u00f9 arretrata e lontana dalla corrente principale, su depositi limoso-sabbiosi, si sviluppano formazioni boschive pi\u00f9 evolute caratterizzate da ontano nero (\"Alnus glutinosa\"), pioppo nero (\"Populos nigra\"), pioppo bianco (\"Populus alba\") e salici arborei. Tra le specie sommerse di acque stagnanti troviamo il sempre pi\u00f9 raro millefoglio d\u2019acqua comune (\"Myriophyllum spicatum\"), il ceratofillo comune (\"Ceratophyllum demersum\") e varie specie di brasca, sulle sponde lungo le rive dei corsi d\u2019acqua e dei canali troviamo canneti a cannuccia di palude (\"Phragmites australis\") e formazioni di lisca maggiore (\"Typha latifolia\") o lisca a foglie strette (\"Typha angustifolia\") mentre sui greti fluviali piante erbacee come l\u2019inula viscosa (\"Cupulia viscosa\").Si possono poi ammirare diversi altri ambienti: dalle pinete di pini marittimi (\"Pinus pinaster\") con eriche, ai cui margini crescono il ginepro coccolone (\"Juniperus oxycedrus\") e il terebinto (\"Pistacia terebintus\"), ai boschetti di leccio (\"Quercus ilex\"). Non mancano prati, ginestre (\"Spartium junceum\") e grandi cespugli di ampelodesma (\"Ampelodesmos mauritanicus\") che crescono in mezzo a formazioni rocciose calcaree.\nIl Promontrorio del Caprione presenta sui due versanti delle colline una differenza nella copertura vegetale dovuta all\u2019esposizione, ai venti e all\u2019influenza del mare o del fiume. Il versante sul fiume Magra \u00e8 caratterizzato da pinete di pino marittimo, nelle colline di Bocca di Magra, e dal bosco misto di caducifoglie (cerro, roverella, carpino nero ecc.). Sul versante a mare, troviamo estese pinete di pino d\u2019Aleppo (\"Pinus halepensis\") e altre tipiche formazioni mediterranee: il bosco di leccio, di cui rimangono solo piccoli lembi, la macchia, formata da un insieme intricato di arbusti e liane sempreverdi e la gariga, composta da bassi arbusti ed erbe e ricca di specie aromatiche.\nIl paesaggio vegetale \u00e8 infine caratterizzato da vaste aree occupate dagli antichi oliveti terrazzati che ricoprono vaste aree del Caprione, soprattutto lungo il versante a mare ma anche nelle colline intorno ad Ameglia. La produzione di olio \u00e8 stata una delle principali fonti di guadagno per la popolazione locale fino agli anni cinquanta del Novecento, ma in seguito molte colture di questo tipo sono state abbandonate a cominciare dagli oliveti pi\u00f9 impervi, provocando un progressivo deperimento delle piante e un deterioramento dei muretti a secco. In primavera negli oliveti fioriscono anemoni, orchidee e in estate papaveri e gladioli oltre a numerose erbe.\nLa flora di pregio del parco fluviale \u00e8 costituita soprattutto da piante acquatiche e palustri, sempre pi\u00f9 rare a livello nazionale a causa delle opere di bonifica. Tra le piante di maggiore interesse citiamo, per esempio, il Millefoglio d\u2019acqua (\"Myriophyllum spicatum\"), il Coltellaccio (\"Sparganium erectum\"), la Lisca maggiore (\"Typha latifolia\") e la Lisca a foglie strette(\"Typha angustifolia\").\nIl promontorio del Caprione, per le differenti condizioni climatiche cui \u00e8 soggetto, \u00e8 caratterizzato dalla presenza di una ricca flora mediterranea. Numerose sono le sclerofille sempreverdi, piante dalle foglie spesse e coriacee, come per esempio leccio (\"Quercus ilex\"), corbezzolo (\"Arbutus unedo\"), alaterno (\"Rhamnus alaternus\"), lentisco (\"Pistacia lentiscus\") e mirto (\"Myrtus communis\").\nVi sono poi specie protette in Liguria (L.R. 30/1/84 n.9) tra cui l\u2019iris nano (\"Iris lutescens\"), il narciso tazetta (\"Narcissus tarzetta\"), e numerose orchidee selvatiche.\nParticolarmente importante \u00e8 la presenza del cisto bianco (\"Cistus albidus\"), arbusto dalle vistose fioriture, che sul Caprione si trova al limite orientale della sua area di distribuzione ed \u00e8 uno dei simboli del parco.\nPer la sua biodiversit\u00e0. il parco \u00e8 stato inserito all'interno della Rete Natura 2000 dell'Unione Europea.\nFauna.\nLa valle del fiume Magra rappresenta un\u2019importante via migratoria per l\u2019avifauna legata agli ambienti acquatici. Avvicinandoci al fiume \u00e8 possibile distinguere il caratteristico canto dell\u2019usignolo di fiume (\"Cettia cetti\"), tipico abitante dei canneti. Sul greto fluviale non \u00e8 difficile osservare la garzetta (\"Egretta garzetta\") e l\u2019airone cenerino (\"Ardea cinerea\") mentre le acque tranquille dei laghetti perifluviali ospitano numerose anatre migratrici (\"Anas\"). Dove le acque dei fiumi Vara e Magra scorrono pi\u00f9 lente, si pu\u00f2 osservare il martin pescatore (\"Alcedo atthis\") appoggiato sui rami pi\u00f9 bassi dei salici vicini all\u2019acqua, pronto a tuffarsi per catturare piccoli pesci o insetti. La foce del fiume Magra nei pressi di Fiumaretta e Bocca di Magra \u00e8 invece un\u2019area di particolare interesse per osservare gabbiani reali (\"Larus argentatus\") e comuni (\"Larus Ridibundus\"), marangoni dal ciuffo (\"Phalacrocorax aristotelis desmarestii\") e sterne beccapesci (\"Sterna sandvicensis\"), mentre il tratto di mare antistante la foce \u00e8 meta di tuffetti (\"Tachybaptus ruficollis\"), smerghi (\"Mergus\"), svassi (\"Podiceps cristatus\"), orchi (\"Melanitta fusca\") e orchetti marini (\"Melanitta nigra\") oltre che cormorani (\"Phalacrocorax carbo\") ed edredoni (\"Somateria mollissima\").\nAnche gli ambienti artificiali, come i frantoi di inerti presenti lungo il corso del fiume, ospitano specie importanti quali il gruccione (\"Merops apiaster\") e il topino (\"Riparia riparia\"). Nella piana di Marinella \u00e8 presente anche l\u2019airone guardabuoi (\"Bubulcus ibis\").\nL\u2019avifauna del promontorio del Caprione comprende le specie che vivono nella zona costiera come il corvo imperiale (\"Corvus corax\") e il gheppio (\"Falco tinnunculus\") e gli abitanti della macchia come l\u2019occhiocotto (\"Sylvia melanocephala\"), la capinera (\"Sylvia atricapilla\") e il cardellino (\"Carduelis carduelis\"). Importante \u00e8 la presenza di numerosi rapaci notturni come l\u2019allocco (\"Strix aluco\"), la civetta (\"Athene noctua\"), l\u2019assiolo (\"Otus scops\") e il barbagianni (\"Tyto alba\"). Tra i rapaci diurni troviamo la poiana (\"Buteo buteo\") e lo sparviere (\"Accipiter nisus\"). Nel Parco, la fauna minore (anfibi, rettili, invertebrati d \u2019acqua dolce) gioca un importante ruolo per la conservazione della biodiversit\u00e0 e per il mantenimento degli equilibri biologici dell\u2019ambiente naturale, come per esempio corsi d\u2019acqua, aree umide e grotte carsiche. Nel complesso la fauna ittica del bacino Magra-Vara \u00e8 molto varia e sono state censite 39 specie. Di queste, 15 vivono nelle acque del fiume Vara (13 autoctone, come la trota fario (\"Salmo trutta\") e due immesse per scopi alieutici).\nDi recente \u00e8 stata individuata la lampreda di mare (\"Petromyzon marinus\"), quasi estinta nelle acque interne. Il comprensorio Magra-Vara risulta l\u2019unico sito certo in Italia per la riproduzione di questo pesce.\nTra i crostacei da segnalare la presenza del granchio d\u2019acqua dolce (\"Potamon fluviatile\"). Tra gli anfibi le specie pi\u00f9 minacciate a livello regionale sono il raro ululone appenninico dal ventre giallo (\"Bombina variegata pachypus\"), il rospo smeraldino (\"Bufo viridis\"), il tritone crestato (\"Triturus carnifex\") e la raganella comune (\"Hyla arborea\"), oltre alla rana temporaria (\"Rana temporaria\"), rara in provincia della Spezia, alla salamandrina dagli occhiali (\"Salamandrina terdigitata\"), alla rana appenninica (\"Rana italica\") e alla salamandra pezzata (\"Salamandra salamandra\"), la cui presenza \u00e8 da considerare di particolare pregio. Presente anche il tritone alpestre (\"Triturus alpestris\"). Negli ambienti carsici e nelle grotte di Pignone e Ricc\u00f2 del Golfo troviamo il geotritone (\"Speleomantes ambrosii\").\nTra i rettili invece ci sono il geco comune (\"Tarantola mauritanica\"), la lucertola (\"Podarcis muralis\"), l\u2019orbettino (\"Anguis fragilis\") e il biacco (\"Coluber viridiflavus\"). Sul promontorio del Caprione sono presenti anche il ramarro (\"Lacerta viridis\") e la natrice dal collare (\"Natrix natrix\").\nSul Caprione i mammiferi sono rappresentati da carnivori quali la volpe (\"Vulpes vulpes\"), la faina (\"Martes foina\"), la donnola (\"Mustela nivalis\"), il tasso (\"Meles meles\"), da insettivori quali il riccio (\"Erinaceus europaeus\") e la talpa (\"Talpa europaea\") e da roditori come lo scoiattolo (\"Sciurus vulgaris\"), il topo quercino (\"Eliomys quercinus\"), il ghiro (\"Glis glis\") e il moscardino (\"Muscardinus avellanarius\").\nNegli ultimi anni ha avuto grande diffusione anche il cinghiale (\"Sus scrofa\").\nTra i chirotteri si trovano il Rinolofo minore (\"Rhinolophus hipposideros\"), e l\u2019euriale (\"Rhinolophus euryale Blasius\"), alcuni vespertilionidi tra cui il maggiore (\"Myotis myotis\"), il Pipistrello nano (\"Pipistrellus pipistrellus\"), il Serotino (\"Vespertilio serotinus Schreber\") e la Nottola (\"Nyctalus noctula\")"}
{"id": "216792", "revid": "339392", "url": "https://it.wikipedia.org/wiki?curid=216792", "title": "UFO Allarme rosso attacco alla Terra", "text": ""}
{"id": "216794", "revid": "1343862", "url": "https://it.wikipedia.org/wiki?curid=216794", "title": "Idrossilazione", "text": "Le idrossilazioni sono reazioni chimiche che portano all'introduzione di gruppi idrossile (OH-) in una molecola. Le idrossilazioni possono essere ottenute per via sintetica attraverso opportuni reagenti chimici organici e/o inorganici, oppure impiegando specifici enzimi chiamati idrossilasi.\nBiochimica.\nA livello biochimico gli enzimi che catalizzano queste reazioni sono le monoossigenasi, meglio conosciute come idrossilasi. Questi enzimi necessitano di NADPH e di ossigeno portando alla produzione di acqua. In essi vi \u00e8 anche incluso un citocromo P450 che va a modulare una piccola catena respiratoria nella quale gli elettroni possono fluire, durante la reazione, dal NADPH all'ossigeno. Esempi di idrossilazioni si possono ritrovare nella sintesi dei glucocorticoidi e nelle reazioni di detossificazione dei farmaci.\nChimica.\nEsistono molteplici metodi chimici, sia di puro interesse accademico che di interesse industriale, impiegati per ottenere idrossilazioni su differenti substrati:"}
{"id": "216795", "revid": "1226", "url": "https://it.wikipedia.org/wiki?curid=216795", "title": "Guerra Civile Irlandese", "text": ""}
{"id": "216796", "revid": "486946", "url": "https://it.wikipedia.org/wiki?curid=216796", "title": "Parco di Montemarcello-Magra", "text": ""}
{"id": "216797", "revid": "122521798", "url": "https://it.wikipedia.org/wiki?curid=216797", "title": "Anidride solforica", "text": "Il triossido di zolfo o anidride solforica \u00e8 un composto chimico corrosivo che reagendo con acqua produce acido solforico, essendo la sua anidride. Esiste in tre forme: le forme \u03b1 e \u03b2 sono dei solidi in condizioni normale, mentre la forma \u03b3 \u00e8 un liquido. Il triossido di zolfo gassoso presente nell'atmosfera rappresenta la causa primaria delle piogge acide.\nDal punto di vista strutturale si tratta di una molecola trigonale planare (stato gassoso) ipervalente. Il doppio legame S=O misura 142 pm.\nForme strutturali.\nLa molecola \u03b3-SO3 rappresenta un trimero ciclico con punto di fusione 16,8\u00a0\u00b0C. La forma \u03b1-SO3 \u00e8 di aspetto fibroso e strutturalmente \u00e8 un polimero alle cui estremit\u00e0 presenta gruppi OH. \u00c8 un solido con punto di fusione 62,3\u00a0\u00b0C. La molecola \u03b2-SO3 \u00e8 un solido dall'aspetto simile alla forma \u03b1, ma \u00e8 un idrossi-polimero che fonde a 32,5\u00a0\u00b0C. Le forme \u03b2 e \u03b3 hanno punto di ebollizione 44,45\u00a0\u00b0C, mentre la forma \u03b1 si decompone a 50\u00a0\u00b0C. \u03b2-SO3 e \u03b3-SO3 sono instabili e tendono a convertirsi in \u03b1-SO3 per la presenza di tracce di acqua.\nIl riscaldamento dell'anidride solforica \u03b1 fino al suo punto di fusione provoca un improvviso aumento della pressione di vapore in grado di generare quella che viene definita \"esplosione alfa\".\nL'anidride solforica \u00e8 fortemente igroscopica e il calore di idratazione sviluppato \u00e8 in grado di infiammare materiali quali il legno e il cotone.\nPropriet\u00e0 chimiche.\nLa reazione di formazione di una mole di anidride solforica (P = 1 atm, T = 298,15 K) a partire dagli elementi nei rispettivi stati standard \u00e8:\nche condotta in una bomba calorimetrica (a volume costante), sviluppa 397 kJ per ogni mole di SO3 che si forma.\nL'anidride solforica reagisce con l'acqua producendo acido solforico:\ncon sviluppo di 87,895 kJ/mol. Alla temperatura di circa 340\u00a0\u00b0C si instaura un equilibrio in cui tutte e tre le specie sono presenti in concentrazioni significative.\nIl triossido di zolfo reagisce col dicloruro di zolfo producendo l'importante reagente cloruro di tionile:\nL'equilibrio di dissociazione gassosa\nassume un ruolo di un certo rilievo termodinamico a temperature superiori a 779 \u00b0C.\nReagisce con i solfiti per dare tiosolfati.\nSintesi e usi.\nA livello di laboratorio \u00e8 possibile ottenere l'anidride solforica effettuando la pirolisi del bisolfato di sodio, processo che consta in due stadi in cui l'intermedio di reazione \u00e8 il pirosolfato di sodio:\nLa sintesi industriale prevede invece l'ossidazione dell'anidride solforosa prodotta normalmente dalla combustione della pirite o dello zolfo, con ossigeno atmosferico a temperature comprese tra i 400-600\u00a0\u00b0C e in presenza dei catalizzatori pentossido di vanadio (V2O5) o platino. \nGli usi principali riguardano la sintesi dell'acido solforico e dell'oleum; nel primo caso il gas viene assorbito in torri contenenti una soluzione concentrata di acido solforico al 98-98,3% se si vuole ottenere acido solforico al 100% mentre nel secondo caso si \u00e8 soliti utilizzare acido solforico puro. Il triossido di zolfo viene anche utilizzato come agente solfonante in particolare nell'industria dei coloranti.\nIn alternativa, \u00e8 possibile sintetizzare l'anidride solforica in laboratorio attraverso il riscaldamento di una miscela di anidride fosforica e acido solforico, secondo il seguente equilibrio:\nIl risultato sar\u00e0 anidride solforica gassosa, che per l'utilizzo deve essere quindi condensata, e acido fosforico.\nPrecauzioni e rischi.\nL'anidride solforica \u00e8 un composto chimico molto pericoloso a causa della sua reattivit\u00e0.\nEssa infatti fuma fortemente all'aria ed esercita un'energica azione disidratante su molte sostanze organiche, carbonizzandole.\nSe inalata, pu\u00f2 reagire con l'acqua delle mucose nasali e della saliva trasformandola in acido solforico (H330).\nPu\u00f2 inoltre provocare il cancro (H350)."}
{"id": "216800", "revid": "290948", "url": "https://it.wikipedia.org/wiki?curid=216800", "title": "DDT (insetticida)", "text": "Il \"para\"-diclorodifeniltricloroetano o DDT \u00e8 un solido incolore altamente idrofobico, con un leggero odore di composto aromatico clorurato; \u00e8 quasi insolubile nell'acqua ma ha una buona solubilit\u00e0 nella maggior parte dei solventi organici, nel grasso e negli oli. Il nome IUPAC esatto \u00e8 \"1,1,1-tricloro-2,2-bis(\"p\"-clorofenil)etano\", abbreviato in \"Dicloro-Difenil-Tricloroetano\", da cui la sigla \"DDT\".\nFu il primo insetticida moderno ed \u00e8 senz'altro il pi\u00f9 conosciuto; venne usato dal 1939, soprattutto per debellare la malaria. In Italia si ricorda, in particolare, il suo uso a questo scopo in Sardegna, dove la malattia era endemica e ne consent\u00ec l'eradicazione. La sua scoperta come insetticida va attribuita al chimico svizzero Paul Hermann M\u00fcller, alla ricerca di un prodotto efficace contro i pidocchi, ma la sua nascita risale al chimico austriaco Othmar Zeidler, che lo sintetizz\u00f2 nel 1873.\nFu scelto come prodotto per combattere la zanzara anofele, responsabile della diffusione della malaria, in quanto si credeva che, sebbene altamente tossico per gli insetti, fosse innocuo per l'uomo. Agli inizi, fu usato con successo per combattere la diffusione della malaria e del tifo su popolazione sia civile sia militare. Il chimico svizzero Paul Hermann M\u00fcller fu insignito nel 1948 con il Premio Nobel in Fisiologia e Medicina \u00ab...per la scoperta della grande efficacia del DDT come veleno da contatto contro molti artropodi\u00bb.\nNel 1950, l'entomologo italiano Giuseppe Salvatore Candura, direttore dell'Osservatorio Fitopatologico di Bolzano, pubblica, nella collana \"PUBBLICAZIONI PRATICHE DI FITOPATOLOGIA E IGIENE\", \"Malefatte nel frutteto\", risultato di 5 anni di studio sui danni del DDT in agricoltura. Questi studi sono stati successivamente ripresi e convalidati dal Food and Drug Administration che dichiara che \u00ab...con tutta probabilit\u00e0 i rischi potenziali del DDT erano stati sottovalutati\u00bb e comincia a porre alcune restrizioni al suo uso.\nNel 1962, una biologa e ambientalista americana, Rachel Carson, pubblic\u00f2 il libro \"Primavera silenziosa\", che denunciava il DDT come causa del cancro e nocivo nella riproduzione degli uccelli, dei quali assottigliava lo spessore del guscio delle uova. Il libro caus\u00f2 clamore nell'opinione pubblica; il risultato fu che nel 1972 il DDT venne vietato per l'uso agricolo negli USA sulla spinta del movimento ambientalista, e nel 1978 anche in Italia. Il dibattito \u00e8 acceso per quanto riguarda il suo uso nel combattere la malaria; in alcuni paesi dell'Africa e in India, dove la malaria \u00e8 endemica, il rischio di tumore dovuto al DDT pu\u00f2 passare in secondo piano a fronte della riduzione dell'elevato tasso di mortalit\u00e0 dovuto alla malaria. Nel corso del 2006, l'Organizzazione mondiale della sanit\u00e0 (OMS) ha dichiarato che il DDT, se usato correttamente, non comporterebbe rischi per la salute umana e che l'insetticida dovrebbe comparire accanto alle zanzariere e ai medicinali come strumento di lotta alla malaria.\nNell'Unione europea, il DDT \u00e8 etichettato con la frase di rischio \"R40\": \"Possibilit\u00e0 di effetti cancerogeni\". L'Agenzia Internazionale per il Cancro IARC lo ha inserito nella categoria 2B \"possibile cancerogeno\".\nPropriet\u00e0.\nIl DDT \u00e8 ottenuto dalla reazione dell'1,1,1-tricloroetano con il clorobenzene (C6H5Cl). Oltre che come \"DDT\" viene commercializzato con altri nomi, quali: Anofex, Cesarex, Chlorophenothane, Dedelo, p,p'-DDT, Dichlorodiphenyltrichloroethane, Dinocide, Didimac, Digmar, ENT 1506, Genitox, Guesapon, Guesarol, Gexarex, Gyron, Hildit, Ixodex, Kopsol, Neocid, OMS 16, Micro DDT 75, Pentachlorin, Rukseam, R50 e Zerdane.\nIl DDT ha delle propriet\u00e0 insetticide molto potenti: uccide aprendo i canali del sodio nei neuroni degli insetti, causando loro spasmi incontrollati e la morte. Il DDT permise di debellare la malaria in Italia, in Europa e nel Nord America, ma fu usato anche come insetticida agricolo dopo il 1945. Ci furono per\u00f2 mutazioni genetiche in taluni tipi di insetti, i cui canali del sodio divennero immunoresistenti al DDT e ad altri insetticidi simili.\nImpatto ambientale.\nIl DDT \u00e8 un inquinante organico persistente e altamente resistente nell'ambiente. Il suo tempo di dimezzamento \u00e8 stimato in 2-15 anni e rimane immobile nella maggior parte dei suoli. In ambiente lentico il suo tempo di dimezzamento \u00e8 di 56 giorni, che si riducono a 28 in acque correnti. Nei suoi percorsi di degradazione si contano: volatilizzazione, fotolisi e degradazione biologica (aerobica e anaerobica). Questi sono, generalmente, processi lenti.\nAlcuni dei prodotti della degradazione sono il DDE (1,1-dicloro-2,2-bis(p-diclorodifenil)etilene) e il DDD (1,1-dicloro-2,2-bis(p-clorofenil)etano) che sono altamente persistenti e hanno propriet\u00e0 chimico-fisiche simili.\nIl DDT non \u00e8 particolarmente tossico nei confronti degli esseri umani se confrontato con altri fitofarmaci e non \u00e8 stata scoperta alcuna propriet\u00e0 cancerogena. A tal proposito, sono stati condotti numerosi studi, incluso quello nel quale alcune persone hanno volontariamente ingerito 35\u00a0mg di DDT al giorno per quasi due anni. Il DDT era spesso applicato direttamente sui vestiti e usato nei saponi, senza che sia stato dimostrato alcun effetto sulla salute.\nAlcuni fautori dell'impiego dei fitofarmaci affermano che non esistono casi di morte umana da avvelenamento da DDT, ma uno studio (Haun &amp; Cueto, 1967) afferma: \u00abIn questo caso, una bambina di nove mesi stava giocando con una polvere contenente il 13,8% di toxafene e il 7% di DDT, che \u00e8 stata trovata sulla sua pelle e in bocca. La morte \u00e8 sopraggiunta dopo convulsioni e arresto respiratorio\u00bb In merito ai composti organici clorurarti indica che \u00ab...in studi su animali, una dose di ca. 10 mg/kg conduce a convulsioni e che la LD50 \u00e8 poco pi\u00f9 alta di 50 mg/kg.\u00bb\nStoria.\nIl DDT, negli anni '40 e '50, \u00e8 stato l'insetticida clorurato pi\u00f9 usato. \u00c8 stato anche usato estesamente durante la seconda guerra mondiale dalle truppe Alleate e da certe popolazioni civili per il controllo degli insetti del tifo e della malaria. Intere regioni d'Italia furono irrorate di DDT in polvere per controllare il tifo trasmesso dalle pulci, mentre \u00e8 da ricordare come abbia permesso di debellare completamente la malaria, trasmessa dalla zanzara anofele allora presente in alcune zone, come ad esempio in Maremma e Sardegna.\nGrazie al l DDT la malaria \u00e8 stata eradicata dall'Europa e dal Nord America. La malaria oggi \u00e8 considerata una malattia tipica delle regioni tropicali, tuttavia prima dell'avvio dei programmi di eradicazione avviati negli anni cinquanta era molto pi\u00f9 diffusa, con un tasso di mortalit\u00e0 di 192 morti su 100 000 ridotto nel ventunesimo secolo a 7 su 100 000. I programmi si rivelarono meno efficaci nell'Africa sub-sahariana, dove si registra la maggioranza dei casi mortali di malaria, in aumento specialmente dopo la comparsa di una forma resistente ai farmaci e la diffusione della variante causata dal \"Plasmodium falciparum\".\nIl DDT \u00e8 stato anche estesamente utilizzato come insetticida per l'agricoltura dopo il 1945. .\nDurante gli anni '50, le dosi di impiego del DDT e di altri insetticidi sono aumentate fino a tre volte per via della comparsa di insetti resistenti al loro impiego, inoltre si cominciarono ad avere prove del fatto che la concentrazione dei residui chimici del DDT e di altri insetticidi clororganici negli esseri viventi cresce per via della progressiva accumulazione nella catena alimentare.\nFu tra gli anni settanta e anni ottanta che il DDT venne messo al bando nella maggior parte delle nazioni sviluppate. Prime furono Norvegia e Svezia nel 1970, tra le ultime il Regno Unito, nel 1984. In Italia l'utilizzo fu vietato nel 1969 ma, fino al 1997, veniva regolarmente prodotto in diversi stabilimenti chimici, in modo particolare nel sito EniChem Synthesis (gi\u00e0 Rumianca) di Pieve Vergonte (VB), che pass\u00f2 alla cronaca per il grave inquinamento del Lago Maggiore.\nMessa al bando negli USA.\nNel 1962 fu pubblicato il libro di Rachel Carson \"Primavera silenziosa\". Il libro sosteneva la tesi che gli insetticidi - in special modo il DDT - stessero avvelenando l'ambiente e rappresentando una minaccia per la salute umana. La reazione al libro diede il via al moderno movimento ambientalista negli Stati Uniti ed il DDT divenne uno dei pi\u00f9 immediati bersagli delle campagne ambientaliste degli anni sessanta contro l'uso della chimica in agricoltura. La Carson nel suo libro descrive il fenomeno dello sviluppo della resistenza al DDT da parte delle zanzare, assumendo una posizione pi\u00f9 possibilista e concludendo che\n piuttosto che sostenere un bando totale delle irrorazioni anti-malaria.\nCharles Wurster, capo scienziato dell\"Environmental Defense Fund\", dichiar\u00f2 al \"Seattle Times\" del 5 ottobre 1969 che \u00ab...se gli ambientalisti vincono la battaglia sul DDT, acquisiranno un livello di autorevolezza mai avuto prima. In un certo senso, c'\u00e8 in gioco qualcosa di pi\u00f9 del solo DDT.\u00bb (Tren &amp; Bate, 2004). Tuttavia, l'immaturit\u00e0 degli studi scientifici sul tema al tempo della scrittura di \"Silent Spring\", rende molti degli allarmi sollevati nel libro scientificamente inaccurati. Uno studio controverso del 2004 dell'ultra conservatore \"Journal of American Physicians and Surgeons\" arriva a dire che \u00ab...la pressione dell'opinione pubblica fu prodotta da un libro di successo e mantenuta attraverso ricerche errate o fraudolente. La cancerogenicit\u00e0, la tossicit\u00e0 per gli uccelli, gli effetti anti-androgeni e la prolungata persistenza ambientale sono convinzioni diffuse ma false o grossolanamente esagerate.\u00bb\nVerso la fine degli anni '60 negli Stati Uniti crebbe la pressione per una messa al bando del DDT. Nel gennaio del 1971 la \"US District Court of Appeals\" ordin\u00f2 al direttore dell'EPA, William Ruckelshaus, di avviare le procedure per la derubricazione del DDT. Il bando venne respinto dall'EPA dopo sei mesi, citando studi condotti da tecnici interni all'EPA stessa secondo i quali il DDT non poneva un immediato rischio per la salute pubblica e ambientale; tuttavia la ricerca fu criticata perch\u00e9 eseguita da tecnici del Dipartimento dell'Agricoltura, a cui i movimenti ambientalisti contestarono un pregiudizio di parte atto a minimizzare i pericoli del DDT. La notizia del mancato bando rimase controversa.\nL'EPA tenne sette mesi di audizioni tra il 1971 e il 1972 in cui ascolt\u00f2 scienziati di entrambe le fazioni; al termine di tali audizioni il capo commissione Edmund Sweeney giunse alla conclusione che non vi erano basi scientifiche per giustificare il bando del DDT. Nell'estate del 1972 Ruckelshaus riesamin\u00f2 il materiale delle audizioni e le conclusioni - di segno opposto - cui giunsero altre due commissioni di studio sul DDT (la Commissione Hilton e la Commissione Mrak). Ruckelshaus ribalt\u00f2 la conclusione di Sweeny e annunci\u00f2 il bando su tutti gli usi del DDT negli Stati Uniti, dove la sostanza venne catalogata nella classe di tossicit\u00e0 II. Ruckelshaus si attenne al principio di cautela, dichiarando che l'insetticida era \u00ab...un segnale che l'uomo stava esponendosi a una sostanza che a lungo termine potrebbe produrre seri effetti sulla sua salute.\u00bb (Tren &amp; Bate, 2004)(Milloy, 1999).\nIl bando del DDT negli anni '70 ebbe luogo in un periodo di pubblica e diffusa sfiducia verso la comunit\u00e0 della scienza e dell'industria, gi\u00e0 minate dai fiaschi dell'Agente Arancio, del \"Love Canal\" e dall'uso dell'ormone dietilstilbestrolo (DES). Anche il fatto che l'aquila dalla testa bianca fosse finita tra le specie in via di estinzione quasi certamente per abuso di DDT aggiunse ulteriore spinta emotiva al bando negli Stati Uniti.\nRegolazione internazionale del DDT.\nNel 2005 il DDT continua a essere impiegato in nazioni (principalmente tropicali) in cui la malaria diffusa dalle zanzare e il tifo sono problemi ben pi\u00f9 gravi e immediati della potenziale tossicit\u00e0 del DDT. L'uso del DDT per la salute pubblica consiste principalmente di irrorazioni mirate e inclusione in prodotti per l'uso domestico; questo riduce ampiamente l'impatto ambientale rispetto all'uso diffuso in agricoltura fatto nei decenni precedenti. Si pensi ad esempio che l'intera quantit\u00e0 di DDT usata nello stato della Guyana (215\u00a0000\u00a0km\u00b2) \u00e8 circa uguale a quanto se ne irrorava nei decenni precedenti in una singola stagione su un campo di 4\u00a0km\u00b2 seminato a cotone.\nLa Convenzione di Stoccolma, firmata nel 2001, e al 2013 non ratificata dall'Italia, proibisce l'uso del DDT e di altri inquinanti persistenti. La convenzione \u00e8 stata firmata da 98 nazioni e trova l'appoggio della maggior parte dei gruppi ambientalisti. Una completa eliminazione del DDT in nazioni infestate endemicamente dalla malaria \u00e8 tuttavia poco praticabile, principalmente per via del costo elevato degli insetticidi alternativi. Gli stati possono richiedere un'esenzione dal divieto dell'uso del DDT per ragioni di salute pubblica, rinnovabile ogni tre anni, concessa dall'Organizzazione Mondiale della Sanit\u00e0 e dal Programma delle Nazioni Unite per l'Ambiente. La convenzione rende inoltre pi\u00f9 onerose e laboriose le operazioni di commercio, stoccaggio e uso del DDT.\nIl DDT e la malaria.\nLa malaria colpisce tra 300 e 500 milioni di persone ogni anno. L'OMS stima che da uno a due milioni di persone ogni anno muoiano a causa sua. La maggior parte delle vittime (90%) si registra in Africa e nei bambini di et\u00e0 inferiore ai 5 anni. La malaria ha anche un impatto economico sulle nazioni, in termini di costo delle cure, perdita di giorni lavorativi e perdita di investimenti e turismo (Tren &amp; Bate, 2004).\nSwaziland, Mozambico ed Ecuador sono esempi di nazioni in cui il DDT ha efficacemente contribuito alla riduzione dell'incidenza della malaria.\nEsistono insetticidi alternativi al DDT e . Gli insetticidi alternativi sono in genere pi\u00f9 costosi, e questo ne limita l'uso nelle nazioni povere e in quelle aree in cui la lotta alla malaria non riceve sufficiente sostegno economico.\nIn molte nazioni africane, il problema posto dalla malaria \u00e8 considerato molto maggiore dei pericoli potenziali che l'uso del DDT pu\u00f2 creare. Dopo che il Sudafrica sospese l'uso del DDT nella provincia del KwaZulu-Natal nel 1996, il numero dei casi di malaria sal\u00ec in quattro anni da 8000 a 42000, con un aumento del 400% dei casi mortali. Col ripristino del DDT, il numero di morti per malaria nella regione \u00e8 sceso a meno di 50. Il Sudafrica pot\u00e9 permettersi insetticidi alternativi e li speriment\u00f2, ma sembra siano risultati meno efficaci (Tren &amp; Bate, 2004).\nAnche l'Uganda ha cominciato a consentire l'uso del DDT nelle campagne per eradicare la malaria, tuttavia, rischia per questo il bando dei suoi prodotti agricoli in Europa. L'Uganda sostiene la propria necessit\u00e0 di eliminare la malaria per poter conseguire i propri obiettivi di sviluppo.\nNel periodo tra il 1934 e il 1955, si registrarono in Sri Lanka 1,5 milioni di casi di malaria di cui 80 000 mortali. A seguito di un estensivo programma di eradicazione col DDT, nel 1963, si registrarono solo 17 casi e il programma fu terminato. Tuttavia, nel giro di pochi anni (1968 e primo trimestre del 1969), il numero dei casi torn\u00f2 a salire a 600.000. Nonostante la ripresa delle irrorazioni di DDT, l'efficacia fu minore per via dell'acquisita resistenza all'insetticida dalle zanzare locali. Il passaggio nel 1977 al pi\u00f9 costoso malathion ha nuovamente riportato l'incidenza della malaria a valori minimi (3 000 casi nel 2004), anche se studi sembra evidenzino che \"Anopheles culicifacies\" e \"Anopheles subpictus\" abbiano sviluppato una resistenza anche a quest'ultimo insetticida.\nVi sono nazioni dove il DDT ha perduto molta della sua efficacia, specialmente dove prevale l'utilizzo massiccio in ambienti esterni, come in India, dove le locali popolazioni di \"Anopheles culicifacies\" sono diventate resistenti all'insetticida.\nIl futuro utilizzo del DDT \u00e8 conteso tra chi preme in sede internazionale per reintrodurlo, possibilmente in quantit\u00e0 minime e mirate, e chi vuole invece chiudere pi\u00f9 o meno gradualmente le concessioni previste dalla Convenzione di Stoccolma."}
{"id": "216805", "revid": "131962", "url": "https://it.wikipedia.org/wiki?curid=216805", "title": "Lingua austriaca", "text": ""}
{"id": "216809", "revid": "110157", "url": "https://it.wikipedia.org/wiki?curid=216809", "title": "Sottunga", "text": "Sottunga \u00e8 un comune finlandese di 104 abitanti (dato 2012), situato nella regione delle Isole \u00c5land.\nLa municipalit\u00e0 \u00e8 la pi\u00f9 piccola in \u00c5land e nell'intera Finlandia, in termini di numero di abitanti (poco pi\u00f9 di cento) con una densit\u00e0 di 4.7 abitanti per km\u00b2.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Sottunga; 9,9% parlano altre lingue, compreso il finlandese (5,0%). Il comune ha anche dato il benvenuto a immigrati recenti che parlano altre lingue. "}
{"id": "216811", "revid": "110157", "url": "https://it.wikipedia.org/wiki?curid=216811", "title": "Velkua", "text": "Velkua \u00e8 stato un comune finlandese di 245 abitanti, situato nella regione del Varsinais-Suomi. Il comune \u00e8 stato soppresso nel 2009.\nLa lingua della municipalit\u00e0 \u00e8 il finlandese."}
{"id": "216812", "revid": "124653071", "url": "https://it.wikipedia.org/wiki?curid=216812", "title": "Goblin (gruppo musicale)", "text": "I Goblin sono un gruppo progressive rock italiano, molto noto per la realizzazione di colonne sonore, e in particolar modo quelle create per molti dei film di Dario Argento.\nStoria.\nGli anni settanta.\nI Goblin sono stati creati da Claudio Simonetti e Massimo Morante. Nel 1973, Claudio Simonetti e Massimo Morante registrano alcune demo nello studio di Simonetti all'EUR durante il suo periodo di servizio militare.\nNello stesso anno, assieme all'amico produttore Giancarlo Sorbello, partono per Londra dove contattano il produttore Eddie Offord, gi\u00e0 famoso per aver registrato molti degli album degli Yes, Gentle Giant ed Emerson, Lake &amp; Palmer, il quale, dopo aver ascoltato le loro demo, accetta di produrre il loro album.\nNel 1974, con Fabio Pignatelli al basso e Carlo Bordini alla batteria, formano il gruppo degli Oliver e tornano a Londra dove registrano nuove demo, con l'aggiunta del cantante statunitense Clive Haynes, conosciuto mesi prima in una stazione della metropolitana londinese, e dove registrano nuove demo suonando contemporaneamente in alcuni concerti nelle scuole inglesi. Eddie Offord parte in tourn\u00e9e con gli Yes e non ha pi\u00f9 tempo per seguire e produrre il gruppo che torna in Italia. Tuttavia grazie al padre di Claudio, Enrico Simonetti, ottengono un contratto con la Cinevox Record. Durante la registrazione dell'album, Carlo Bixio, direttore e produttore della Cinevox, propone gli Oliver a Dario Argento, che cercava una band rock per il suo nuovo film. Dopo aver ascoltato le loro musiche Argento decide di far registrare loro la colonna sonora di \"Profondo rosso\": secondo il progetto iniziale avrebbero dovuto arrangiare ed eseguire le musiche del famoso jazzista Giorgio Gaslini, che gi\u00e0 aveva iniziato a lavorare sul film con l'orchestra.\nDopo alcune discussioni con Argento, Gaslini lascia il film e Dario chiede ai ragazzi di completare il lavoro componendo i brani principali mancanti.\nCon Walter Martino alla batteria (al posto di Carlo Bordini), il gruppo cambia nome in \"Goblin\" e inizia a registrare la colonna sonora del film componendo i brani principali: \"Profondo Rosso\", \"Death Dies\" e \"Mad Puppet\".\nNel 1975 i Goblin ottengono con questa colonna sonora il \"Disco d'Oro\" vendendo, nel solo primo anno di uscita, un milione di copie e rimanendo per cinquantadue settimane, di cui sedici al primo posto, nelle classifiche di vendita dei 45 giri e dei Long Playing.\n poi i Goblin lo hanno suonato in studio con l'uso del minimoog, il clavicembalo e la chitarra folk. \nL'anno successivo (1976) i Goblin realizzano \"Roller\", i cui brani, pur non essendo stati composti come musica da film, furono anch'essi utilizzati successivamente come colonna sonora per il film \"Wampyr\" di George A. Romero del 1977, assieme a brani tratti dal successivo \"Il Fantastico Viaggio del Bagarozzo Mark\".\nLa formazione ai tempi di \"Roller\" era la seguente: Maurizio Guarini (tastiere), Agostino Marangolo (batteria e percussioni), Massimo Morante (chitarra), Fabio Pignatelli (basso elettrico), Claudio Simonetti (tastiere). Il disco non ebbe per\u00f2 il successo sperato. Il gruppo allora ritorn\u00f2 sulla strada della composizione di colonne sonore e, pur privo di Maurizio Guarini, che nel frattempo ha lasciato la band, realizza nel 1977 \"Suspiria\", colonna sonora del film omonimo di Dario Argento e, sempre nello stesso anno, la colonna sonora del film \"La via della droga\" di Enzo G. Castellari\nNel 1978 il gruppo realizza \"Il Fantastico Viaggio del Bagarozzo Mark\", un concept album \"progressive\" sul tema della droga e prima opera della band con brani cantati. Sempre nel 1978, il gruppo compone la colonna sonora di \"Zombi/Dawn of the dead\" di Romero (insieme a \"Suspiria\" e a \"Profondo Rosso\"), Morante lascia la band per iniziare una carriera da cantautore sotto la produzione di Renato Zero. Entra in formazione Carlo Pennisi, cugino dei fratelli Marangolo, ex chitarrista dei Flea on the Honey (noti anche come Flea o Etna), Libra (proprio con i fratelli Marangolo aveva militato nella prima band e, con il solo Agostino, confluir\u00e0 nei New Perigeo tre anni pi\u00f9 tardi).\nDopo aver pubblicato altre due colonne sonore (\"Amo non amo\" e \"Squadra antigangsters\", entrambi nel 1979), Simonetti lascia la band e si dedica alla musica dance con gli Easy Going e Vivien Vee e che, successivamente, comporr\u00e0 e realizzer\u00e0 il famoso brano \"Gioca Jouer\" assieme a Claudio Cecchetto che diventer\u00e0 sigla del Festival di Sanremo nel 1981.\nAnni ottanta e novanta.\nRidotta ai soli Pignatelli e Marangolo, la band vede il ritorno di Guarini alle tastiere con l'occasionale collaborazione di Carlo Pennisi e Roberto Puleo alle chitarre, pubblicando le colonne sonore di tre film: \"Patrick\" (1979), \"Contamination\" (1980), \"Buio Omega\" (1981).\nNel 1982 Fabio Pignatelli, con la collaborazione di Maurizio Guarini, costruisce una nuova formazione dei Goblin che vede anche Marco Rinalduzzi alle chitarre e Mauro Lusini voce. Agostino Marangolo, impegnato con i New Perigeo, viene sostituito dal batterista Derek Wilson, che peraltro aveva gi\u00e0 fatto parte dei Goblin per una sola settimana, nel 1975, subito dopo l'abbandono di Walter Martino. La formazione cos\u00ec composta pubblica un album di matrice pop intitolato \"Volo\".\nSempre nel 1982, Dario Argento prova a riformare i Goblin per la colonna sonora di Tenebre, cercando di coinvolgere Pignatelli, Morante e Simonetti, mentre Marangolo \u00e8 sempre indisponibile a causa del legame con i New Perigeo. Tuttavia, la concomitante uscita dell'album \"Volo\", impedisce ai membri di fregiarsi del nome originale della band. La colonna sonora del film viene, quindi, pubblicata a nome Simonetti/Pignatelli/Morante. Walter Martino vi partecipa alle percussioni, senza essere accreditato.\nIl gruppo, ridotto ai soli Pignatelli e Guarini, con la collaborazione di Walter Martino e Antonio Marangolo al sax, pubblica nel 1983 la colonna sonora del film \"Notturno\". Successivamente, Pignatelli e Simonetti, come Goblin, compongono alcuni brani per il film \"Phenomena\" di Argento anche se il brano \"Phenomena\", erroneamente attribuito ai Goblin, viene scritto e presentato discograficamente solo da Simonetti mentre Pignatelli, nel 1989, compone la musica per \"La Chiesa\" di Michele Soavi.\nNell'arco di tutti gli anni novanta, il gruppo resta inattivo. Il repertorio della band viene riproposto da Claudio Simonetti con il suo progetto denominato Daemonia.\nLa reunion del 2000 e i progetti successivi.\nNel 2000, Claudio Simonetti, Agostino Marangolo, Massimo Morante e Fabio Pignatelli si riuniscono per realizzare la colonna sonora del nuovo film di Dario Argento, \"Non ho sonno\", per poi sciogliersi nuovamente.\nNel 2005 esce la prima monografia, l'unica autorizzata dal gruppo, intitolata \"Goblin: la musica, la paura, il fenomeno\", scritta dal giornalista Giovanni Aloisio con il supporto di Morante e Pignatelli. Nel 2007 esce la biografia ufficiale di Claudio Simonetti scritta da Gabrielle Lucantonio con l'ausilio di Simonetti stesso, intitolata \"Profondo Rock, da Profondo Rosso alla Terza Madre\".\nNel febbraio del 2006 si riunisce una formazione che comprende Maurizio Guarini, Agostino Marangolo, Massimo Morante e Fabio Pignatelli, mentre Claudio Simonetti decide di dedicarsi ai suoi Daemonia. Tuttavia, poich\u00e9 il gruppo non pu\u00f2 utilizzare il nome Goblin (il cui uso spetta, dal 2001, congiuntamente a Marangolo, Simonetti, Morante e Pignatelli), viene adottato il soprannome \"Back To The Goblin\", scelto anche come titolo dell'album.\nNel 2009, dopo 32 anni di assenza dal palcoscenico, i \"Back to the Goblin\" tornano ad esibirsi dal vivo per un pugno di concerti in Europa con il supporto del tastierista maltese Aidan Zammit. Il 16 dicembre 2009 il gruppo annuncia il suo scioglimento, dovuto a dissidi interni.\nNel 2010 Massimo Morante, Maurizio Guarini e Claudio Simonetti, formano i \"New Goblin\", con l'aggiunta di due componenti dei Daemonia: Bruno Previtali al basso e Titta Tani alla batteria.\nL'anno successivo, i cinque affrontano un tour copre Italia, Germania, Polonia, Inghilterra, Scozia e Finlandia.La band annuncia un nuovo album composto da 7 brani classici riarrangiati (\"Profondo Rosso\", \"Suspiria\", \"Phenomena\", \"Roller\", \"Non Ho Sonno\", \"E Suono Rock\", \"Tenebre\") e altri sei brani inediti.\nNel 2011 esce \"Goblin sette note in rosso\" di Fabio Capuzzo, dedicato alla band nel quale \u00e8 descritta approfonditamente la storia del gruppo e sono riportate diverse interviste inedite nonch\u00e9 la disco-filmografia completa.\nSempre nel 2011 Giovanni Aloisio, insieme al batterista Agostino Marangolo, ha pubblicato un libro-intervista dal titolo \"Drummando\", nel quale vengono rivelati retroscena della carriera della band.\nAgli inizi del 2011, anche Fabio Pignatelli e Agostino Marangolo organizzano una formazione alternativa della band, inizialmente chiamata \"Goblin World\" e, successivamente, \"Goblin Rebirth\". Accanto a loro, suonano Aidan Zammit (gi\u00e0 nei \"Back to the Goblin\"), il tastierista Danilo Cherni e il chitarrista Giacomo Anselmi.\nGiovanni Aloisio, nella biografia del gruppo \"Goblin: la musica, la paura, il fenomeno\" scrive \u00abNonostante le evidenti sottovalutazioni della critica italiana, quella dei Goblin risulta essere una delle esperienze artistiche pi\u00f9 originali nella storia musicale italiana degli ultimi decenni\u00bb.\nAgli inizi del 2014, i New Goblin si sono sciolti nuovamente senza aver pubblicato l'annunciato disco di classici rivisti e inediti (avendo invece pubblicato un live e un EP, denominato \"Tour Ep 2013\", contenente 4 classici del passato).\nDalle ceneri dei New Goblin, nascono due incarnazioni: da un lato \u00e8 stata ricostituita la formazione denominata Back To The Goblin (Guarino, Morante, Pignatelli, Marangolo) sotto il nome di \"Goblin 4\"; dall'altro Claudio Simonetti riunisce l'ultima incarnazione dei \"Daemonia\" (che comprende anche Bruno Previtali e Titta Tani, due ex New Goblin), presentandosi al pubblico con la sigla \"Goblin Re-loaded\" poi tramutata \"Claudio Simonetti's Goblin\" (sebbene su facebook, il quartetto si presenti come \"New Goblin\", utilizzando le coordinate che furono di quella incarnazione)\nA latere di queste due nuove incarnazioni, continuano ad esistere i \"Goblin Rebirth\" di Pignatelli e Marangolo (che quindi suonano in due formazioni parallele), come dimostra anche il loro inserimento nel cartellone del Riviera Festival PROG, il 17 maggio 2015, unitamente a UT New Trolls, Bernardo Lanzetti and Beggar's Farm e, incredibilmente, Cherry Five, neo riformati per mano di Bordini e Tartarini (accanto ai quali si schierano Ludovico Piccinini alle chitarre, Gianluca De Rossi alle tastiere e Pino Sallusti al basso).\nI Claudio Simonetti's Goblin hanno pubblicato due dischi: \"The Murder Collection\" nel giugno 2014 (contenente l'ennesima rivisitazione di classici) e \"Horror Box\" nel gennaio 2015 contenente un EP (che contiene la rivisitazione di 4 brani estratti da \"Profondo Rosso\") e la ristampa con inediti di due LP del solo Simonetti solista (\"Opera\" e \"Demoni\"). Nel marzo 2015, anche i Goblin hanno pubblicato un album, stavolta di soli inediti, intitolato Four of a Kind. I Goblin Rebirth pubblicheranno a met\u00e0 del 2015 un album di inediti annunciato (e registrato) due anni fa, intitolato \"Goblin Rebirth\".\nDopo aver iniziato per la prima volta l'attivit\u00e0 live, Cherry Five hanno pubblicato il loro secondo disco, \"Il Pozzo Dei Giganti\". Nel 2018 sempre i Goblin pubblicano un loro inedito nell'album d'esordio dei Princess chiamato \"God Save the Goblin\" (Pignatelli/Wolf/Guarini/Morante/Marangolo) che vede Fabio Pignatelli e Tony Tartarini presenti come special guests in due diverse canzoni, sempre incluse nell'omonimo album. Il 18 agosto del 2018 saranno presenti come band portante allo Psycho Las Vegas fest.\nFormazioni attuali.\nGoblin 4 (dal 2014).\nospiti: \nCronologia (aggiornata al 2013).\nNB: ci sono lassi temporali in cui si sono accavallate formazioni differenti:"}
{"id": "216816", "revid": "14691", "url": "https://it.wikipedia.org/wiki?curid=216816", "title": "9012live", "text": ""}
{"id": "216820", "revid": "125086753", "url": "https://it.wikipedia.org/wiki?curid=216820", "title": "Giuseppe De Santis", "text": "Biografia.\nDe Santis nacque a Fondi, comune all'epoca in provincia di Terra di Lavoro (oggi provincia di Latina), l'11 febbraio 1917 da Oreste De Santis, geometra, e da Teresa Goduti. Gi\u00e0 negli anni della formazione mostr\u00f2 il vivo interesse per la letteratura, componendo e pubblicando racconti intessuti di vita paesana e familiare. Fratello di Pasqualino De Santis, uno dei pi\u00f9 grandi direttori della fotografia italiani.\nTra il 1935 e il 1940 a Roma, studente universitario di Lettere e Filosofia (che presto abbandoner\u00e0 per seguire la sua vocazione di cineasta), pot\u00e9 frequentare un gruppo di giovani intellettuali gravitanti intorno al \"Meridiano di Roma\" ma soprattutto alla galleria d'arte della \"Cometa\" diretta dal poeta Libero de Libero, suo conterraneo. Il gruppo elaborava allora una poetica e visione artistica globale versata all'interdisciplinarit\u00e0 e improntata a razionalit\u00e0 e concretezza: e proprio per questi principi il De Santis cap\u00ec che l'illustrazione e la discussione pi\u00f9 efficace poteva essere realizzata meglio con lo strumento della cinematografia. Frequenta l'Osteria Fratelli Menghi, noto punto di ritrovo per pittori, registi, sceneggiatori, scrittori e poeti tra gli anni '40 e '70.\nIl quel periodo la situazione del cinema italiano era depressa, a causa del divieto autarchico decretato dal fascismo contro l'importazione di film stranieri: imperversava la moda dei \"telefoni bianchi\", ecc. A tale situazione reag\u00ec il gruppo di intellettuali raccolti intorno alla rivista quindicinale \"Cinema\" (diretta da Vittorio Mussolini, figlio di Benito Mussolini), su cui gi\u00e0 dal 1940 De Santis cur\u00f2 una rubrica fissa: discutendo e collaborando con giovani di talento, quali Carlo Lizzani, Gianni Puccini e Antonio Pietrangeli, contribu\u00ec allora a fare di \"Cinema\" \"la rivista che durante il fascismo riusc\u00ec a svolgere, tra le righe, un'opposizione sempre pi\u00f9 chiara e significativa alla politica culturale del regime\", e quel vivaio di forze culturali, ispirate dalla visione culturale di Giuseppe Bottai, nel dopoguerra convertitesi all'antifascismo contribuiranno al rinnovamento della cinematografia italiana.\nPeraltro negli anni 1940 e 1941 De Santis frequent\u00f2 a Roma il Centro Sperimentale di Cinematografia, dove si diplom\u00f2 brillantemente e pot\u00e9 realizzare le prime prove di regia. In quegli anni entr\u00f2 anche in contatto con un importante gruppo di giovani romani antifascisti, segnatamente Mario Alicata, Giaime Pintor, Antonello Trombadori e il conterraneo Pietro Ingrao tutti fuoriusciti dal fascismo sociale e antisemita di Bottai, per approdare gradatamente al comunismo. La frequentazione di questo gruppo fu determinante per l'orientamento politico e culturale del giovane De Santis, che militando nel PCI incontr\u00f2 spontaneamente la classe operaia e il mondo contadino, dai quali attinger\u00e0 non solo temi e questioni che tratter\u00e0 nelle sue opere mature, ma anche uno stile appropriato, realista e epico come lo erano le tradizioni narrative e cantate della cultura popolare.\nVita privata.\n\u00c8 il padre dell'attrice e cantante Luisa De Santis.\nAveva anche un fratello minore di nome Sandro.\nAttivit\u00e0 professionale.\nDopo alcune collaborazioni con registi di grido come Luchino Visconti (in \"Ossessione\", di cui firm\u00f2 anche la sceneggiatura) e Roberto Rossellini (in \"Desiderio\"), nel 1948 realizza il primo lungometraggio, \"Caccia tragica\", che per i temi trattati (la lotta fra i contadini di una cooperativa e un gruppo di agrari), il ritmo di dramma popolare, non immune peraltro da esigenze narrative \"americane\" (scene movimentate e drammatiche, erotismo, etc.), inaugura la stagione del neorealismo, alla quale De Santis contribuisce attraverso un'analisi rigorosa delle forze sociali, una presa diretta della realt\u00e0 umana e sociale (spesso i suoi attori sono presi dalla gente del luogo), ma in particolare superando i modi didascalici della cinematografia sovietica e l'ideologismo della letteratura nazional-popolare con un uso originale della macchina da presa, che riproduceva cadenze e ritmi narrativi e visivi propri della cinematografia americana.\nPrima del 1943, e quindi prima della realizzazione del film \"Ossessione\", Luchino Visconti, con Gianni Puccini, Giuseppe De Santis e Mario Alicata, aveva tentato di varare un film tratto da un racconto di Verga imperniato sulla vicenda di un contadino che alla fine del secolo scorso diventa bandito \"L'amante di Gramigna\". Ma purtroppo, a sceneggiatura ultimata, il Ministero della cultura popolare nella persona di Alessandro Pavolini non gli diede il permesso di farlo, anzi Pavolini di suo pugno scrisse sulla copertina della sceneggiatura: \"Basta con i banditi!\".\nQuesti caratteri contribuiscono fortemente al trionfo della prova successiva, \"Riso amaro\" (1949), che tratta della dura lotta per la vita delle mondariso, in una storia che intreccia l'analisi politica segnata dalla lotta di classe alla sfera del privato dei protagonisti. Nella regia si esalta la recitazione di un'esordiente d'eccezione, Silvana Mangano. Per questo film De Santis e Carlo Lizzani ottengono la \"nomination\" per il Premio Oscar per il miglior soggetto.\nLe stesse tematiche, sullo sfondo di una societ\u00e0 contadina ancora \"primitiva\" e conflittuale, quella della nat\u00eca Fondi, vengono trattate nel successivo \"Non c'\u00e8 pace tra gli ulivi\" (1950). Con \"Roma ore 11\", ispirato ad un fatto di cronaca di forte presa sociale avvenuto a Roma (1952), e \"Un marito per Anna Zaccheo\" (1953), che analizza la vita e i tormenti di una ragazza napoletana afflitta dalla sua procace bellezza, che diventa ostacolo per la vita normale alla quale ambisce, De Santis lascia momentaneamente la campagna per trattare temi cittadini e borghesi, in un'Italia che nel pieno della ricostruzione si orienta sempre pi\u00f9 su miti e atteggiamenti \"americani\". La sua regia si impone, in particolare per l'uso sapiente e originale della gru, del dolly e della tecnica del \"pan focus\", con cui domina il movimento ampio ma controllato in particolare delle folle.\nCon \"Giorni d'amore\" (1954) e \"Uomini e lupi\" (1957) torna ai temi consueti. In particolare \"Giorni d'amore\" \u00e8 il suo primo film a colori e conquista il Nastro d'argento nel 1955 per il migliore attore protagonista (Marcello Mastroianni) e poi il premio per la migliore fotografia a colori al III Festival Internazionale di Cinema di San Sebastian (Otello Martelli).\nCon \"La strada lunga un anno\", girato nel 1958 in Istria e candidato al premio Oscar come miglior film straniero, inizia la crisi del regista: crisi di ispirazione, stanchezza, incapacit\u00e0 di rinnovarsi profondamente in un periodo storico molto critico per la sinistra, che non riesce ad assorbire gli eventi catastrofici del comunismo sovietico (destalinizzazione, repressione sanguinosa della rivolta d'Ungheria del 1956). Ma tutto il filone del neorealismo entra in crisi, dando spazio alla commedia all'italiana. Tuttavia, il film conquista il premio alla migliore regia al Festival di Pola del 1958.\nLa nuova stagione della produzione di De Santis inizia con uno scialbo \"La gar\u00e7onni\u00e8re\" (1960) narrante l'avventura extraconiugale di un uomo che infine, deluso, ritorna in famiglia; continua con \"Italiani brava gente\" (1964), una coproduzione italo-sovietica sulla ritirata di Russia delle truppe italiane, in cui torna sottopelle l'ideologia nelle forme della ribellione dei proletari di ogni parte belligerante contro la guerra, e termina con \"Un apprezzato professionista di sicuro avvenire\" (1972), un \"feuilleton\" con cui pare volersi cimentare con le tematiche del trionfante indirizzo della commedia all'italiana.\nNegli anni 80 e 90 \u00e8 docente presso il Centro Sperimentale di Cinematografia, continuando parallelamente a progettare film che non vedranno mai la luce. Nel '95 riceve il Leone d'Oro alla carriera al Festival di Venezia e insieme a Bruno Bigon cura la regia di \"Oggi \u00e8 un altro giorno - Milano 1945-1995\", documentario dedicato alla Resistenza a Milano, rivista attraverso gli occhi di un gruppo di studenti liceali. Scompare il 16 maggio del 1997.\nOnorificenze e Riconoscimenti.\nNel 1947 ha ricevuto il Nastro d'argento per la regia per il film \"Caccia tragica\".\nNel 1950 \u00e8 stato candidato, con il coautore Carlo Lizzani, al premio Oscar nella categoria di miglior soggetto originale per il film \"Riso amaro\"\nNel 1959 il film \"La strada lunga un anno\" di produzione jugoslava \u00e8 stato candidato al premio Oscar nella categoria di miglior film straniero. Nella stessa categoria ha vinto un Golden Globe.\nNel 1995 ha ricevuto il Leone d'Oro alla carriera alla Mostra del cinema di Venezia.\nAlla memoria di De Santis viene attribuito ogni anno, dal 1999, il premio \"Dolly d'oro Giuseppe De Santis\", istituito dall'Associazione a lui intitolata. Il premio \u00e8 assegnato a giovani registi emergenti. Tra i vincitori figurano Marco Bechis, Paolo Sorrentino, Vincenzo Marra, Kim Rossi Stuart, Alessandro Angelini, Andrea Molaioli e i Fratelli Damiano e Fabio D\u2019Innocenzo."}
{"id": "216822", "revid": "297059", "url": "https://it.wikipedia.org/wiki?curid=216822", "title": "Grammy Award", "text": "Il Premio Grammy, o Grammy Award in inglese, \u00e8 il pi\u00f9 prestigioso riconoscimento in ambito musicale e un premio tra i pi\u00f9 importanti dell'industria dello spettacolo. Assegnato per i risultati conseguiti nel settore della musica, viene generalmente considerato come l'equivalente dei premi Oscar nel mondo del cinema. Originariamente chiamato \"Gramophone Award\", \u00e8 presentato dalla National Academy of Recording Arts and Sciences (detta anche Recording Academy), una associazione di artisti e tecnici statunitensi coinvolti nell'industria musicale.\nDescrizione.\nI Grammy vengono consegnati per 105 diverse categorie di contributi, suddivise rispetto a 30 generi musicali. Come nel caso degli Oscar, la scelta del vincitore \u00e8 affidata a una votazione di esperti (in questo caso i membri della \"Recording Academy\"). Il nome dei Grammy si riferisce al trofeo consegnato al vincitore \u2013 una statuetta che rappresenta un grammofono, realizzata a mano dalla Billings Artworks.\nLa cerimonia di consegna dei premi coinvolge nomi celebri del mondo della musica, e la consegna dei premi pi\u00f9 importanti viene solitamente trasmessa in diretta televisiva (al momento, i diritti per la TV americana sono in mano alla rete CBS).\nPossono essere candidati al premio i dischi pubblicati in un arco di tempo che va dal 1\u00ba ottobre di due anni prima al 30 settembre dell'anno precedente, risultando rispetto ai premi Oscar di scadenza pi\u00f9 arretrata. Questo ha fatto s\u00ec che, per esempio, il film biografico su Ray Charles abbia vinto l'Oscar nel 2005, ma la colonna sonora abbia ottenuto il Grammy solo nell'edizione del 2006.\nCategorie.\nPrincipali.\nQuesti sono i quattro premi principali dei Grammy Awards; vincere uno di questi premi significa vincere uno dei pi\u00f9 prestigiosi. Le seguenti categorie sono anche note poich\u00e9 sono le uniche quattro che non racchiudono gli artisti per genere musicale."}
{"id": "216823", "revid": "2175", "url": "https://it.wikipedia.org/wiki?curid=216823", "title": "Premio Grammy", "text": ""}
{"id": "216824", "revid": "7", "url": "https://it.wikipedia.org/wiki?curid=216824", "title": "Grammy", "text": ""}
{"id": "216826", "revid": "7967", "url": "https://it.wikipedia.org/wiki?curid=216826", "title": "Smiths", "text": ""}
{"id": "216830", "revid": "599013", "url": "https://it.wikipedia.org/wiki?curid=216830", "title": "Gdi", "text": ""}
{"id": "216843", "revid": "122975246", "url": "https://it.wikipedia.org/wiki?curid=216843", "title": "Marcellina (Santa Maria del Cedro)", "text": "Marcellina \u00e8 una frazione del comune italiano di Santa Maria del Cedro, nella provincia di Cosenza, in Calabria.\nStoria.\nIn prossimit\u00e0 dell'abitato vi sono alcuni ritrovamenti archeologici III-IV secolo a.C. e, poco pi\u00f9 ad est, sulla vecchia SS 18, i resti di una ampia dimora, di incerta datazione. Marcellina \u00e8 infatti il naturale sviluppo della citt\u00e0 magnagrecia di Laos (\u039b\u03ac\u03bf\u03c2 in greco), i cui resti della citt\u00e0 si trovano sul colle \"San Bartolo\". L'antica citt\u00e0 fu fondata dagli abitanti di Sibari che furono fuggiti dalla distruzione della loro citt\u00e0, avvenuta nel 510 a.C. in seguito alla guerra contro Crotone.\nDue sono le feste patronali di Marcellina: il Sacro Cuore di Ges\u00f9 si festeggia il 6 e il 7 di giugno, mentre San Marcellino si festeggia la seconda domenica di agosto.\nGeografia fisica.\nComunit\u00e0 di circa 2.700 abitanti, posto a circa 5 km dalla sede del comune, verso il comune di Scalea, e in prossimit\u00e0 del fiume Lao e il fiume Abatemarco, con attivit\u00e0 prevalentemente agricola.\nInfrastrutture e trasporti.\nMarcellina \u00e8 nota anche come Verbicaro Scalo, in quanto sede della stazione di Marcellina-Verbicaro-Orsomarso, sulla linea Battipaglia-Reggio di Calabria ed in passato appartenente al Comune di Verbicaro."}
{"id": "216844", "revid": "1875018", "url": "https://it.wikipedia.org/wiki?curid=216844", "title": "Eudosso di Cnido", "text": "Eudosso fu studioso e studente di Platone, ma anche di Archita, dal quale apprese la geometria, e di Filistione di Locri dal quale conobbe la medicina. Dato che tutti i suoi lavori sono andati persi, la nostre conoscenze su di lui sono ottenute da fonti secondarie, come i poemi astronomici di Arato.\nIl trattato di Teodosio di Bitinia \"Sphaericae\" \u00e8 probabilmente basato su un lavoro di Eudosso.\nAllievo di Archita di Taranto, da lui si presume sia stato avviato allo studio del problema della duplicazione del cubo, dei numeri interi e della teoria della musica.\nA Cnido costru\u00ec un osservatorio astronomico e da lui vennero identificate varie costellazioni.\nSecondo Archimede svilupp\u00f2 la teoria delle proporzioni che consent\u00ec di superare le difficolt\u00e0 che si incontrano per trattare i numeri irrazionali; questa teoria sar\u00e0 ripresa negli Elementi di Euclide e in sostanza consente di trattare rigorosamente i numeri reali pensati come rapporti di grandezze.\nBiografia e opere.\nIl periodo presso Platone.\nIntorno al 387 a.C., all'et\u00e0 di 23 anni, viaggi\u00f2 con il medico Teomedone, che, secondo Diogene Laerzio, si diceva fosse il suo amante, verso Atene per studiare con i seguaci di Socrate. Divenne infine studente di Platone con cui studi\u00f2 per molti mesi ma, a causa di un disaccordo, Eudosso fu allontanato dal filosofo delle idee. Sappiamo che Eudosso era abbastanza povero.\nLa permanenza in Egitto.\nSuccessivamente i suoi amici ottennero i fondi necessari per mezzo del re di Sparta Agesilao per mandarlo ad Eliopoli, in Egitto per conto del faraone Nectanebo, per proseguire i suoi studi di astronomia e matematica. Visse l\u00e0 per 16 mesi e fu allievo di Conufis sacerdote e scienziato di Menfi.\nSi spost\u00f2 poi nel nord, verso Cizico, che si trova sulla costa sud del Mar di Marmara. Viaggi\u00f2 in seguito verso sud stabilendosi alla corte di Mausolo. Durante i suoi viaggi raccolse intorno a s\u00e9 molti studenti.\nIl ritorno ad Atene.\nIntorno al 368 a.C. torn\u00f2 ad Atene con i suoi studenti ed infine alla nativa Cnido dove prest\u00f2 servizio per l'assemblea cittadina. Mentre era nel suo paese costru\u00ec un osservatorio astronomico e da lui vennero identificate varie costellazioni.\nContinu\u00f2 inoltre a scrivere e leggere di teologia, astronomia e meteorologia. Ebbe un figlio, Aristagora, e tre figlie, Actis, Philtis e Delphis.\nOpere.\nIn astronomia matematica la sua fama si deve all'introduzione del mappamondo astronomico e ai suoi pionieristici contributi per comprendere il moto dei pianeti.\nSecondo Archimede egli svilupp\u00f2 la teoria delle proporzioni con la quale mostr\u00f2 un grandissimo intuito per i numeri, che consent\u00ec di superare le difficolt\u00e0 che si incontrano per trattare in modo rigoroso le grandezze matematiche continue e non limitarsi agli strumenti costituiti dai numeri interi e dai numeri razionali.\nQuando fu ripreso da Tartaglia e altri, nel XVI secolo, tutto ci\u00f2 divenne la base per gli studi scientifici, per decenni, fino a che non venne rimpiazzato dal metodo algebrico di Cartesio.\nLe sue idee, verranno riprese con piena consapevolezza anche da Julius Dedekind nel XIX secolo, ispirando la sua definizione delle sezioni del campo dei razionali.\nEudosso svilupp\u00f2 il metodo di esaustione di Antifonte, che sar\u00e0 usato in modo magistrale da Archimede e la dimostrazione rigorosa delle formule che forniscono i volumi del cono e della piramide.\nIl lavoro di Eudosso e Archimede come precursori del calcolo infinitesimale, verr\u00e0 superato in sofisticatezza e rigore matematico solo dal matematico indiano Bhaskara II (1114-1185), da Isaac Newton (1642-1727) e da Gottfried Leibniz (1646-1716).\nAd Eudosso sembra che si debba attribuire una delle prime misurazioni del meridiano terrestre, che corrisponderebbe a un valore di 74.000 chilometri circa.\nInfine va ricordato che scrisse un'opera di geografia in 7 libri intitolata \"Lo studio della Terra\".\nGli \u00e8 attribuito il V libro degli Elementi di Euclide.\nEudosso e la matematica.\nI seguaci di Pitagora scoprirono che la diagonale di un quadrato non ha una unit\u00e0 di misura comune con i lati del quadrato, questa \u00e8 la famosa scoperta che la radice quadrata di due non pu\u00f2 essere espressa come rapporto di due numeri interi. Questa scoperta ha annunciato l'esistenza di incommensurabili quantit\u00e0 oltre ai numeri interi e le frazioni razionali, ma allo stesso tempo ha \u201clanciato\u201d il dibattito sull'idea di misure e calcoli in geometria come insiemi. Per esempio Euclide fornisce un'elaborata prova del teorema di Pitagora, usando la somma delle aree invece della pi\u00f9 semplice dimostrazione dei triangoli simili, che si basa su rapporti di segmenti lineari.\nGli antichi matematici greci non calcolavano con incognite ed equazioni come noi oggi, usavano invece proporzioni per esprimere le relazioni tra le quantit\u00e0. Per questo il rapporto tra due quantit\u00e0 simili, non era solo un valore numerale, come pensiamo oggi; il rapporto di due quantit\u00e0 simili era una relazione primitiva tra esse.\nEudosso fu capace di ricreare fiducia nell'uso delle proporzioni, fornendo un'incredibile definizione del significato di uguaglianza tra due rapporti. Questa definizione di proporzione \u00e8 l'oggetto del V libro di Euclide.\nNella definizione 5 del V libro di Euclide leggiamo: \u00abSi dice che una prima grandezza \u00e8 con una seconda nello stesso rapporto in cui una terza \u00e8 con una quarta, quando, se si considerano equimultipli qualsiasi della prima e della terza e altri equimultipli qualsiasi della seconda e della quarta, i primi equimultipli sono ambedue maggiori o minori o uguali, degli altri equimultipli presi nell'ordine corrispondente.\u00bb.\nLasciateci chiarire con una annotazione moderna. Se prendiamo 4 quantit\u00e0 a, b, c, d, e la prima e la seconda hanno un rapporto a/b, e similmente la terza e la quarta hanno un rapporto c/d.\nOra, per dire che a/b = c/d possiamo proseguire in questo modo:\nPrendendo 2 qualsiasi numeri interi, m e n, essi formano gli equimultipli m*a e m*c del primo e del terzo, cos\u00ec come formano i due equimultipli n*b e n*d del secondo e del quarto.\nora, se m*a &gt; n*b dobbiamo anche ottenere che m*c &gt; n*d (e cos\u00ec via con = e &lt;)\nSi nota che la definizione dipende dal paragone tra le quantit\u00e0 simili m*a e n*b e le quantit\u00e0 simili m*c e n*d e non dipende dall'esistenza di una comune unit\u00e0 di misura di queste quantit\u00e0.\nLa complessit\u00e0 della definizione riflette la profonda innovazione concettuale e metodologica coinvolta. Ci\u00f2 riporta alla mente il famoso V postulato di Euclide riguardante le parallele, che \u00e8 molto pi\u00f9 estensivo e complicato nelle sue parole rispetto agli altri postulati.\nLa definizione di Eudosso di proporzione usa i quantificatori \u201cper ogni\u2026.\u201d Per sfruttare l'infinito e l'infinitesimale, come la moderna definizione epsilon-delta di limiti e continuit\u00e0.\nEudosso e l'astronomia.\nNell'Antica Grecia l'astronomia era un ramo della matematica; gli astronomi cercavano di creare modelli geometrici che potessero imitare il movimento celeste. Identificare il lavoro astronomico di Eudosso come una categoria separata dalla matematica \u00e8 perci\u00f2 una convenienza moderna. Alcuni dei testi astronomici di Eudosso il cui solo nome \u00e8 sopravvissuto sono:\nSiamo abbastanza informati sul contenuto dei \"Phaenomena\" di Eudosso, perch\u00e9 esso fu la base per il poema con lo stesso nome di Arato di Soli.\nModelli planetari di Eudosso.\nUn'idea generale sul contenuto di \"In Movimento\" pu\u00f2 essere dedotta dalla \"Metafisica\" di Aristotele, e da un commentario di Simplicio del VI secolo al \"De caelo\" aristotelico.\nLa fama di Eudosso \u00e8 legata soprattutto allo sviluppo delle \"sfere omocentriche\", ossia di un modello di universo diviso in sfere aventi un unico centro di rotazione. Al centro Eudosso pose la Terra immobile, circondata da sfere soggette ognuna ad un diverso moto circolare uniforme. I pianeti erano collegati ad alcune sfere e ne seguivano il moto. La sfera pi\u00f9 esterna conteneva le stelle fisse.\nIl moto attribuito alla sfera delle stelle era la rotazione diurna attorno alla Terra immobile, mentre per i cinque pianeti degli antichi il moto veniva spiegato con una prima sfera che induceva un moto diurno, un'altra per il moto mensile ed infine una terza ed una quarta con diverso orientamento dell'asse per il moto retrogrado. Tenendo conto che il Sole e la Luna ne possedevano tre, si giunge ad un sistema di ben 26 sfere planetarie (4 x 5 pianeti + 3 x 2) cui ne va aggiunta una per le stelle fisse (totale 27). In tal modo seppur ignorando le variazioni di luminosit\u00e0 dei pianeti si provava a dare una prima spiegazione ai moti planetari.\nIn particolar modo, sviluppando i precedenti concetti, nelle ricostruzioni pi\u00f9 moderne del modello di Eudosso, alla luna sono assegnate tre sfere:\nLa pi\u00f9 lontana compie un giro completo verso ovest in 24 ore, giustificando albe e tramonti.\nLa seconda ruota verso est una volta al mese, spiegando il movimento mensile della Luna attraverso lo zodiaco.\nLa terza completa la sua rivoluzione in un mese ma il suo asse \u00e8 inclinato con un'angolazione leggermente differente, spiegando movimenti latitudinali (deviazione dell'eclittica) e movimenti dei nodi lunari.\nAnche al Sole sono attribuite tre sfere. La seconda completa il suo movimento in un anno anzich\u00e9 un mese. L'inclusione di una terza sfera implica che Eudosso credeva erroneamente che il Sole si muovesse in latitudine.\nVengono assegnate 4 sfere ciascuno ai cinque pianeti visibili (Venere, Mercurio, Marte, Giove e Saturno):\nLa pi\u00f9 lontana spiega il movimento giornaliero.\nLa seconda illustra il movimento dei pianeti attraverso lo zodiaco.\nLa terza e la quarta insieme spiegano la retrogradazione, quando un pianeta sembra rallentare, poi brevemente inverte il suo movimento nello zodiaco.\nEudosso introdusse, inoltre, una pi\u00f9 esatta conoscenza dell'anno tropico.\nL'importanza del sistema di Eudosso.\nQuesto sistema fu perfezionato da Callippo di Cizico, un astronomo greco del quarto secolo, che aggiunse sette sfere alle originali 27 di Eudosso (alle 26 sfere planetarie di Eudosso aggiunse una sfera per le stelle fisse, per un totale di 34) e venne ripreso da Aristotele nella \"Metafisica\". Esso inoltre \u00e8 simile a quello pensato da Platone; ma, contrariamente a quanto talora affermato, oggi si ritiene che Eudosso non abbia tratto ispirazione da quest'ultimo.\nIl principale difetto del sistema di Eudosso era l'incapacit\u00e0 di spiegare i cambiamenti della luminosit\u00e0 dei pianeti osservata dalla Terra. Dato che le sfere sono concentriche i pianeti devono sempre rimanere alla stessa distanza dalla Terra (problema che verr\u00e0 risolto, nell\u2019astronomia antica, con l\u2019introduzione della combinazione di eccentrici, epicicli e dell\u2019equante da parte di Claudio Tolomeo nel II secolo dopo Cristo).\nIl modello di Eudosso non \u00e8 in grado di riprodurre fedelmente il moto retrogrado di tutti i pianeti. Il moto di Giove e Saturno \u00e8 molto simile al vero, mentre il moto di Marte, anche inclinando di angoli diversi le sfere, non assomiglia a quello reale.\nComunque l'importanza di Eudosso per l'Astronomia greca \u00e8 stata considerevole, perch\u00e9 \u00e8 stato il primo a tentare una spiegazione matematica del sistema dei pianeti.\nIn onore di Eudosso.\nIn suo onore \u00e8 stato dato il suo nome a:"}
{"id": "216847", "revid": "767487", "url": "https://it.wikipedia.org/wiki?curid=216847", "title": "Big Generator", "text": "Big Generator \u00e8 il dodicesimo album in studio del gruppo \"progressive\" inglese Yes. Fu pubblicato nel 1987 dalla Atco Records (sussidiaria della Atlantic Records), dopo il successo del precedente \"90125\".\nIl disco.\nLa realizzazione di \"Big Generator\" fu lunga (oltre due anni) e problematica, soprattutto a causa di divergenze musicali fra i membri del gruppo. In particolare, l'intenzione del chitarrista Trevor Rabin era quella di proseguire il percorso musicale iniziato con \"90125\", mentre il cantante Jon Anderson era pi\u00f9 interessato a un ritorno ai canoni \"tradizionali\" degli Yes (obiettivo che avrebbe perseguito poi con il gruppo Anderson Bruford Wakeman Howe). Inoltre, la produzione inizialmente affidata a Trevor Horn (lo stesso produttore del precedente album) caus\u00f2 qualche malcontento e alla fine Rabin si assunse il compito aggiuntivo di dirigere lo studio di registrazione.\nIl risultato di questa complessa gestazione fu un album comunque di buon successo e apprezzato dalla critica, sebbene le vendite di \"Big Generator\" o dei due singoli \"Love Will Find A Way\" e \"Rhythm Of Love\" non si avvicinassero ai risultati straordinari del precedente album. Pur essendo in qualche modo considerato pi\u00f9 \"progressive\" e pi\u00f9 accettabile dai fan storici degli Yes (che avevano dimostrato qualche perplessit\u00e0 sul cambio di direzione che il gruppo aveva preso con \"90125\"), \"Big Generator\" non soddisfece comunque Anderson, che abbandon\u00f2 gli Yes al termine del tour, nel 1988.\nNote.\nIl brano \"Holy Lamb\" fu scritto da Jon Anderson per Harmonic Convergence, il primo grande raduno New Age della storia, tenutosi a Sedona, in Arizona, nel 1987.\nTra gli studi di registrazione utilizzati per incidere l'album figura anche il \"Lark Recording Studio\" (gi\u00e0 \"Stone Castle\") a Carimate (Como), localit\u00e0 che nei crediti del disco \u00e8 stata curiosamente storpiata in \"Caramati\".\nTracce.\n\"Big Generator\" (Atco 790 522) raggiunse la posizione #17 nel Regno Unito e la posizione #15 negli Stati Uniti.\nCuriosit\u00e0.\nNel manga Alita l'angelo della battaglia viene citato e cantato il brano \"Big Generator\"."}
{"id": "216854", "revid": "1409041", "url": "https://it.wikipedia.org/wiki?curid=216854", "title": "Online Certificate Status Protocol", "text": "Online Certificate Status Protocol (OCSP) \u00e8 un protocollo che permette di verificare la validit\u00e0 di un certificato senza ricorrere alle liste di revoca dei certificati. Fa parte dello standard X.509 e viene descritto in RFC 2560.\nFunzionalit\u00e0.\nL\"'Online Certificate Status Protocol\" \u00e8 lo standard emergente dell'IETF (\"Internet Engineering Task Force\") destinato al controllo della validit\u00e0 dei certificati digitali nel corso di una determinata transazione. OCSP permette di condurre queste verifiche in tempo reale, risparmiando tempo e denaro, e fornendo alle attivit\u00e0 di e-business un sistema pi\u00f9 rapido, semplice e affidabile per la validazione dei certificati digitali rispetto a quello offerto dal tradizionale scaricamento ed elaborazione delle \"Certificate Revocation Lists\" (CRL). Mentre infatti CRL prevede il download di una pesante lista contenente i certificati revocati, OCSP sfrutta l'interrogazione da parte del client usando il numero di serie del certificato per indicare al richiedente se tale certificato \u00e8 stato revocato oppure no. Gli URL utilizzati per la connessione al server OCSP possono essere visualizzati con l'apertura del certificato.\nTuttavia nonostante OCSP e CRL siano mutualmente esclusivi, nel caso in cui la connessione con il fornitore del servizio di stato del certificato non sia possibile, al posto di OCSP i sistemi che sfruttano i certificati potrebbero usare CRL come ripiego.\nArchitettura.\nL'architettura del protocollo \u00e8 di tipo client server, da un lato abbiamo i vari client che effettuano una richiesta (\"OCSP request\") per controllare la validit\u00e0 del certificato, mentre dall'altra parte abbiamo il server (\"responder\") che cerca di soddisfare tutte le richieste inviando messaggi di validit\u00e0.\nLa chiamata di accesso al server OCSP pu\u00f2 restituire tre diversi risultati: valido, revocato o sconosciuto. Il primo indica una risposta positiva, nel senso che il certificato non \u00e8 stato revocato, ma non assicura che il certificato non abbia mai avuto problemi o che la risposta non sia stata prodotta quando il certificato era nel proprio intervallo di validit\u00e0. Si possono usare anche delle estensioni per ricevere informazioni aggiuntive, quali emissione o validit\u00e0, sul certificato. Il secondo risultato, revocato, indica che il certificato \u00e8 stato revocato, permanentemente o temporaneamente. Lo stato \"sconosciuto\", invece, indica che il rispondente non sa nulla sul certificato richiesto.\nUn problema di sicurezza si evidenzia inoltre quando si ha a che fare con un flusso di query e si potrebbe avere una vulnerabilit\u00e0 \"denial of service\". Ci\u00f2 \u00e8 dovuto alla lentezza della produzione di una firma crittografica, la quale rende pi\u00f9 lenta la generazione della risposta da parte del server. Le risposte di errore per una mancata firma infatti rendono vulnerabile il protocollo ad un altro \"denial of service\", dove l'attaccante invia proprie false risposte di errore. L'utilizzo di risposte precompilate quindi consente attacchi in cui una risposta vecchia ma valida, viene riprodotta prima della data di scadenza ma dopo che il certificato \u00e8 stato revocato.\nVantaggi.\nOCSP ha alcuni vantaggi rispetto alle CRL: \nSvantaggi.\nOCSP ha anche alcuni svantaggi rispetto alle CRL: \nSupporto dei browser.\nLa maggior parte dei browser principali supporta OCSP:\nGoogle Chrome ha disabilitato i controlli OCSP di default, decisione presa da Google nel 2012, a causa dei problemi di latenza e di privacy. Google utilizza un proprio meccanismo di aggiornamento per inviare al browser le revoche dei certificati."}
{"id": "216859", "revid": "2225", "url": "https://it.wikipedia.org/wiki?curid=216859", "title": "George Walker Bush", "text": ""}
{"id": "216861", "revid": "6066", "url": "https://it.wikipedia.org/wiki?curid=216861", "title": "George Herbert Walker Bush", "text": ""}
{"id": "216868", "revid": "118523747", "url": "https://it.wikipedia.org/wiki?curid=216868", "title": "Claudio Velardi", "text": " Ha fondato ed \u00e8 stato editore del quotidiano \"Il Riformista\".\nEsponente prima del Partito Comunista Italiano (PCI), \u00e8 stato poi nel Partito Democratico della Sinistra (PDS), e quindi dei Democratici di Sinistra (DS). Dal 1998 alla primavera del 2000 fu a capo dello staff dell'allora presidente del Consiglio dei ministri Massimo D'Alema.\nBiografia.\nGi\u00e0 dirigente politico del Partito Comunista Italiano, dal 1986 al 1990 \u00e8 segretario regionale del PCI in Basilicata. Giornalista professionista dal 1993, nell'XI Legislatura \u00e8 il capo ufficio stampa del gruppo parlamentare del Partito Democratico della Sinistra alla Camera (fino al 1994).\nCon l'elezione di Massimo D'Alema alla carica di segretario del PDS nel 1994, Velardi \u00e8 chiamato dal nuovo segretario a guidare il suo ufficio.\nAntonio Bassolino, nell'ottobre del 1995, lo chiama a ricoprire la carica di assessore alla cultura del comune di Napoli, incarico che durer\u00e0 soltanto un mese, costretto alle dimissioni dopo le polemiche su irregolarit\u00e0 edilizie per un soppalco abusivo nel suo appartamento napoletano. Nell'ottobre 1998, a seguito della mancata soluzione della crisi del primo governo Prodi e della nascita del primo governo D'Alema, viene chiamato a palazzo Chigi (insieme a Fabrizio Rondolino) in qualit\u00e0 di consigliere politico del premier, incarico che terr\u00e0 fino al 2000.\nA seguito della caduta del secondo governo D'Alema, avvenuta nel maggio 2000, Velardi abbandona l'attivit\u00e0 politica, salvo un breve periodo dal febbraio 2008 al giugno 2009, in cui \u00e8 stato assessore al Turismo e ai Beni culturali della Regione Campania durante il secondo mandato di Antonio Bassolino. Nel 2002 assieme ad Antonio Polito ha fondato il quotidiano \"Il Riformista\", di cui \u00e8 stato anche editore.\nNel 2009 fonda assieme a Fabrizio Rondolino il sito di analisi politica \"TheFrontPage\". Nelle elezioni regionali del 2010 viene incaricato, in contemporanea, di curare le campagne elettorali di due candidati alla carica di governatori, di avverse collocazioni politiche: Renata Polverini (di area centro-destra), candidata nel Lazio, ed Vincenzo De Luca (di area centrosinistra), in Campania. Nel 2011 Polverini lo nomina nel consiglio di amministrazione del MAXXI.\nDall'aprile 2017 \u00e8 presidente della Fondazione Ottimisti&amp;Razionali. Insegna a contratto lobbying e comunicazione politica presso la Luiss. Dall'ottobre 2014 \u00e8 professore straordinario di sociologia generale presso la Link Campus University. Fa parte del comitato scientifico della Fondazione Italia USA."}
{"id": "216871", "revid": "114492965", "url": "https://it.wikipedia.org/wiki?curid=216871", "title": "Lapsus calami", "text": "La locuzione latina lapsus calami, tradotta letteralmente, significa \"errore dovuto alla penna\". Si qualifica tale un errore commesso dallo scrivente per distrazione o per fretta, quando si scrive \"currenti calamo\". Se invece l'errore \u00e8 stato commesso parlando, si parler\u00e0 di \"lapsus linguae\".\nIl \"lapsus calami\" ha rilevanza anche sul piano giuridico, integrando una delle ipotesi di c.d. errore ostativo. All'art. 1433 c.c. esso viene assimilato, nell'attuale assetto civilistico italiano, al c.d. errore motivo per quanto concerne il trattamento sanzionatorio (ossia, l'annullabilit\u00e0 del contratto che ne \u00e8 affetto)."}
{"id": "216872", "revid": "121571621", "url": "https://it.wikipedia.org/wiki?curid=216872", "title": "Lapsus linguae", "text": "La locuzione latina lapsus linguae, tradotta letteralmente, significa \"errore dovuto alla lingua\". Si qualifica tale un errore commesso dall'interlocutore orale per distrazione o per fretta. Se invece l'errore \u00e8 stato commesso scrivendo, si parler\u00e0 di \"lapsus calami\".\nAgli inizi del Novecento, il fondatore della psicoanalisi Sigmund Freud ha elaborato una teoria secondo la quale tale tipo di lapsus rivelerebbe qualcosa che \u00e8 stato rimosso dalla psiche.\nIl \"lapsus linguae\" ha rilevanza anche sul piano giuridico, integrando una delle ipotesi di c.d. errore ostativo. In particolare, all'art. 1433 c.c. esso viene assimilato, nell'attuale assetto civilistico italiano, al c.d. errore motivo per quanto concerne il trattamento sanzionatorio (ossia, l'annullabilit\u00e0 del contratto che ne \u00e8 affetto)."}
{"id": "216874", "revid": "767487", "url": "https://it.wikipedia.org/wiki?curid=216874", "title": "Tony Levin", "text": "Ha suonato con artisti quali James Taylor, Peter Gabriel, King Crimson, Yes (Anderson Bruford Wakeman Howe), Andy Summers, Liquid Tension Experiment, Pink Floyd, John Lennon, Dire Straits, Joan Armatrading, Alice Cooper, Seal, David Bowie, Carly Simon, Ivano Fossati, Claudio Baglioni, California Guitar Trio, Sarah McLachlan, Kevin Max, Paul Simon, Michael Schenker Group e molti altri, anche alcuni minori italiani. Noto per il suo approccio innovativo al basso, Levin \u00e8 stato fra i pionieri dell'uso del \"Chapman Stick\" e del contrabbasso elettrico, oltre che creatore di una tecnica per suonare il basso con le bacchette, nota come funk fingers.\nLevin \u00e8 un bassista di grande reputazione, noto per unire una grande tecnica musicale a un grande senso del \"groove\", una buona dose d'umorismo e un'inarrestabile passione. Il grande pubblico conosce il basso accattivante del brano \"Sledgehammer\" di Peter Gabriel; il nome di Levin \u00e8 anche associato ai King Crimson.\nOltre ad aver lavorato in album di altri artisti, Levin ha prodotto alcuni album solisti (\"Waters of Eden\", \"Pieces of the Sun\", \"Resonator\"), e un \"live\" a nome Double Espresso.\nBiografia.\nTony Levin \u00e8 nato il 6 giugno 1946 a Boston. Crebbe nel sobborgo di Brookline e a 10 anni inizi\u00f2 a suonare il contrabbasso. Alle scuole superiori impar\u00f2 anche la tuba, suonando come solista nella banda locale e fond\u00f2 un \"barbershop quartet.\" Il suo interesse principale rimase legato al contrabbasso, che arriv\u00f2 a suonare alla Casa Bianca con un'orchestra giovanile, in onore di John e Jackie Kennedy.\nDopo le superiori frequent\u00f2 la Eastman School of Music di Rochester e suon\u00f2 nell'orchestra filarmonica della citt\u00e0. Alla Eastman conobbe Steve Gadd, in seguito diventato un apprezzato batterista, che insegn\u00f2 a Levin a suonare il jazz e rock. Levin baratt\u00f2 il suo Ampeg per un vecchio Fender Precision, che rimase il suo unico strumento per molti anni.\nNel 1970 Levin si trasfer\u00ec a New York City ed entr\u00f2 in un gruppo chiamato Aha, the Attack of the Green Slime Beast in cui suonava anche Don Preston, tastierista dei Mothers of Invention di Frank Zappa. Poco tempo dopo Levin inizi\u00f2 a lavorare come sessionman e il suo nome apparve su numerosi album degli anni settanta.\nVerso la fine del decennio Levin decise di entrare nella band di Peter Gabriel. Aveva conosciuto Gabriel attraverso il produttore Bob Ezrin con cui Levin aveva inciso \"Welcome to My Nightmare\" di Alice Cooper e \"Berlin\" di Lou Reed. Da allora Levin ha suonato moltissimo con Gabriel, sia in studio sia in concerto. Nel primo album di Gabriel Levin suon\u00f2 il basso, la tuba e diresse persino un \"barbershop quartet\" nel brano \"Excuse Me\".\nFu in quei primi anni con Gabriel che Levin svilupp\u00f2 il suo personalissimo stile con il Chapman Stick. La canzone \"Big Time\", dall'album \"So\" di Gabriel, ispir\u00f2 l'invenzione dei funk fingers, che sono bacchette da batteria, mozzate e utilizzate per martellare sulle corde del basso. Secondo quanto riportato da Levin, l'idea fu di Gabriel e di Andy Moore, che ne cur\u00f2 la commercializzazione.\nNel 1978 Levin si trasfer\u00ec a Woodstock, nello stato di New York, per entrare nel gruppo L'Image insieme col suo vecchio amico Steve Gadd, a Mike Mainieri e a Warren Bernhardt. Questa band si sciolse dopo un anno e Levin rimase a Woodstock, dove vive tuttora.\nNel 1980 Levin suon\u00f2 nell'album \"Exposure\" di Robert Fripp che Levin aveva conosciuto durante l'incisione del primo album di Gabriel. Questa collaborazione gli apr\u00ec la strada per entrare nei King Crimson.\nNegli anni successivi Levin suon\u00f2 con numerosi artisti, tra cui Paul Simon, Gary Burton, James Taylor, Herbie Mann, Goro Noguchi, Judy Collins, Joe Yamanaka, Carly Simon, Peter Frampton, Anderson Bruford Wakeman Howe, Tim Finn, Richie Sambora, Alice e Claudio Baglioni. Levin appare anche nel film di Simon \"Divorzio stile New York\", del 1980.\nNel 1984 Levin pubblic\u00f2 il libro fotografico \"Road Photos\", una raccolta di fotografie in bianco e nero scattate durante i suoi viaggi con King Crimson, Gabriel, Simon e altri.\nNel 1994 Levin rientr\u00f2 nei King Crimson, scioltisi nel 1984, fino a quando questi rimasero nella formazione \"doppio trio\" (Tony Levin, Robert Fripp, Adrian Belew, Trey Gunn, Pat Mastelotto e Bill Bruford), uscendone quando Fripp trasform\u00f2 il doppio trio in un quartetto; l'altro escluso fu Bruford. \u00c8 in questo periodo che Fripp lo spinse verso la carriera solista. Nel 1996 pubblic\u00f2 il suo primo disco per la Discipline Global Mobile (DGM), l'etichetta \"etica\" creata dall'amico.\nNel 2004 Trey Gunn lasci\u00f2 i King Crimson e Levin rientr\u00f2 nel gruppo per sostituirlo. \u00c8 solo nel 2008 che la band torna effettivamente in attivit\u00e0 con l'aggiunta di Gavin Harrison alla batteria, accanto a Mastelotto.\nTony Levin e l'Italia.\nSe gi\u00e0 a livello mondiale Tony Levin \u00e8 probabilmente considerato uno dei session-man pi\u00f9 famosi questo vale ancor di pi\u00f9 per l'Italia, l'unico Paese dove, a suo dire, viene regolarmente riconosciuto e fermato per firmare autografi. Ha suonato con decine di artisti, da Vasco Rossi ad Alice, da Claudio Baglioni a Raf, da Eros Ramazzotti a Ron. Ha anche firmato il brano \"L'abito della sposa\" del disco \"Macram\u00e8\" di Ivano Fossati.\nNel 2005, in occasione del suo primo tour in Europa con la Tony Levin Band, ha cantato per la prima volta i brani dal nuovo album Resonator+, dove dimostra di avere una eccellente voce.\nI concerti Italiani hanno avuto un buon successo, registrando anche un tutto esaurito nella data di Schio (Vicenza). La sua fama \u00e8 tale che durante le olimpiadi di Torino 2006 il quotidiano la Stampa gli dedic\u00f2 un articolo dal titolo \"L'uomo che disse no alle Olimpiadi\".\nUna decina di giorni prima dell'inizio dei giochi, Peter Gabriel gli chiese di registrare al contrabbasso \"Imagine\" di John Lennon. Gli chiese anche se era disponibile per un \"piccolo concerto\" in Italia, invito che Tony dovette declinare per altri impegni. Fu solo guardando la cerimonia di apertura dei giochi, un concerto seguito da 2 miliardi di persone, che vide Gabriel comparire al piano, accompagnato da David Rhodes che fingeva di suonare al contrabbasso la parte di Levin.\nPer rimediare a questo malinteso con l'Italia, visto il successo del 2005, la Tony Levin Band ha portato in tour \"Resonator\" anche nel 2006 in tutta Europa, con 7 date in Italia."}
{"id": "216875", "revid": "406204", "url": "https://it.wikipedia.org/wiki?curid=216875", "title": "Laudator temporis acti", "text": "La locuzione latina laudator temporis acti significa \"lodatore del tempo passato\" (Orazio, \"Ars poetica\", 173).\nNella sua forma completa \u00e8 laudator temporis acti se puero (\"lodatore del tempo passato, quando era fanciullo\").\nSignificato.\nIl poeta scrisse la frase parlando delle persone anziane che, non potendo far rivivere gli anni passati, vi ritornano volentieri, in modo nostalgico, con la memoria. Il poeta latino vede con occhio critico questo comportamento, in quanto denota una incapacit\u00e0, da parte delle vecchie generazioni, di cogliere le innovazioni del presente e di adeguarsi al progresso.\nLa locuzione \u00e8 usata anche in campo politico per bollare i conservatori pi\u00f9 rivolti al passato, restii a qualsiasi rinnovamento."}
{"id": "216877", "revid": "838137", "url": "https://it.wikipedia.org/wiki?curid=216877", "title": "Drogaggio per diffusione termica", "text": "Il drogaggio per diffusione termica \u00e8 un processo nel quale i wafer di silicio vengono portati a temperature superiori a 1000 \u00b0C per attivare la diffusione del drogante nel silicio stesso.\nRaggiunta la concentrazione desiderata, \u00e8 sufficiente abbassare la temperatura dei wafer, estraendoli dalla fornace, per far crollare i valori della diffusivit\u00e0 di materia, bloccando cos\u00ec il processo.\nIl processo diffusivo si articola fondamentalmente in tre fasi:\nLa diffusione termica era il metodo preferito di drogaggio dei wafer di silicio prima dell'introduzione dell'impiantazione ionica."}
{"id": "216878", "revid": "119963531", "url": "https://it.wikipedia.org/wiki?curid=216878", "title": "In arte libertas", "text": "L'associazione In arte libertas \u00e8 stata fondata nel 1886, a Roma, dal pittore romano Nino Costa e da Giulio Aristide Sartorio.\nStoria.\nNino Costa e Giulio Aristide Sartorio raccolsero intorno ad una nuova proposta un gruppo di artisti che volevano superare le strettoie dell'arte accademica e approdare a una rappresentazione pi\u00f9 libera della natura. Il movimento nacque quindi in polemica con l'arte ufficiale, giudicata fredda e ripetitiva e condizionata dal mondo politico. Gli artisti che si riconoscevano nella associazione \"In arte libertas\" erano sensibili ai valori sociali e documentari dell'arte, anticipando in qualche modo alcune avanguardie del Novecento. Essi avvertivano che la loro arte volava in sfere pi\u00f9 alte e complesse, rispetto al mondo stantio della didattica.\nIntorno al 1870 fioriva a Roma anche uno stile imposto da Mariano Fortuny, un po' manierato e lezioso, eseguito in studio e denominato Settecentismo: si dipingevano moschettieri nelle taverne, conti, marchesi e cavalieri con spadini e parrucche, graziose damine. Lo stile incontrava il gusto dei ricchi turisti francesi e spagnoli. Si sfior\u00f2 il grottesco, tra i pittori meno dotati, con particolari sfavillanti e con acceso cromatismo. Costa lanci\u00f2 allora la nuova spinta programmatica: andare in campagna, con tavolozza, colori e cavalletto. Serafino De Tivoli aveva gi\u00e0 assorbito la pittura macchiaiola, durante il suo soggiorno fiorentino. Ora bisognava riscoprire la Campagna romana, tra i Colli Albani e il Monte Soratte e l\u00ec ricomporre la trama di un sogno, sotto l'arco infinito del cielo, accanto alla civilt\u00e0 contadina.\n\"In Arte Libertas\" era una novit\u00e0, formata, secondo Costa: \u00abda un gruppo di intelligenze artistiche, amorose e coscienziose, di nobili sentimenti in tempi bassi per l'arte e il paese, con lo scopo di combattere con l'esempio, facendo esposizioni di lavori delle coscienze mondiali, tutto quello che era ignobile, basso e mercantile.\u00bb Aveva il fine \u00abdi fare un indirizzo alla giovent\u00f9 incosciente e fuorviata, che seguiva l'esempio di alcuni stranieri insediatosi a Roma, per l'arte abilissima e commerciale col solo scopo di lucro.\u00bb \nLa pittura doveva cogliere dal vero il soggetto da rappresentare: se il soggetto era un paesaggio era essenziale quindi recarsi sul posto, dimenticando il lavoro in studio sul cavalletto: la pittura \"en plein air\" veniva caricata quindi di significati simbolici e liberatori. Il sodalizio \"In arte libertas\" fin dal suo sorgere accolse anche artisti stranieri, segno di una visione dell'arte che andava oltre gli schemi e i confini nazionali. Nel sodalizio, oltre agli artisti che volevano cogliere il vero della natura, entrarono cos\u00ec pittori simbolisti e preraffaelliti, in una suggestiva mescolanza di generi, di stili e di sensibilit\u00e0.\nGli associati si davano appuntamento a Roma, al Caff\u00e8 Greco, luogo di ritrovo di intellettuali e di artisti, dove si poteva incontrare Gabriele d'Annunzio che, proprio in quel periodo, cercava un gruppo di pittori per realizzare una \"editio picta\" della \"Isaotta Guttadauro\", la sua nuova raccolta poetica. L'opera vedr\u00e0 la luce nel 1887, con il contributo di Alessandro Morani e con la collaborazione di sette artisti, fra i quali Onorato Carlandi e Giulio Aristide Sartorio. Gli adepti si ritrovarono anche nella Galleria d'Arte di Armando Perera, in via del Babuino o in Gallerie a via Margutta.\n\"In arte libertas\" non era la prima e innovativa idea di Nino Costa: nel 1870 egli aveva fondato una \"Associazione Artistica Internazionale\" e nel 1884 la \"Scuola Etrusca\", sempre allo scopo di contenere il decadimento del gusto e di contrastare l'arte ufficiale che giudicava fedele ai dettami della politica e basata sulla difesa ostinata e cieca della tradizione. Un altro tentativo di Costa si chiam\u00f2 \"Golden Club\" e dur\u00f2 un paio d'anni. Egli si apriva sempre alle pi\u00f9 avanzate correnti di arte europea, soprattutto a quelle inglesi, svizzere e tedesche.\nAderirono alla associazione \"In arte libertas\" artisti in qualche modo \"dissidenti\", come Vincenzo Cabianca, Onorato Carlandi, Giuseppe Cellini, Cesare Formilli, Alessandro Morani, Alfredo Ricci, e poi Alessandro Castelli, Norberto Pazzini, Giuseppe Raggio, Lemmo Rossi-Scotti, Luigi Serra e Gaetano Vannicola.\nCastelli ritraeva con accento romantico gli ampi paesaggi della campagna romana; Cabianca colorava di fresche e poetiche suggestioni la sua impostazione da macchiaiolo; Onorato Carlandi avvertiva del senso di solitudine, di desolazione dell'agro romano; Mario de Maria realizzava il paesaggio simbolista, alla fredda luce della luna, con effetti quasi inquietanti.\nMostre dell'associazione \"In arte libertas\".\nLa prima mostra della associazione \"In arte libertas\" viene organizzata a Roma nel 1886 ed \u00e8 ospitata nello studio di un pittore, in Via San Niccol\u00f2 di Tolentino. Costa presenta sei dipinti, ma il pubblico si entusiasma per la novit\u00e0 espressa dal pittore di Mario de Maria.\nNel 1887, a Roma, la seconda mostra dei pittori aderenti a \"In arte libertas\" \u00e8 nello studio di Scipione Vannutelli, a Palazzo Pamphilj in Piazza Navona. Costa ha dodici opere. La mostra \u00e8 inaugurata da Michele Coppino, ministro per la Pubblica Istruzione ed \u00e8 visitata dalla Regina Margherita.\nA maggio 1888, a Londra, all'Italian Exhibition dell'Earl's Court, \u00e8 presente un gruppo consistente di artisti di \"In arte libertas\". Costa espone un ritratto di sua figlia Giorgina e uno di Dorothy Dene, musa ispiratrice di Frederic Leighton. \"In arte libertas\" presenta anche opere di artisti non italiani: Jean-Baptiste Camille Corot, Edward Burne-Jones, il preraffaellita Dante Gabriele Rossetti e il simbolista svizzero Arnold B\u00f6cklin, amante di Fiesole.\nNel 1889 il gruppo \"In arte libertas\", tra cui sono compresi Francesca Drage, un'allieva di William Blake Richmond, Leighton e Lisa Stillman, espone a Roma con gli Amatori e Cultori, in via Nazionale.\nIl 1890 \u00e8 l'anno in cui \"In arte libertas\" si d\u00e0 uno statuto, in diciassette articoli, concernenti semplici norme cui gli associati devono sottostare. Tra i soci ci sono Vincenzo Cabianca, Cesare Formilli, Alessandro Morani, Norberto Pazzini, Raimondo Pontecorvo (attivo dal 1880 al 1925), Edoardo Gioja, Giuseppe Raggio, Alfredo Ricci, Lemmo Rossi-Scotti, Enrique Serra (1859-1918) e Gaetano Vannicola.\nAlla mostra partecipano: Alfred Gilbert, Lisa e Marie Stillman, Leighton e, forse, Edith Murch, Matthew Ridley Corbet e George Howard. Sono esposte anche opere di Giovanni Fattori, di Giovanni Segantini, di Telemaco Signorini, di Napoleone Parisani e di Cesare Maccari. Vi sono mescolate opere di Dante Gabriele Rossetti, di Edward Burne-Jones, di Franz von Lenbach, di Charles Fran\u00e7ois Daubigny (1817-1878), di Ernest H\u00e9bert, di Pierre Puvis de Chavannes (1824-1898) e di John Singer Sargent (1856-1925).\nLa mostra dell'anno 1891 di \"In arte libertas\" si arricchisce di opere di Matthew Ridley Corbet, di Leighton, di Marie e di Lisa Stillman. Costa presenta 33 opere pittoriche e una mezzatinta, tirata da Frank Short. Alla mostra del 1893 sono presenti anche Lisa Stillman e Richmond.\nIl 19 dicembre 1899, storica riunione dei soci di \"In arte libertas\": Giulio Aristide Sartorio propone che il gruppo partecipi unito all'Esposizione Internazionale di Parigi del 1900, come era gi\u00e0 successo alla mostra di Venezia del 1899. \nNel 1901 si svolge la penultima esposizione di \"In arte libertas\". Costa presenta \"Il calar della luna sul Mar Tirreno\" ed \u00e8 presente il pittore e acquarellista Nazzareno Cipriani che espone anche nel 1902, anno dell'ultima mostra del gruppo \"In arte libertas\".\nCarattere della associazione.\nOgni aderente alla associazione \"In arte libertas\" aveva diritto alla completa libert\u00e0 di espressione artistica e a utilizzare le tecniche che preferiva. Schierandosi contro la pittura da cavalletto e da studio, \"In arte libertas\" ristabiliva la centralit\u00e0 della pittura dal vero, a contatto diretto con il soggetto da rappresentare, e il soggetto si identificava quasi sempre con la natura, con la vita in campagna, con il duro lavoro dei campi, con gli animali da tiro e da cortile, in breve con il paesaggio agreste: tutto ci\u00f2 veniva caricato di forti significati simbolici, in sintonia con le tendenze spiritualizzanti e simboliste europee.\nL'associazione si sciolse nel 1903, alla morte di Nino Costa. Nel 1904 quasi tutti gli associati italiani aderirono al nuovo gruppo, nato in quell'anno e il cui nome fu suggerito, o forse imposto, da Onorato Carlandi: i \"XXV della campagna romana\". Gli aderenti erano designati con soprannomi ironici, cavati dal mondo animale, in sintonia con l'usanza dei contadini del circondario, i quali sceglievano i loro soprannomi tra i nomi degli animali.\nOrfani del \"padre fondatore\" Nino Costa, i XXV artisti abbandonarono il \"vate\" sublime d'Annunzio e gli preferirono il romanesco Cesare Pascarella, che aveva frequentato l'Accademia di Belle Arti. La domenica disertarono i tavolini del Caff\u00e8 Greco e riempirono la tavolate dell'osteria fuori porta: i generi pittorici confluivano nella gita sociale e domenicale, in aperta campagna, innaffiata dal vino di Frascati. Fu una stagione lunghissima e ci ha lasciato straordinari capolavori.\nGli artisti.\nAi fondatori Nino Costa e Adolfo De Carolis si aggiunsero:"}
{"id": "216879", "revid": "7", "url": "https://it.wikipedia.org/wiki?curid=216879", "title": "Floppy-disk", "text": ""}
{"id": "216881", "revid": "287204", "url": "https://it.wikipedia.org/wiki?curid=216881", "title": "Lawrence Ferlinghetti", "text": "Biografia.\nLa madre, Lyons Albertine Mendes-Monsanto, era di origini francesi, ebree sefardite e portoghesi. Il padre, Carlo Ferlinghetti, era nato a Brescia nel 1872, da famiglia anticamente proveniente da Bovegno ed era emigrato negli Stati Uniti d'America nel 1894, venendo naturalizzato nel 1896: mor\u00ec sei mesi prima della nascita di Lawrence. Poco dopo la madre fu ricoverata in manicomio. Lawrence venne affidato alla zia Emily, con la quale visse i suoi primi cinque anni a Strasburgo, acquisendo quindi il francese come lingua madre. Quando la zia fu assunta come governante a New York, i suoi datori di retribuzione, la famiglia Bislands, adottarono Lawrence consentendogli di studiare giornalismo.\nFerlinghetti studi\u00f2 alla Mount Hermon School e all'Universit\u00e0 della Carolina del Nord a Chapel Hill, quindi si arruol\u00f2 nella marina militare statunitense durante la seconda guerra mondiale. Fu al momento dell'arruolamento, quando fu necessario esibire il certificato di nascita, che scopr\u00ec che il padre aveva cambiato l'originale cognome italiano in Ferling; avrebbe usato l'originale cognome Ferlinghetti a partire dalla pubblicazione della sua prima raccolta di poesia, \"Pictures of the Gone World\", nel 1955.\nDopo la guerra ottenne un diploma postlaurea alla Columbia University e un dottorato alla Sorbona.\nQuando studiava a Parigi, incontr\u00f2 Kenneth Rexroth, che in seguito lo persuase a recarsi a San Francisco per sperimentare la nascente scena letteraria della citt\u00e0.\nDopo aver sposato Selden Kirby-Smith nel 1951 nella contea di Duval in Florida, fra il 1951 e il 1953 insegn\u00f2 francese, fu critico letterario, dipinse e infine, nel 1953, si stabil\u00ec a San Francisco, dove fond\u00f2 la libreria e casa editrice City Lights.\nFin\u00ec in prigione per aver pubblicato \"Urlo\", di Ginsberg, del 1956, con l'accusa d'oscenit\u00e0.\nFerlinghetti, con la propria casa editrice, pubblic\u00f2 i primi lavori letterari della Beat Generation, tra cui Jack Kerouac e Allen Ginsberg.\nNel 2006 fu inserito, con una piccola parte, nel film di Finn Taylor \"The Darwin Awards\", dove interpret\u00f2 s\u00e9 stesso.\n\"60 anni di pittura\" \u00e8 il nome della mostra di dipinti di Lawrence Ferlinghetti che si tenne prima a Roma (febbraio-aprile) e successivamente a Reggio Calabria (maggio-luglio) nel 2010, a testimoniare il suo percorso creativo, che riflette sui temi sociali e politici del ventesimo secolo, e soprattutto il ruolo dell'artista nel mondo attuale.\nNel 2011 collabor\u00f2 alle celebrazioni del 150\u00ba anniversario dell'Unit\u00e0 Italiana con l'invio di due poesie che sono state la fonte d'ispirazione per numerosi artisti nella grande mostra \"Lawrence Ferlinghetti e i 150 anni dell'Unit\u00e0 d'Italia\" (Torino, maggio-giugno 2011).\nFerlinghetti \u00e8 morto la mattina del 22 febbraio 2021 all'et\u00e0 di 101 anni a causa di una malattia ai polmoni.\nLa casa editrice.\nNel 1953, Ferlinghetti e Peter D. Martin aprirono una libreria, che chiamarono \"City Lights\", dal nome della rivista cinematografica che Martin stava pubblicando; due anni pi\u00f9 tardi, dopo che Martin si trasfer\u00ec a New York City, Ferlinghetti apr\u00ec l'omonima casa editrice, specializzata in poesia. La pi\u00f9 famosa pubblicazione della City Lights fu \"Urlo\" (\"Howl\"), il poema di Allen Ginsberg, inizialmente confiscato dalle autorit\u00e0.\nPensiero religioso e politico.\nFerlinghetti aveva un luogo di ritiro in una zona piuttosto selvaggia della costa della California, Big Sur: amante della natura, era caratterizzato da una spiritualit\u00e0 liberale permeata di dolcezza. Questi aspetti del suo carattere lo portarono all'amicizia con buddhisti praticanti americani, fra cui Ginsberg e Gary Snyder.\nPer l'aspetto politico, si descrisse a lungo come un anarchico nel cuore (un anarchico etico e orientato alla comunit\u00e0) che era giunto ad accettare che l'uomo comune non era ancora pronto a vivere nell'anarchismo; in seguito support\u00f2 il modello socialdemocratico dei paesi scandinavi."}
{"id": "216882", "revid": "2028514", "url": "https://it.wikipedia.org/wiki?curid=216882", "title": "Pedone (codice della strada)", "text": "Il pedone \u00e8, secondo il codice della strada, chiunque circoli su una strada pubblica privo di qualsiasi mezzo di trasporto. Anche il pedone, al pari dei conducenti dei veicoli, deve osservare determinate norme comportamentali che garantiscono la sicurezza e l'adeguata convivenza delle diverse utenze delle strade.\nRapporto tra pedone, citt\u00e0 e veicoli.\nA chi cammina sono stati dedicati, soprattutto nelle citt\u00e0, itinerari specifici esclusivi e protetti, comprendenti marciapiedi, sottopassi e sovrappassi, ma in diverse condizioni si trova a dover interagire con tutta la massa degli altri veicoli circolanti.\nL'evoluzione del rapporto tra pedoni e veicoli, nel tentativo di aumentare sempre pi\u00f9 la sicurezza stradale, \u00e8 stata scandita:"}
{"id": "216883", "revid": "228587", "url": "https://it.wikipedia.org/wiki?curid=216883", "title": "El Paso (disambigua)", "text": ""}
{"id": "216884", "revid": "767487", "url": "https://it.wikipedia.org/wiki?curid=216884", "title": "Levius fit patientia quidquid corrigere est nefas", "text": "La locuzione latina Levius fit patientia quidquid corrigere est nefas, tradotta alla lettera, significa \"con la pazienza si rende pi\u00f9 tollerabile ci\u00f2 che non si riesce a correggere\". (Orazio, \"Odi\", I, 24, 19).\nIn altre parole, quando non si pu\u00f2 raggiungere l'ottimo, bisogna contentarsi del bene. Cio\u00e8 i pesi che non si possono allontanare, o rimuovere, si sopportano pi\u00f9 facilmente se ci si sottomette con rassegnazione e pazienza.\nNel contesto originale il poeta invita Virgilio a frenare il pianto per la morte dell'amico Quintilio Varo. "}
{"id": "216887", "revid": "122951957", "url": "https://it.wikipedia.org/wiki?curid=216887", "title": "Conakry", "text": "Conakry (o anche Konakry, in malink\u00e9 \"K\u0254nakiri\") \u00e8 la capitale e la citt\u00e0 pi\u00f9 popolosa della Guinea. Porto sull'Oceano Atlantico, si sviluppa sul lembo settentrionale dell'isola Tombo.\nEtimologia.\nSecondo la leggenda, il nome della citt\u00e0 sarebbe frutto dell'unione del nome \"Cona\", un tipo di vino locale prodotto dalla popolazione Baga, e la parola \"Nakiri\", che significa \"l'altra riva\".\nStoria.\nConakry si svilupp\u00f2 sull'isola di Tombo all'estremit\u00e0 della penisola di Kaloum, alla quale \u00e8 oggi collegata da un istmo, e sulla quale la citt\u00e0 si \u00e8 espansa. Conakry venne fondata dopo che i britannici cedettero l'isola alla Francia nel 1887. Divenne la capitale della Guinea Francese attorno al 1904 e prosper\u00f2 come porto per le esportazioni guadagnandosi il nome di \"Parigi d'Africa\", in particolare il suo sviluppo crebbe quando venne attivata la ferrovia (oggi chiusa) che la collegava a Kankan.\nNel 1970 il conflitto tra l portoghesi e le forze dell'Partito Africano per l'Indipendenza della Guinea e di Capo Verde (PAIGC) nella confinante Guinea portoghese (ora Guinea-Bissau) si spost\u00f2 nella Repubblica di Guinea, quando un gruppo di circa 350 soldati portoghesi sbarcarono vicino a Conakry, attaccarono la citt\u00e0 e liberarono centinaia di prigionieri di guerra tenuti l\u00ec dal PAIGC (Operazione mare verde).\nGeografia antropica.\nSuddivisioni amministrative.\nOggi la citt\u00e0 \u00e8 cresciuta lungo la penisola, formando cinque distretti principali. Partendo dalla punta della penisola questi sono: \nMonumenti e luoghi d'interesse.\nTra le attrazioni della citt\u00e0 troviamo:\nCultura.\nNella citt\u00e0 sono famosi i diversi mercati che si organizzano.\nIstruzione.\nUniversit\u00e0.\nOltre all'universit\u00e0, in citt\u00e0 ha sede l'Istituto Politecnico di Conakry.\nInfrastrutture e trasporti.\nStrade.\nIl sistema di numerazione delle strade di Conakry etichetta tutte le strade con KA, seguito da un numero a tre cifre: dispari per le strade orientate in direzione nord-sud, pari per quelle in direzione est-ovest (ad esempio KA002).\nAeroporti.\nA Matoto si trova l'aeroporto di Conakry, l'aeroporto Gbessia.\nEconomia.\nConakry \u00e8 la pi\u00f9 grande citt\u00e0 della Guinea e ne \u00e8 il centro amministrativo, economico e delle comunicazioni. L'economia della citt\u00e0 ruota attorno al porto, dotato di moderne strutture per la gestione e il carico dei cargo, attraverso i quali vengono imbarcati alluminio e banane. L'industria prevalente \u00e8 quella alimentare e automobilistica.\nAmministrazione.\nAmbasciate e consolati.\nA Dixinn si trovano molte ambasciate."}
{"id": "216888", "revid": "484362", "url": "https://it.wikipedia.org/wiki?curid=216888", "title": "Lippis et tonsoribus", "text": "La locuzione latina [notum] lippis et tonsoribus, tradotta letteralmente, significa \"[cosa conosciuta] dai miopi e dai barbieri\" (Orazio, Satire, 1, 7).\nSi dice di una notizia pi\u00f9 nota della luce del sole; per esempio: \"Bella novit\u00e0! Lippis et tonsoribus!\"\nMa sarebbe meglio tradurre lippis con \"cisposi\", facendo riferimento a quegli antichi che erano costretti a stare al sole con una pomata sugli occhi e dunque avevano da spettegolare proprio come fanno i barbieri (Alberto Giuliani)."}
{"id": "216890", "revid": "123299319", "url": "https://it.wikipedia.org/wiki?curid=216890", "title": "Longo sed proximus intervallo", "text": "La locuzione latina Longo sed proximus intervallo, tradotta alla lettera, significa \"dopo, ma ben distanziato\" (Virgilio, \"Eneide\", libro V, v. 320).\nAi giochi funebri in memoria di Anchise partecipa la migliore giovent\u00f9 troiana e siciliana. Nella gara della corsa inizialmente domina Niso, mentre secondo ma ben distanziato insegue Salio; dietro di lui, lasciata una distanza, Eurialo terzo (\"proximus huic, longo sed proximus intervallo, insequitur Salius; spatio post deinde relicto tertius Euryalus\").\nLa frase \u00e8 utilizzata nel linguaggio comune per sottolineare il distacco in una competizione sportiva tra il vincitore e i suoi rivali."}
{"id": "216893", "revid": "2194416", "url": "https://it.wikipedia.org/wiki?curid=216893", "title": "Copia conoscenza nascosta", "text": "La copia conoscenza nascosta (Ccn), detta anche copia carbone nascosta, traduzione dell'inglese \"blind carbon copy\" (Bcc), \u00e8 un messaggio di posta elettronica del quale i destinatari specificati nel campo Ccn ricevono una copia, ma il loro indirizzo viene nascosto agli altri destinatari del messaggio.\nDescrizione.\nIn linea di principio, e con riferimento al significato che le corrispondenti espressioni inglesi avevano nel contesto originale della posta cartacea, si pu\u00f2 sintetizzare il ruolo dei diversi campi dell'intestazione della posta elettronica come segue:\nChi riceve un messaggio in \"Ccn\", se lo desidera, pu\u00f2 decidere di rispondere solo al mittente (in modo da mantenere nascosta agli altri la sua presenza) o includere altri indirizzi che compaiono nei campi \"A\" e \"Cc\" del messaggio originale (cos\u00ec facendo per\u00f2 riveler\u00e0 a questi la sua identit\u00e0 e il fatto che \u00e8 stato informato del messaggio precedente). Nella pratica, esso viene anche spesso usato per indicare i destinatari di un messaggio dei quali non si vuole rendere pubblici gli indirizzi o i nominativi, ovvero come una variante del \"To\" (pi\u00f9 che del \"Cc\") caratterizzata da una maggiore privacy.\nVisualizzazione del campo Ccn.\nIl campo Ccn \u00e8 uno dei campi previsti nell'header dei messaggi del protocollo SMTP, e quindi concettualmente disponibile a tutti gli utenti del servizio di posta elettronica. I diversi client di posta, tuttavia, possono consentirne o meno l'uso. In genere la possibilit\u00e0 di specificare indirizzi in CCN deve essere esplicitamente abilitata dall'utente.\nConsiderazioni sulla sicurezza.\nLo standard Internet per i messaggi e-mail \u00e8 descritto nella specifica RFC 2822. Quest'ultima, insieme alla RFC 2821, discute di alcuni problemi relativi all'uso di Ccn.\nIn particolare nella RFC 2822 - sezione 3.6.3 - vengono riportati tre possibili implementazioni dell'elaborazione di Ccn . In altre parole l'elaborazione di tale intestazione non \u00e8 standardizzata, ed esistono differenti modi in cui essa potrebbe essere implementata, sia a livello di client di posta che di mail submission agent (quest'ultimo \u00e8 solitamente fornito dall'Internet Service Provider).\nLa specifica RFC 2822 non si pronuncia in merito al fatto che gli indirizzi in Ccn siano \"sempre\" rimossi dalle e-mail ricevute dai destinatari in Ccn."}
{"id": "216894", "revid": "484362", "url": "https://it.wikipedia.org/wiki?curid=216894", "title": "Lucidus ordo", "text": "La locuzione latina Lucidus ordo, tradotta letteralmente, significa \"ordine limpido e chiaro\". (Orazio, Ars poet., 41).\nIl poeta elenca questa dote fra quelle essenziali ad uno scrittore, e spiega in che cosa consista quest'ordine: conoscere quali parti nella trattazione vanno prima, quali dopo; che cosa si deve omettere e che cosa trattare pi\u00f9 a lungo e l'uso genuino delle parole.\nLa frase si cita genericamente per richiamare all'ordine."}
{"id": "216898", "revid": "547992", "url": "https://it.wikipedia.org/wiki?curid=216898", "title": "Lupus in fabula", "text": "La locuzione latina lupus in fabula, tradotta alla lettera, significa \"il lupo nel discorso\".\nOrigine.\nL'origine dell'espressione viene fatta risalire alla frequenza del lupo come personaggio delle favole (come \"Lupus et agnus\"). Un'interpretazione pi\u00f9 \"colta\" lo fa risalire alla credenza degli antichi romani, per cui l'essere visti dal lupo portasse alla perdita della parola.\nSignificato.\nQuesta locuzione ha lo stesso significato del modo di dire italiano \"parli del diavolo, e spuntano le corna\".\nNella letteratura.\nUmberto Eco ha voluto alludere a questa locuzione intitolando il suo celebre saggio del 1979 \"Lector in fabula\", che non ha un significato particolare in italiano."}
{"id": "216899", "revid": "77358", "url": "https://it.wikipedia.org/wiki?curid=216899", "title": "James Danforth Quayle III", "text": ""}
{"id": "216900", "revid": "13833", "url": "https://it.wikipedia.org/wiki?curid=216900", "title": "Mecklenburg-Vorpommern", "text": ""}
{"id": "216901", "revid": "767487", "url": "https://it.wikipedia.org/wiki?curid=216901", "title": "103 Hera", "text": "103 Hera (in italiano 103 Era) \u00e8 un piccolo asteroide della Fascia principale. \u00c8 composto probabilmente da nichel e ferro allo stato metallico e silicati.\nMiriam fu scoperto il 7 settembre 1868 da James Craig Watson al Detroit Observatory dell'universit\u00e0 del Michigan (USA) ad Ann Arbor. Fu battezzato cos\u00ec in onore di Era, nella mitologia greca la regina degli dei dell'Olimpo, sorella e sposa di Zeus."}
{"id": "216904", "revid": "125999912", "url": "https://it.wikipedia.org/wiki?curid=216904", "title": "Comunit\u00e0", "text": "Una comunit\u00e0 \u00e8 un insieme di individui che condividono uno stesso ambiente - sia esso fisico e/o tecnologico - formando un gruppo riconoscibile, unito da vincoli organizzativi, linguistici, religiosi, economici e da interessi comuni. E DA ZINGARI\nStoria.\nIl concetto moderno del termine deriva direttamente dagli studi e dall'analisi sociologica di Ferdinand T\u00f6nnies, uno dei fondatori insieme a Ludwig Stein e Max Weber, della Societ\u00e0 tedesca di sociologia (\"Deutsche Gesellschalft fur Soziologie\"), del 1887, in un libro intitolato \"Gemeinschaft und Gesellschaft\" (\"Comunit\u00e0 e societ\u00e0\"). Dal titolo si contrapponevano e descrivevano con i due termini la struttura tradizionale, familiare e \"tribale\" in evoluzione verso nuove forme sociali moderne ed industriali, basate sul contratto o sullo scambio.\nLa societ\u00e0 postmoderna ha ulteriormente portato avanti la linea evolutiva, basata sulla progressiva decostruzione dei confini propri dell'individuo, fino alla nascita del termine comunit\u00e0 virtuale, diffusa universalmente dal libro \"The Virtual Community\" di Howard Rheingold.\nNei vari contesti.\nAntropologia e sociologia.\nCon riferimento agli umani una comunit\u00e0 pu\u00f2 indicare nel linguaggio comune una struttura organizzativa sociale, tipo un quartiere, un paese o una regione, comunque di estensione geografica limitata, in cui gli abitanti abbiano delle caratteristiche comuni.\nIn un senso pi\u00f9 propriamente sociologico per l'appartenenza ad una comunit\u00e0 servono caratteristiche pi\u00f9 forti, tali da creare un'identit\u00e0 degli appartenenti, tramite una storia comune, ideali condivisi, tradizioni e/o costumi. A volte \u00e8 la lingua l'elemento pi\u00f9 fortemente identificativo degli appartenenti ad una comunit\u00e0. In questa accezione la parola comunit\u00e0 appare legata alle associazioni con qualche ideologia comune e pu\u00f2 essere vista come un'estensione della famiglia. Una dimensione di vita comunitaria implica tipicamente la condivisione di un sistema di significati, come norme di comportamento, valori, religione, una storia comune, la produzione di artefatti.\nLo studio delle comunit\u00e0 dal punto di vista sociologico risale a Ferdinand T\u00f6nnies (1855-1936) ed al suo libro \"Comunit\u00e0 e societ\u00e0\" del 1887. Per alcuni esiste anche una comunit\u00e0 pi\u00f9 ampia, la comunit\u00e0 umana, sostanzialmente coincidente con l'umanit\u00e0, perch\u00e9 tutti gli umani hanno dei valori ed obiettivi condivisi (o almeno dei diritti comuni). Un approccio pi\u00f9 psicologico tende ad osservare le differenze tra come un individuo si rapporta alla comunit\u00e0 di appartenenza ed alla societ\u00e0. Nel primo caso l'individuo gode di una rete di protezione che gli consente di evitare traumi, ma anche limita un suo pieno sviluppo (qui ritorna il concetto della comunit\u00e0 come famiglia allargata, con i suoi pregi e difetti). Nel rapporto con la societ\u00e0 il singolo \u00e8 pi\u00f9 esposto al mondo, ma allo stesso tempo \u00e8 pi\u00f9 libero di sviluppare le sue potenzialit\u00e0. Se nella societ\u00e0 si fa riferimento principalmente ai fini dell'individuo, nella comunit\u00e0 prevalgono gli obiettivi condivisi e la solidariet\u00e0.\nIn tempi recenti si \u00e8 visto che non \u00e8 necessario il contatto fisico o la vicinanza geografica per creare un'identit\u00e0 comunitaria, se ci sono comunicazioni efficienti e comuni obiettivi. Si sono, ad esempio, create delle comunit\u00e0 virtuali tramite internet. C'\u00e8 per\u00f2 da osservare che le suddette comunit\u00e0 virtuali sono frutto di scelte ben precise degli utenti, i quali possono quindi, volendo, entrare e uscirne a loro piacimento, e andare altres\u00ec a far parte di altre comunit\u00e0 senza particolari problemi e in tempi ristretti, perdendo cos\u00ec parte del concetto stesso di comunit\u00e0 e facendo in modo che le regole applicabili allo studio delle comunit\u00e0 \"materiali\" (Comunit\u00e0 locale su tutte) non siano universalmente applicabili alle nuove comunit\u00e0 virtuali.\nEcologia.\nUn primo significato di comunit\u00e0 si trova nel contesto dell'ecologia e indica l'insieme degli organismi che condividono uno stesso ecosistema geograficamente limitato (e interagiscono all'interno di tale sistema).\nComunit\u00e0 virtuale.\nUna comunit\u00e0 virtuale \u00e8, nell'accezione comune del termine, un insieme di persone interessate ad un determinato argomento, o con un approccio comune alla vita di relazione, che corrispondono tra loro attraverso una rete telematica, come internet, e le reti di telefonia, costituendo una rete sociale con caratteristiche peculiari. \n\"Cohousing\".\nIl termine \"comunit\u00e0\" \u00e8 usato anche per particolari forme di \"cohousing\", in cui la convivenza si fonda su un progetto comune (comunit\u00e0 di intenti), sulla comunione dei beni, sulla collettivit\u00e0 delle decisioni (metodo del consenso)."}
{"id": "216922", "revid": "1875018", "url": "https://it.wikipedia.org/wiki?curid=216922", "title": "Semia", "text": "Semia o Semla nella mitologia etrusca era la dea della terra, madre di Fufluns.\nIl nome stesso della dea \u00e8 la versione etrusca della divinit\u00e0 greca Semele, dalla quale deriva.\nUno specchio etrusco del IV secolo a.C. mostra una donna che tiene un thyrsus e bacia un giovane Fufluns, mentre quest'ultimo la abbraccia in presenza di Apulu, che ha in mano un ramo di lauro. L'attribuzione della figura femminile \u00e8 agevolata dall'iscrizione \"Semla\" sullo specchio."}
{"id": "216946", "revid": "125986863", "url": "https://it.wikipedia.org/wiki?curid=216946", "title": "Repubblica autonoma di Crimea", "text": "La Repubblica autonoma di Crimea () \u00e8 \"de iure\" una regione dell'Ucraina con \"status\" di repubblica autonoma. Tra il 1992 e il 1995 era denominata Repubblica di Crimea, ed il suo primo ministro presidente della Repubblica di Crimea.\nIl 6 marzo 2014, con la crisi della Crimea del 2014, si \u00e8 dichiarata indipendente e il 18 marzo 2014, a seguito di un referendum non riconosciuto dalla comunit\u00e0 internazionale, le autorit\u00e0 locali hanno firmato l'adesione alla Federazione Russa con il nome di \"Repubblica di Crimea\".\nIl territorio della Repubblica autonoma di Crimea occupava la quasi totalit\u00e0 della penisola di Crimea, sulla costa settentrionale del Mar Nero, ad eccezione della citt\u00e0 di Sebastopoli, citt\u00e0 autonoma, ma sempre all'interno della Repubblica di Crimea.\nStatus giuridico.\nL'Ucraina e la maggior parte della comunit\u00e0 internazionale non ne riconosce l'indipendenza territoriale e l'annessione alla Federazione Russa; in particolare, l'Unione europea e gli Stati Uniti d'America considerano illegittimi sia la proclamazione d'indipendenza che il referendum del 2014, oltre che la successiva richiesta di annessione alla Russia, e considerano lo status giuridico del suo territorio come sotto \"occupazione militare\" dell'esercito russo. \nIl 17 marzo 2014 \u00e8 stata adottata come moneta a corso legale il rublo russo, mentre dal 30 marzo 2014 vige l'ora di Mosca, attualmente fissata a UTC+3. La sovranit\u00e0 della Russia sulla penisola \u00e8 per\u00f2 riconosciuta solo da una parte minoritaria della comunit\u00e0 internazionale.\nGeografia antropica.\nLa Repubblica autonoma di Crimea misura e nel 2007 contava abitanti. La citt\u00e0 di Sebastopoli e il suo hinterland fanno invece parte di un'unit\u00e0 amministrativa autonoma con una popolazione di abitanti. Capitale e sede degli uffici amministrativi \u00e8 la citt\u00e0 di Sinferopoli, posta al centro della penisola. La popolazione complessiva di tutta la penisola di Crimea nel 2007 era di .\nSuddivisioni amministrative.\nLa Crimea \u00e8 divisa al suo interno in 25 entit\u00e0 amministrative (14 rajon o distretti, 11 municipalit\u00e0).\nSebastopoli non fa parte della Repubblica autonoma di Crimea, ma \u00e8 classificata come \"citt\u00e0 a statuto speciale\".\nCollegamenti esterni.\nsiti web ucraini:\nsiti web russi:\napprofondimenti:"}
{"id": "216950", "revid": "1380364", "url": "https://it.wikipedia.org/wiki?curid=216950", "title": "Scipione Emiliano", "text": ""}
{"id": "216962", "revid": "1875018", "url": "https://it.wikipedia.org/wiki?curid=216962", "title": "Thesan", "text": "Thesan nella mitologia etrusca era la dea dell'alba ed era anche associata al generarsi della vita.\nCorrispondeva alla dea Aurora della mitologia romana e a Eos nella mitologia greca."}
{"id": "216970", "revid": "400694", "url": "https://it.wikipedia.org/wiki?curid=216970", "title": "Capra", "text": ""}
{"id": "216973", "revid": "287204", "url": "https://it.wikipedia.org/wiki?curid=216973", "title": "Puck (mitologia)", "text": "Puck \u00e8 uno spirito ingannatore della tradizione inglese, conosciuto anche come Robin Goodfellow e come Hobgoblin. Il termine Puck deriva dall'inglese antico \"pucel\" 'spirito maligno', un prestito dal gallese \"pwca\" che indicava, appunto uno spirito dei boschi, dall'aspetto mutevole ed ingannatore, che attirava le persone di notte nella foresta con luci e suoni incantatori (similmente alle celtiche Dame Bianche) o rubava il latte dai mastelli nelle fattorie. \nIl Puck si pu\u00f2 anche trasformare in cavallo e portare gli incauti nel profondo delle foreste oppure farli cadere in acqua.\nNomi simili in altre lingue.\nA Puck viene anche associato Hobgoblin, uno spirito dei boschi che scherza con i viandanti (li aiuta o fa loro sbagliare strada).\nNel corso del Medioevo, Puck viene accostato alla figura di Robin Goodfellow. Robin Goodfellow era un folletto che, fra l'altro, aiutava le massaie nei lavori domestici. Spazzava le case e puliva gli angoli in cambio di panna e latte e smetteva subito se gli venivano offerti dei vestiti nuovi.\nQueste figure a loro volta tendono a unificarsi in una sola. D'altra parte Hob \u00e8 una contrazione di Robin e \"robin\" era un nomignolo medievale per folletto. Diventa chiaro, a questo punto, il percorso compiuto dal nome di \"Robin Hood\", probabilmente visto, dapprima, come una fata o un elfo.\nPuck nella cultura.\nUna delle pi\u00f9 note rappresentazioni letterarie di Puck \u00e8 il personaggio omonimo di \"Sogno di una notte di mezza estate\" di William Shakespeare. Un Puck folletto dispettoso \u00e8 anche protagonista di due opere di Rudyard Kipling, \"Puck il folletto\" e \"Il ritorno di Puck\"; Kipling lo presenta come un piccolo fauno dagli occhi cerulei. A Puck \u00e8 dedicato anche il nome di uno dei satelliti di Urano, ed \u00e8 un personaggio della serie televisiva animata della Disney \"Gargoyles - Il risveglio degli eroi\". Un personaggio dal nome simile (scritto \"Pak\") appare come co-protagonista nel manga \"Berserk\", di Kentar\u014d Miura.\nCinema e televisione.\nUn puck (puka nel film) \u00e8 al centro del racconto nel celebre film del 1950 \"Harvey\", diretto da Henry Koster con James Stewart, il soggetto \u00e8 tratto dalla pi\u00e8ce omonima di Mary Chase, vincitrice del premio Premio Pulitzer nel 1945. Nel 2000 l'American Film Institute lo inser\u00ec al 35\u00ba posto della classifica delle cento migliori commedie americane di tutti i tempi.\n- Nella serie \"Carnival Row\" il termine \u00e8 riferito per identificare il personaggi \"fatati\" dell'ambientazione fantasy/Vittoriana della serie stessa."}
{"id": "216974", "revid": "1305887", "url": "https://it.wikipedia.org/wiki?curid=216974", "title": "Thalna", "text": "Thalna nella mitologia etrusca era la dea del parto e moglie di Tinia, raffigurata nell'arte etrusca come una giovane donna. Thalna si trova spesso raffigurata negli specchi etruschi, sui quali erano comunemente incise delle scene mitologiche. "}
{"id": "216975", "revid": "1543377", "url": "https://it.wikipedia.org/wiki?curid=216975", "title": "Maseru", "text": "Maseru (o anche Masero) \u00e8 la capitale del Lesotho. Situata sul fiume Caledon, al confine con il Sudafrica, \u00e8 l'unica citt\u00e0 di dimensioni considerevoli del Lesotho, con una popolazione di circa 330\u00a0760 abitanti (2016). \u00c8 capoluogo del distretto di Maseru. Importante \u00e8 la produzione di candele e tappeti.\nStoria.\nMaseru era una piccola citt\u00e0 commerciale quando venne proclamata capitale del popolo Basotho dal Capo Moshoeshoe I nel 1869, sostituendo la roccaforte di Thaba Bosiu che aveva avuto questa funzione fino ad allora. Fu capitale del protettorato britannico del Basutoland dal 1869 al 1871 e dal 1884 al 1966, quando il Basutoland ottenne l'indipendenza e venne ribattezzato Lesotho.\nGeografia.\nMaseru \u00e8 situata a 29\u00b020' Sud e 27\u00b030' Est, a Nord Ovest dei monti Drakensberg, al confine con il Sudafrica, con un valico sul \"Maseru Bridge\". Sul lato sudafricano, la citt\u00e0 pi\u00f9 vicina \u00e8 Ladybrand. La citt\u00e0 si trova in una valle poco profonda ai piedi del Hlabeng-Sa-Likhama, ai piedi dei Monti Maloti. L'altitudine \u00e8 di 1600 metri sul livello del mare. La citt\u00e0 ha una superficie di circa 138 chilometri quadrati (53 miglia quadrate).\nClima.\nMaseru ha un Clima oceanico (\"Cwb\", secondo la Classificazione dei climi di K\u00f6ppen). Durante il mese pi\u00f9 freddo, luglio, le temperature variano da -3 a 17 \u00b0C (27 a 63 \u00b0F).\nInfrastrutture e trasporti.\nLa citt\u00e0 \u00e8 dotata di un aeroporto internazionale, intitolato a Moshoeshoe I, primo sovrano del Lesotho."}
{"id": "216980", "revid": "586080", "url": "https://it.wikipedia.org/wiki?curid=216980", "title": "Panamericana", "text": "La Panamericana \u00e8 un sistema integrato di strade lungo circa 25.750\u00a0km che si sviluppa prevalentemente lungo la costa pacifica del continente americano.\nStoria.\nLa sua nascita ufficiale ed i primi piani di sviluppo risalgono al 1923 con la V Conferenza Internazionale degli Stati Americani. Grazie ad alcune derivazioni che in Sudamerica collegano le capitali sull'oceano Pacifico con quelle sull'oceano Atlantico, la lunghezza totale ammonta a 45.000\u00a0km.\nSistema viario.\nIl sistema viario \u00e8 oggi pressoch\u00e9 completo e si estende dall'Alaska in Nord America fino al Cile in America del Sud. Mancano solo 87\u00a0km tra Panama e Colombia in una zona di selva tropicale montana chiamata Tap\u00f3n de Dari\u00e9n, una giungla tanto fitta e selvaggia che costituisce una intera regione inesplorata e per attraversare il confine l'unico metodo praticabile \u00e8 via mare tra Turbo (Colombia) e Puerto Obald\u00eda (Panama). Per diverse ragioni in molti oggi si oppongono al suo completamento: conservare la natura del luogo, limitare la circolazione e quindi la diffusione di malattie (ad es. la febbre aftosa ancora confinata a sud), proteggere la vita dei popoli indigeni che ancora vi vivono e, per finire, ostacolare lo spostamento di malviventi e guerriglieri verso Panama.\nLa Panamericana attraversa molti climi e sistemi ecologici. Poich\u00e9, inoltre, attraversa diverse nazioni, essa \u00e8 anche poco uniforme. Ne consegue che alcuni tratti non sono percorribili durante la stagione delle piogge e l'attraversamento di alcune zone \u00e8 molto rischioso a causa della malavita e della guerriglia.\nLocalit\u00e0 importanti.\nTra i tratti pi\u00f9 importanti e famosi della Panamericana si ricordano quelli sotto elencati.\nUn tratto in progetto \u00e8 quello che collegher\u00e0 Lima in Per\u00f9 con Brasilia in Brasile."}
{"id": "216981", "revid": "767487", "url": "https://it.wikipedia.org/wiki?curid=216981", "title": "Charun", "text": "Nella mitologia etrusca, Charun (o Charu) era uno psicopompo o necropompo del mondo sotterraneo chiamato Ade. \u00c8 il nome equivalente della figura della mitologia greca Caronte.\nIconografia.\nCharun (il nome si ricava da alcune iscrizioni etrusche) si trova riprodotto su pitture tombali, sarcofagi, urne, stele sepolcrali e vasi. Nell'illustrazione tipica appare fondamentalmente differente da Caronte, rappresentato, di solito, alla guida di una barca, munito di remo, con funzione di traghettatore di anime. Il demone della morte degli Etruschi \u00e8, invece, una figura che accompagna i defunti nell'ultimo viaggio (a piedi, a cavallo, su carro) verso l'oltretomba, strappandoli al saluto dei propri cari e scortandoli verso la loro meta finale. Talvolta viene rappresentato a protezione delle porte dell'Ade (come, ad esempio, nella Tomba dei Caronti e nella Tomba degli Anina di Tarquinia) o comunque in connessione con la morte (come, ad esempio, nella Tomba Fran\u00e7ois di Vulci). Si presenta con barba, naso d'avvoltoio ed orecchie aguzze ed indossa corta tunica ed alti calzari. Nelle pitture funerarie viene raffigurato con un colore bluastro. Talvolta ha dei serpenti attorno alle braccia ed ali enormi (come, ad esempio, nella Tomba dell'Orco di Tarquinia). Regge in mano un martello, il suo simbolo religioso, simile all'ascia bipenne romana. Talvolta \u00e8 munito anche di spada. \u00c8 spesso accompagnato dalla dea Vanth (come, ad esempio, nella Tomba degli Anina di Tarquinia e nella Tomba Fran\u00e7ois di Vulci), una dea alata anch'essa associata al mondo sotterraneo.\nIpotesi interpretative.\nSecondo alcuni (Larissa Bonfante) Charun \u00e8 solamente una guida per i morti, similmente alla mitologia greca, mentre per altri (Franz De Ruyt) aveva anche il ruolo di divinit\u00e0 che punisce la malvagit\u00e0. Alcuni autori (Franz De Ruyt) lo comparano al dio celtico Sucellos, poich\u00e9 anche quest'ultimo ha in mano un martello e ha la stessa funzione di dio della morte.\nRelativamente al significato del martello si \u00e8 pensato che lo stesso servisse per chiudere i chiavistelli delle porte dell'Ade, impedendo cos\u00ec ai defunti di tornare indietro o per colpire le sue vittime o, pi\u00f9 probabilmente, per spaventarle. Il martello di Charun potrebbe per\u00f2 essere interpretato anche in correlazione al mito etrusco (rappresentato in uno specchio bronzeo da Perugia, della fine del IV secolo a.C., conservato nel Museo di Stato di Berlino) che attribuiva alla dea Atharpa l'atto di configgere con un martello un chiodo per fissare immutabilmente il destino degli uomini."}
{"id": "216983", "revid": "228587", "url": "https://it.wikipedia.org/wiki?curid=216983", "title": "Cere", "text": ""}
{"id": "216984", "revid": "1718925", "url": "https://it.wikipedia.org/wiki?curid=216984", "title": "Colombo", "text": ""}
{"id": "216991", "revid": "1305772", "url": "https://it.wikipedia.org/wiki?curid=216991", "title": "451 Patientia", "text": "451 Patientia \u00e8 un grande asteroide della fascia principale del diametro medio di circa 224,96\u00a0km.\nPatientia fu scoperto il 4 dicembre 1899 dall'astronomo francese Auguste Honor\u00e9 Charlois (soprannominato il \"furetto dei pianetini\" per l'elevato numero di asteroidi individuati, 99) grazie al telescopio rifrattore da 76 centimetri (30 pollici) dell'Osservatorio di Nizza, dove lavorava come segretario del direttore Henri Perrotin.\nIl suo nome \u00e8 dedicato alla \"Patientia\", il latino di pazienza."}
{"id": "216994", "revid": "228587", "url": "https://it.wikipedia.org/wiki?curid=216994", "title": "Repubblica Autonoma di Nax\u00e7\u0131van", "text": "La Repubblica Autonoma di Nax\u00e7\u0131van (in azero \"Nax\u00e7\u0131van Muxtar Respublikas\u0131\" in russo \"\u041d\u0430\u0445\u0438\u0447\u0435\u0432\u0430\u043d\u0441\u043a\u0430\u044f \u0410\u0432\u0442\u043e\u043d\u043e\u043c\u043d\u0430\u044f \u0420\u0435\u0441\u043f\u0443\u0431\u043b\u0438\u043a\u0430 / Nachi\u010devanskaja Avtonomnaja Respublika\") \u00e8 un'exclave dell'Azerbaigian, di cui costituisce una regione autonoma. L'area di confina con l'Armenia (), la Turchia () e l'Iran (). Il territorio \u00e8 noto anche come \"Nachi\u010devan\", \"Nach\u010divan\", \"Nachicevan\" e \"Nakhichevan\"\nGeografia.\nIl Nax\u00e7\u0131van \u00e8 una regione semi-desertica che l'Armenia separa dalla restante parte del territorio azero. I monti Zangezur delimitano il confine con l'Armenia mentre il fiume Aras lo separa dall'Iran.\n\u00c8 diviso in sette distretti (\"rajon\") e una citt\u00e0: distretto di Bab\u0259k, distretto di Culfa, distretto di K\u0259ng\u0259rli, Nax\u00e7\u0131van, distretto di Ordubad, distretto di S\u0259d\u0259r\u0259k, distretto di \u015eahbuz, distretto di \u015e\u0259rur.\nLa regione \u00e8 estremamente arida e montuosa. La sua vetta pi\u00f9 alta \u00e8 il monte Kaputdjugh 3.904 m e il pi\u00f9 caratteristico \u00e8 il monte Ilandag alto 2.415 m, visibile dalla citt\u00e0 di Nax\u00e7\u0131van. Il Qazang\u00f6lda\u011f, 3.829 m, \u00e8 un'altra vetta importante.\nSociet\u00e0.\nEvoluzione demografica.\nAl 1\u00ba gennaio 2018, la popolazione del Nax\u00e7\u0131van \u00e8 stimata in 452.831 abitanti. La maggior parte della popolazione \u00e8 azera, che nel 1999 costituiva il 99% della popolazione, mentre i russi etnici (0,15%) e una minoranza di curdi (0,6%) costituivano il resto della popolazione.\nI curdi del Nax\u00e7\u0131van si trovano principalmente nei distretti di S\u0259d\u0259r\u0259k e Teyvaz. I restanti armeni sono stati espulsi dalle forze azere durante il conflitto del Nagorno Karabakh.\nClima e risorse.\nLa regione \u00e8 estremamente arida e prevalentemente montagnosa, con grandi depositi di sale. Grazie all'irrigazione, l'agricoltura produce cotone, tabacco, grano e prodotti da floricoltura. Nelle aree pi\u00f9 secche \u00e8 importante l'allevamento delle pecore. L'attivit\u00e0 estrattiva riguarda sale, molibdeno e piombo, mentre le industrie si occupano di lavorazione del cotone, filatura della seta, confezionamento della frutta e dei prodotti derivati dal tabacco.\nStoria.\nSecondo una leggenda, No\u00e8 fu il fondatore del Nax\u00e7\u0131van. Secondo i sostenitori di questa tesi, il termine Nax\u00e7\u0131van deriva da \"Nuh\u015fijihan\", che significa \"colonia di No\u00e8\". Altri storici sostengono che il Nax\u00e7\u0131van deve la sua origine dalle antiche trib\u00f9 Nakh (Vaynakh). Dal punto di vista linguistico, comunque, Nax\u00e7\u0131van \u00e8 una parola armena che significa letteralmente \"l'alloggio della prima discesa\". In armeno \"Nakh\" significa \"primo\", \"ichnel\" significa \"scendere\", e \"otevan\" significa \"alloggio\". Assieme queste parole formano il composto \"Nax\u00e7\u0131van\", che si dice sia il luogo dove No\u00e8 dorm\u00ec, nella prima notte dopo la sua discesa dall'Ararat, storicamente il cuore dell'Armenia.\nDevastato dai persiani nel IV secolo, il Nax\u00e7\u0131van perse la sua importanza, ma gi\u00e0 nel X secolo si era ampiamente ripreso. La sua posizione geografica fu causa di frequenti sofferenze durante le guerre tra persiani, armeni e turchi, per poi finire in mani russe nel 1828.\nQuando il Transcaucaso venne incorporato nell'URSS nel 1920/21, i confini tra le repubbliche di Azerbaigian, Armenia e Georgia non furono determinati immediatamente. Tracciare la frontiera tra Armenia e Azerbaigian e risolvere la disputa sullo status delle regioni del Nagorno Karabakh e del Nax\u00e7\u0131van fu la causa di gran parte dei ritardi. La lotta politica per il Nagorno Karabakh tra Armenia e Azerbaigian, richiese diversi anni per essere risolta dalla Autorit\u00e0 sovietica. Inizialmente la situazione favor\u00ec l'Armenia, poich\u00e9 l'Azerbaigian nel dicembre 1920 (sotto la forte pressione sovietica) fece una dichiarazione secondo cui le regioni del Nagorno Karabakh, dello Zanghezur e del Nax\u00e7\u0131van sarebbero state tutte cedute all'Armenia. Stalin rese pubblica la decisione il 2 dicembre, ma l'Azerbaigian in seguito rinneg\u00f2 la dichiarazione. Quattro mesi dopo la situazione gir\u00f2 in favore dell'Azerbaigian. Il 16 marzo 1921, un trattato tra Turchia e Unione Sovietica determin\u00f2 che sia il Nagorno Karabakh che il Nax\u00e7\u0131van sarebbero stati sotto amministrazione azera (lo Zanghezur comunque rimase all'Armenia, diventando infine le province di Syunik e Vayots Dzor). Questo cambiamento dei confini fin\u00ec per rendere il Nax\u00e7\u0131van un'exclave. Nel 1924, il Nax\u00e7\u0131van ottenne lo status di Repubblica Autonoma, come concessione da parte di Stalin all'appena fondata Repubblica di Turchia di Mustafa Kemal Atat\u00fcrk, che all'epoca era vista come un potenziale alleato.\nNel 1990, il Nax\u00e7\u0131van dichiar\u00f2, unilateralmente, l'indipendenza dall'URSS, ma in seguito divenne parte della Repubblica dell'Azerbaigian. Ci fu qualche lotta tra fazioni in Nax\u00e7\u0131van, durante la guerra Armeno-Azerbaigiana sul Nagorno Karabakh, ma il Nax\u00e7\u0131van rimase fermamente sotto controllo azero. Oggi esiste, ed \u00e8 riconosciuto internazionalmente, come parte dell'Azerbaigian, anche se gode di ampia autonomia sui suoi affari interni, ed ha un parlamento e un presidente localmente eletti. Pur godendo di relativa autonomia la Repubblica Autonoma \u00e8 quindi un'exclave dell'Azerbaigian; a sua volta la Repubblica Autonoma ha una piccolissima enclave in territorio armeno con estensione territoriale di circa 19\u00a0km\u00b2, il villaggio di K\u0259rki, occupato dall'Armenia e rinominato dagli armeni come \"Tigrana\u0161en\", che, dopo gli sconvolgimenti della guerra, \u00e8 abitato soprattutto da Armeni, ma anche da rifugiati azeri."}
{"id": "216995", "revid": "17654", "url": "https://it.wikipedia.org/wiki?curid=216995", "title": "La Traviata", "text": ""}
{"id": "216996", "revid": "74801", "url": "https://it.wikipedia.org/wiki?curid=216996", "title": "Nuova Amsterdam", "text": "La Nuova Amsterdam (in olandese \"Nieuw Amsterdam\", nota anche con la denominazione inglese New Amsterdam) era un villaggio fortificato del XVII secolo, parte della colonia olandese dei Nuovi Paesi Bassi, villaggio che sarebbe poi diventato la citt\u00e0 di New York.\nFondata nel 1625 dalla Compagnia Olandese delle Indie Occidentali (in olandese \"Geoctroyeerde West-Indische Compagnie\"), la cittadella era situata in un punto strategico, sulla punta meridionale dell'isola di Manhattan, e fu creata con l'intento di permettere alle compagnie che gestivano il commercio di pellicce nella valle del fiume Hudson di difendere l'accesso fluviale.\nNieuw Amsterdam si svilupp\u00f2 nel pi\u00f9 esteso insediamento coloniale della provincia della Nieuw Nederland, territorio oggi compreso nella cosiddetta \"Tristate area\" che include l'area metropolitana formata dalla citt\u00e0 di New York, la parte meridionale del Connecticut e la parte orientale del New Jersey, e rimase un possesso olandese fino al 1664, quando cadde nelle mani degli inglesi. Gli olandesi lo riconquistarono nell'agosto del 1673, rinominando la citt\u00e0 Nieuw Orange, ma nel novembre del 1674 con i Nuovi Paesi Bassi venne ceduta permanentemente agli inglesi .\nStoria.\nPrimi insediamenti (1609-1625).\nAlcune fonti attendibili fanno risalire al 1609 la prima esplorazione della Baia di New York da parte degli olandesi, i quali raggiunsero il continente americano a bordo della nave \"Halve Maen\"', in inglese moderno, \"Half Moon\", in italiano \"Mezzaluna\", capitanata da Henry Hudson, al servizio della Repubblica delle Sette Province Unite come emissario e navigatore dello stadolder Maurizio di Nassau Principe d'Orange. Hudson esplor\u00f2 l'area dell'attuale New York alla ricerca del Passaggio a nord-ovest per la Compagnia Olandese delle Indie Orientali. Di ritorno in Europa, riport\u00f2 importanti notizie riguardo allo sfruttamento delle pelli di castoro, importanti per gli olandesi, che negli anni seguenti inviarono spedizioni commerciali nella zona.\nA quell'epoca la pelle dei castori era una merce molto pregiata e diffusa sui mercati europei, poich\u00e9 si vendeva a caro prezzo per il confezionamento di cappelli impermeabili. Un sottoprodotto del commercio di pelli di castoro era il \"castoreum\", la secrezione delle ghiandole anali di tali animali, particolarmente apprezzata per le sue propriet\u00e0 medicinali. Le spedizioni di Adriaen Block e Hendrick Christiansz tra il 1611 e il 1614 portarono come risultato la rilevazione e la successiva creazione di carte e mappe della regione dal 38\u00b0 al 45\u00ba parallelo.\nLa mappa in loro possesso, risalente al 1614, concesse loro una licenza di monopolio commerciale di quattro anni come stabilito dagli Stati Generali. Gli esploratori denominarono tale territorio appena scoperto e mappato come Nieuw Netherland. Questa carta testimonia anche il primo commercio nei Nuovi Paesi Bassi e il suo nucleo primario, Fort Nassau, successivamente ribattezzato Fort Orange, sviluppandosi ed espandendosi infine per costituire la cittadina di Beverwyck, oggi Albany.\nIl territorio dei Nuovi Paesi Bassi, che includeva le principali tratte commerciali dell'area nord-orientale per quanto riguardava il commercio delle pelli di castori, era originariamente un'impresa privata a fini di lucro che si concentrava sul cementare delle alleanze con le varie popolazioni locali, le numerose trib\u00f9 degli Indiani d'America. Questi patti servirono da preludio a quello che gli olandesi avevano gi\u00e0 in mente di realizzare: una mappatura completa del territorio seguita da un insediamento ufficiale, il quale risale effettivamente al 1624.\nI pellegrini tentano di stabilirsi presso l'Hudson.\nNel 1620 i Padri pellegrini fuggiti dall'Inghilterra tentarono di risalire le correnti del fiume Hudson. Ad ogni modo, il Mayflower riusc\u00ec soltanto a raggiungere, il 9 novembre del 1620 Capo Cod, oggi entro i confini del Massachusetts, dopo aver navigato in mare aperto per oltre due mesi (circa 64 giorni). Per una serie di motivi diversi, il Mayflower non fu in grado di proseguire la sua rotta verso i territori gi\u00e0 esplorati, cos\u00ec scelse di stabilirsi nei pressi di Cape Cod, non molto lontano da dove sorge l'attuale centro cittadino.\nIl ritorno degli olandesi.\nLa foce del fiume Hudson venne scelta come luogo ideale per un iniziale insediamento, poich\u00e9 tale regione, non solo aveva facile accesso al mare ma anche garantiva una via libera dai ghiacci, all'incirca corrispondente al territorio su cui oggi sorge Albany. Fondata nel 1614, nella citt\u00e0 i cacciatori degli Indiani americani venivano riforniti di pelli di castoro in cambio di beni commerciali importati dal mercato europeo e collane di conchiglie (\"Wampum\"), ben presto divenuti prerogativa degli olandesi stabilitisi a Long Island. Nel 1621 fu fondata la Compagnia Olandese delle Indie Occidentali. Tra il 1621 e il 1623 furono emanate delle ordinanze per imporre ai commercianti privati di lasciare il territorio, aprendolo cos\u00ec alla colonizzazione da parte delle Province Unite e da altri commercianti. In precedenza, nel corso del periodo commerciale di privati, solo la \"Legge della nave\" era stata applicata.\nNel 1624 il primo gruppo di famiglie sbarc\u00f2 a Noten Eylant (ora Governors Island) per prendere possesso del territorio dei Nuovi Paesi Bassi e di operare vari \"trading posts\". Erano sparsi per Verhulsten Island (Burlington Island) nel Fiume del Sud (oggi il fiume Delaware), a Kievitshoek (ora Old Saybrook, Connecticut), alla foce del Fiume Verse (oggi il fiume Connecticut) e pi\u00f9 a nord sulle rive del fiume Hudson, attorno a ci\u00f2 che ora \u00e8 Albany. Nel primo insediamento di Noten Eylant nel 1624 furono costruiti un forte ed una segheria, quest'ultima realizzata da Franchoys Fezard.\nFort Amsterdam (1625).\nLa minaccia di attacco di altre potenze coloniali europee indusse gli amministratori della Compagnia Olandese delle Indie Occidentali a formulare un piano per proteggere l'ingresso del fiume Hudson. Nel 1625, molti coloni furono trasferiti da Noten Eylant all'isola di Manhattan, dove venne progettata da Cryn Frederickz e da van Lobbrecht sotto la direzione di Willem Verhulst, una cittadella per contenere Fort Amsterdam. Entro la fine del 1625, il sito era stato puntato direttamente a sud di Bowling Green, nel sito dell'attuale Alexander Hamilton U.S. Custom House. La guerra tra la trib\u00f9 dei Mohawk e quella dei Mohicani port\u00f2 la compagnia a trasferire i coloni addirittura pi\u00f9 vicini a Fort Amsterdam. Alla fine, l'impresa di colonizzare si rivel\u00f2 piuttosto proibitiva, soltanto in parte sovvenzionata dal commercio di pellicce di castoro. Questo fatto indusse i coloni a ritornare sui loro passi, e, nel 1628, fu costruito un secondo forte, pi\u00f9 piccolo, e con pareti contenenti una miscela di argilla e sabbia.\n1625-1674.\nWillem Verhulst che, insieme al suo Consiglio, era stato il responsabile della scelta di Manhattan come luogo permanente di insediamento per collocare il nuovo Fort Amsterdam, fu sostituito nel 1626 da Peter Minuit, nuovo direttore generale della compagnia a Nuova Amsterdam.\nAl fine di salvaguardare legalmente gli investimenti, i beni e le fattorie sull'isola di Manhattan appartenenti ai coloni, Minuit negozi\u00f2 l'acquisto di Manhattan con la trib\u00f9 dei Manahatta di Lenape per 60 fiorini di valore di beni commerciali. Questa azione non \u00e8 riportata in nessun testo o citata da alcuna fonte attendibile, per cui i dettagli specifici della trattativa non sono ancora ben chiari.\nAd ogni modo, secondo un certo riferimento testuale, sulla base di una leggenda divenne ben presto diffusa la credenza che Minuit avesse acquistato Manhattan semplicemente concedendo ai nativi americani ninnoli e perline per un valore stimato di 20-30 dollari. A confutare questa informazione ci pensano i dati economici relativi alle Province Unite intorno al 1626, quando i circa 60 fiorini di Minuit corrisponderebbero a oltre mille dollari col valore del 2012. A complicare ulteriormente il calcolo \u00e8 il fatto che il valore delle merci nella zona sarebbe stato diverso rispetto al valore della merce stessa immessa sul mercato delle Province Unite.\nL'insediamento Nuova Amsterdam aveva una popolazione di circa 270 persone, inclusi i bambini. Nel 1642, il nuovo direttore generale Willem Kieft decise di costruire una chiesa in pietra all'interno della fortezza. Il lavoro fu svolto da immigrati inglesi, i fratelli John e Richard Ogden, sbarcati di recente nelle colonie del Nord America. La chiesa fu terminata soltanto nel 1645 e, tuttavia, rest\u00f2 in piedi soltanto fino a prima che scoppiasse il cosiddetto Grande Complotto Nero del 1741.\nUna bozza realizzata con inchiostro e pennino, disegnata sul posto e riscoperta all'interno della collezione di mappe della Biblioteca Nazionale Austriaca di Vienna nel 1991, offre una vista unica di Nieuw Amsterdam come si presentava da Capske Rock nel 1648. Capske Rock si trovava in acqua vicino a Manhattan e non molto lontano da Noten Eylant.\nNuova Amsterdam ricevette i diritti comunali in data 2 febbraio 1653, divenendo cos\u00ec una citt\u00e0. La stessa Albany, che allora si chiamava Beverwick, ricevette tali diritti due anni prima e fu riconosciuta come citt\u00e0 nel 1652.\nIl 22 agosto del 1654, i primi ebrei aschenaziti partirono da Amsterdam e raggiunsero le colonie americane utilizzando dei passaporti della Compagnia delle Indie Occidentali. Nello stesso anno, a settembre, un gruppo di ebrei sefarditi, sprovvisto di passaporto, trov\u00f2 rifugio presso Nuova Amsterdam, dopo essere stati messi in fuga dalla riconquista da parte dei portoghesi dei territori brasiliani posseduti in precedenza e che erano finiti nelle mani delle Province Unite.\nLa base legale-culturale della tolleranza vista come fondamento per la pluralit\u00e0 di Nuova Amsterdam, fu soppiantata rapidamente da questioni di intolleranza personale oppure di fanatismo individuale e, di conseguenza, nonostante alcune obiezioni da parte di privati, tra cui la mozione di Peter Stuyvesant, i sefarditi riuscirono ad ottenere la residenza permanente sulla base della \"ragione\" e dell'equit\u00e0, un permesso firmato nel 1655. Nieuw Haarlem, oggi semplicemente Harlem, fu formalmente riconosciuta nel 1658.\nIl 27 agosto del 1664, mentre l'Inghilterra e la Repubblica delle Sette Province Unite erano in pace, quattro fregate inglesi entrarono nel porto di New Amsterdam e pretesero la resa dei Nuovi Paesi Bassi, i quali erano stati provvisoriamente ceduti dal direttore generale Peter Stuyvesant. Questo avvenimento port\u00f2 alla Seconda guerra anglo-olandese. Nel mese di giugno 1665, Nuova Amsterdam, a seguito della vittoria inglese, fu ricostituita secondo un decreto britannico sotto il nome di New York, nome che deriva dal Duca di York (il futuro re Giacomo II), fratello del re inglese Carlo II, a cui erano state concesse le terre.\nNel 1667 il Trattato di Breda pose fine al conflitto. Gli olandesi non fecero pi\u00f9 pressione sui loro diritti nei Nuovi Paesi Bassi. In cambio, per\u00f2, furono loro concessi la piccola isola di Run, nel Maluku Settentrionale, ricca di noce moscata, e una garanzia per il loro effettivo possesso del Suriname.\nNel mese di luglio 1673, durante la Terza guerra anglo-olandese, gli olandesi occuparono New York e la ribattezzarono New Orange. Anthony Colve fu nominato come primo Governatore. In precedenza, al comando, vi era stata unicamente la Compagnia Olandese delle Indie Occidentali. Dopo la firma del Trattato di Westminster, nel novembre 1674, la citt\u00e0 fu ceduta agli inglesi e il nome torn\u00f2 \"New York\", mentre il Suriname divenne di fatto un possedimento ufficiale olandese.\nRicorrenze.\nOggi l'anno 1625 segna la fondazione della citt\u00e0 ed \u00e8 commemorato come \u00abFondazione ufficiale della citt\u00e0 di New York\u00bb (\"Official Seal of the City of New York\"). Precedentemente, era commemorato il 1664, l'anno dell'incorporazione inglese.\nAnche il 1609 rappresenta una data importante, perch\u00e9 - dopo l'esplorazione di Giovanni da Verrazzano nel 1524 - fu in quell'anno che una spedizione della Compagnia Olandese delle Indie Orientali scopr\u00ec, esplor\u00f2 e cartograf\u00f2 la baia ed il fiume che da allora porta il nome del capitano della spedizione, Henry Hudson, di origine inglese. Per questo motivo nel 2009 ricorse il quattrocentenario del legame tra Amsterdam e New Amsterdam, celebrato nel quadro complessivo del progetto intitolato NY400. L'eredit\u00e0 olandese sulla civilt\u00e0 statunitense sembra coinvolgere molti aspetti della vita quotidiana e della cultura, in particolar luogo a proposito della tolleranza religiosa. Numerosi discendenti dei coloni olandesi hanno avuto un peso fondamentale sulla storia statunitense, a partire dalla famiglia Roosevelt."}
{"id": "217001", "revid": "111325", "url": "https://it.wikipedia.org/wiki?curid=217001", "title": "Onegai Teacher", "text": ""}
{"id": "217003", "revid": "22475", "url": "https://it.wikipedia.org/wiki?curid=217003", "title": "Please Teacher!", "text": " \u00e8 un anime, da cui \u00e8 stato tratto anche un manga, incentrato sulla svolta che subisce la vita di Kei, un ragazzo diciottenne, quando una misteriosa professoressa sostituisce l'insegnante di giapponese moderno. L'anime \u00e8 costituito da 12 episodi pi\u00f9 un episodio conclusivo. L'edizione italiana in DVD \u00e8 della Fool Frame.\nTrama.\nKei Kusanagi \u00e8 un diciottenne timido ed introverso, che ha passato tre anni in una specie di coma, che lui chiama \"Teitai\", ovvero \"l'arresto\". Gli capita infatti frequentemente di bloccarsi e perdere conoscenza quando \u00e8 sotto pressione. Persi i tre anni si trasferisce da suo zio Minoru, un dottore, e riprende ad andare a scuola. Nessuno dei suoi compagni sa del suo problema e tutti pensano abbia quindici anni, come loro.\nUna sera vede un vortice nel lago e subito dopo assiste alla materializzazione di una donna stupenda. Scappa impaurito e si risveglia il giorno dopo, non sapendo se quello che ha visto sia vero o sia stato solo un sogno, fino a quando con sorpresa vede la stessa donna entrare nella sua classe e presentarsi come la loro nuova professoressa di Giapponese Moderno. Dopo scuola Kei scopre che la professoressa, Mizuho Kazami, \u00e8 andata a vivere proprio vicino a lui e mentre la sta aiutando a traslocare viene teletrasportato in un'astronave. Scopre cos\u00ec che Mizuho \u00e8 un'aliena mandata dalla Federazione ad osservare gli umani.\nMizuho, per evitare che il giovane riveli la sua vera identit\u00e0 cerca di instaurare un legame con lui fino a sposarlo, quando gli zii di Kei iniziano a fare troppe domande sul loro rapporto. Col tempo per\u00f2 i due si innamorano veramente l'uno dell'altra e finiscono col vivere insieme."}
{"id": "217004", "revid": "834", "url": "https://it.wikipedia.org/wiki?curid=217004", "title": "Emerson Lake and Palmer", "text": ""}
{"id": "217006", "revid": "3831", "url": "https://it.wikipedia.org/wiki?curid=217006", "title": "Mesnil-Fuguet", "text": ""}
{"id": "217011", "revid": "124888441", "url": "https://it.wikipedia.org/wiki?curid=217011", "title": "Atum", "text": "Atum (anche Tem, Temu, Tum e Atem ) \u00e8 una divinit\u00e0 egizia appartenente alla religione dell'antico Egitto. Era il dio creatore nella teologia eliopolitana, generatosi da s\u00e9, nonch\u00e9 incarnazione del sole che tramonta (e perci\u00f2 talvolta venerato come aspetto serale del dio-sole Ra). Era compreso nell'Enneade e chiamato \"Toro dell'Enneade\", in riferimento al toro Mnevis venerato a Eliopoli, a lui sacro. Il suo culto era molto esteso.\nNome.\nSi ritiene che il suo nome derivi dalla parola \"tem\", che significa \"completare, finire, portare a termine\" ma che \u00e8 anche la forma negativa del verso \"essere\"; ci\u00f2 si potrebbe riferire alla sua natura di dio creatore del mondo ma originatosi spontaneamente da un universo indistinto. In quanto dio creatore, era visto come personificazione della sostanza stessa del mondo, delle cose fisiche cos\u00ec come delle divinit\u00e0 - o, in alternativa, il \"ka\" (spirito) di tutte queste cose.\nNella scrittura geroglifica, il suo nome ha numerose varianti grafiche:\n-t:tm-m-A40-. oppure.-i-t:tm-m-A40-. oppure.-i-t:tm-A40-. oppure.-t:tm-A40--. oppure.-M17-t-m-A40-. oppure.-M17-t:D38-A40-\nOrigine.\nAtum era, sin dalle prime epoche della storia egizia, una delle divinit\u00e0 pi\u00f9 adorate e pi\u00f9 frequentemente menzionate, come suggerisce la sua preminenza nei \"Testi delle piramidi\", risalenti alla V e VI dinastia (complessivamente: 2510 a.C. - 2192 a.C.), ove compare sia come creatore che come padre del faraone. Atum conserv\u00f2 sempre uno stretto legame teologico con la regalit\u00e0, come attesta, per esempio, questa formula proveniente dal \"corpus\" dei \"Testi delle Piramidi\":\nStoria e caratteristiche.\nGenealogia divina.\nNel mito cosmogonico incentrato sull'enneade di Eliopoli, Atum era considerato il primo degli dei, essendosi creato da s\u00e9, seduto su una collinetta che emergeva dalle acque primordiali, espressione del caos, identificate con Nun. Una versione leggermente differente vuole che abbia creato il dio Shu (l'aria) e la dea Tefnut (l'umido) tramite sputo o masturbazione. D'accordo con quest'ultima credenza, la mano di Atum fu venerata come suo principio femminile nella figura della dea Iusaas da una apposita classe di sacerdotesse denominate \"Mano del Dio\" e simbolicamente sposate con Atum. \nAltre interpretazioni stabilivano che Atum si fosse unito alla sua stessa ombra, generando sempre Shu e Tefnut. A loro volta, Shu e Tefnut generarono Geb (la terra) e Nut (il cielo). Il mito racconta che questi ultimi se ne stavano sempre uniti e impedivano alla vita di germogliare, cos\u00ec Atum ordin\u00f2 al loro padre, Shu, di dividerli. Con le mani Shu spinse Nut verso l'alto facendole formare la volta celeste e con i piedi calpest\u00f2 Geb tenendolo sdraiato. In questo modo l'aria separ\u00f2 il cielo dalla terra. Geb e Nut, a loro volta, generarono quattro figli: Osiride, Iside, Nefti e Seth.\nDall'Antico al Nuovo Regno.\nDurante l'Antico Regno (ca. 2680 a.C. - 2180 a.C.) gli egizi credevano che Atum sollevasse l'anima del faraone dalla sua piramide fino alle stelle. Era inoltre una divinit\u00e0 solare, accostata al dio principale, Ra. Atum era particolarmente identificato con il sole del tramonto, mentre Khepri incarnava il sole mattutino e Ra il sole sfolgorante di mezzogiorno.\nNel \"Libro dei morti\", formatosi durante il Nuovo Regno (1550 a.C. - 1069 a.C.) ed estremamente diffuso fino alla dominazione romana dell'Egitto, Atum \u00e8 descritto sotto forma di serpente mentre ascende dalle acque del caos primordiale e si rinnova ogni mattina. Inoltre, Atum era dio della preesistenza (l'esistenza dell'anima, dello spirito o della vita stessa prima della nascita o creazione) e della vita dopo la morte. Nel viaggio dell'astro solare attraverso il cielo diurno e, credevano gli egizi, di notte attraverso l'oltretomba, Atum era contrapposto al giovane dio-scarabeo Khepri, dio del mattino, il cui nome deriva dal termine egizio \"hpr\", che significa \"cominciare a esistere\". Atum-Khepri, invece, racchiudeva sia la simbologia mattutina che quella serale. Secondo un'interpretazione leggermente differente, Khepri incarnava la rinascita quotidiana del sole, mentre Atum personificava il sole come fonte della creazione.\nL\"Inno a Ra\" nella tomba di Kheruef.\nNella tomba (TT192) del funzionario Kheruef, \"sovrintendente del palazzo\" della regina Tiy, Grande sposa reale di Amenofi III (1386 a.C. - 1348 a.C.), scavata nella necropoli tebana, si pu\u00f2 leggere un lungo inno a Ra, nel quale i contorni del dio-sole si fondono con quelli di Atum:\nIconografia.\nAtum era generalmente raffigurato come un uomo recante in capo l'usuale copricapo dei faraoni, il \"nemes\", oppure la doppia corona dell'Alto e Basso Egitto, per rafforzare il legame tra questo dio e il sovrano. assiso sul trono o a volte in piedi, con la doppia corona simbolo dell'Alto Egitto e del Basso Egitto. Talvolta era rappresentato sotto forma di serpente (forma che assume al termine della creazione) e, occasionalmente, di mangusta, leone, toro, lucertola o scimmia. Rispetto all'enorme importanza che Atum aveva nel pantheon egizio, le sue rappresentazioni in pittura o scultura sono particolarmente scarse; alcune statue regali, anzich\u00e9 meri ritratti del faraone in questione, potrebbero essere immagini simboliche di Atum con le fattezze del sovrano raffigurato.\nLa statua J 837 di Tebe.\nLa pi\u00f9 notevole raffigurazione pervenutaci di Atum \u00e8 la Statua J837 del regno di Horemheb, rinvenuta nel 1989: Atum \u00e8 qui rappresentato assiso in trono, con tutti gli attributi regali (all'infuori dell\"ureo\") e l\"ankh\" in una mano, mentre il faraone Horemheb (1319 a.C. - 1292 a.C.; dibattuto) gli presenta offerte, in ginocchio ai suoi piedi. Su un lato del trono \u00e8 raffigurata l'unione simbolica dell'Egitto (\"Sema-tauy\"), con una duplice immagine del dio del Nilo, Hapy, mentre intreccia il loto e il papiro, simboli dell'Alto e del Basso Egitto. Questa imponente scultura in diorite, alta quasi due metri, profonda pi\u00f9 di un metro e mezzo e larga 83,5 centimetri, fu rinvenuta nel 1989 in un nascondiglio di statue al di sotto del tempio meridionale di Tebe ed \u00e8 conservata al Luxor Museum of Ancient Egyptian Art. "}
{"id": "217012", "revid": "1305772", "url": "https://it.wikipedia.org/wiki?curid=217012", "title": "Dance of Death", "text": "Dance of Death \u00e8 il tredicesimo album in studio del gruppo musicale britannico Iron Maiden, pubblicato l'8 settembre 2003 dalla EMI.\nDescrizione.\nL'uscita dell'album \u00e8 stata preceduta dal singolo \"Wildest Dreams\", gi\u00e0 presentato live nel precedente tour estivo e seguito dal singolo \"Rainmaker\" e dall'EP \"\".\nNell'album \u00e8 presente \"New Frontier\", primo brano a cui, dopo vent'anni di collaborazione, Nicko McBrain mette la firma, assieme ad Adrian Smith e Bruce Dickinson. Un'altra curiosit\u00e0 riguarda \"Face in the Sand\": si tratta infatti del primo ed unico brano in cui McBrain utilizza la doppia cassa.\n\"Dance of Death\" \u00e8 stato promosso dal tour \"Death on the Road\", culminato con il concerto alla Westfallenhalle Arena di Dortmund del 24 novembre 2003, immortalato nell'album dal vivo \"Death on the Road\"."}
{"id": "217016", "revid": "122978888", "url": "https://it.wikipedia.org/wiki?curid=217016", "title": "Formazioni dei Vendicatori", "text": "I Vendicatori (in inglese Avengers) sono un gruppo di supereroi dell'Universo Marvel protagonisti di una omonima serie a fumetti pubblicata dalla Marvel Comics che nel corso del tempo ha subito numerosi cambi di formazione con la partecipazione di svariati personaggi.\nFormazioni.\nAnni sessanta.\nLa prima formazione dei Vendicatori risale al 1963 ed era composta da:\nHulk viene presto sostituito da Capitan America e dopo 16 numeri anche i restanti membri si ritirano lasciando a Capitan America il compito di reclutare nuovi eroi e inaugurando cos\u00ec la tradizione del gruppo aperto e modificabile che si manterr\u00e0 una costante della serie. Quasi ogni eroe del Marvel Universe ha fatto parte del gruppo per almeno una volta in funzione anche della popolarit\u00e0 goduta dal singolo personaggio, dalle esigenze di trama ma anche dalle richieste dei fan.\nSecondo gruppo\nAnni settanta.\nPrimo gruppo\nI Guardiani della Galassia\nUn gruppo di supereroi arrivato dal trentunesimo secolo, i Guardiani della Galassia sono tornati nel XX secolo e si aggiungono ai Vendicatori come membri onorari.\nSecondo gruppo\nAnni ottanta.\nPrimo gruppo\nSecondo gruppo\nVendicatori della Costa ovest (1984-1994)\nPer essere pi\u00f9 efficienti sul territorio nazionale, per alcuni anni i Vendicatori si divisero in due team, uno sulla costa Est (con base New York City, con a capo prima Wasp e, successivamente, Capitan America) e uno sulla costa Ovest (con base a Los Angeles, guidata da Occhio di Falco).\nDopo la saga Inferno (1989)\nI Vendicatori dei Grandi Laghi\nUn gruppo di eroi di seconda scelta che si \u00e8 formato autonomamente in una branca dei Vendicatori, nel numero 46 (luglio 1989) della seconda serie di \"West Coast Avengers\". Successivamente si chiamarono anche \"Lightning Rods\", recuperando poi il nome originalmente scelto, ora sono i GLX Great Lake X-Men visto che alla fine della loro ultima apparizione in West Coast Avengers si scopre che sono dei mutanti. Alcuni di questi personaggi hanno ricevuto un nome italiano nell'albo Marvel Extra numero uno con la prima apparizione italiana di questi giustizieri.\nAnni novanta.\nprimo gruppo\nAnni 2000.\nDopo la saga \"Una volta vendicatore...\"\nDopo la saga \"Vendicatori Divisi\"\nDopo la saga \"Civil War: L'Iniziativa\"\nDurante la saga \"Dark Reign\"\nDopo la saga \"Avengers vs X-Men\"\nDopo la saga \"Age of Ultron\"\nDurante e dopo la saga \"Avengers &amp; X-Men - AXIS\"\nDopo la saga \"Secret Wars\"\nDopo la saga \"Civil War II\"\nFormazione nel Marvel Cinematic Universe.\nDurante gli eventi di \"Avengers: Age of Ultron\".\nTeam composto durante la battaglia finale contro Ultron:\nTeam composto dopo la battaglia finale:\nDurante gli eventi di \"Captain America: Civil War\".\nTeam capitanato da Iron Man:\nTeam capitanato da Capitan America:\nDurante gli eventi di \"Avengers: Infinity War\".\nTeam capitanato da Iron Man:\nTeam capitanato da Black Panter:\nTeam capitanato da Thor:\nTeam capitanato da Nick Fury:\nDurante gli eventi di \"Avengers: Endgame\".\nTeam composto dopo lo schiocco di Thanos:\nTeam Composto durante il viaggio nel Regno Quantico:\nTeam composto nella battaglia finale contro Thanos:\nTeam composto dopo la Battaglia Finale:"}
{"id": "217046", "revid": "212348", "url": "https://it.wikipedia.org/wiki?curid=217046", "title": "Titolo di citt\u00e0 in Finlandia", "text": "Il titolo di citt\u00e0 della Finlandia (\"Kaupunki\") \u00e8 assegnato ufficialmente ad alcuni comuni con densit\u00e0 di popolazione elevata. L'istituto nazionale di statistica (\"Tilastokeskus\") definisce la citt\u00e0 nel seguente modo: \"Un comune pu\u00f2 essere definito citt\u00e0 se almeno il 90% della popolazione o almeno 15 000 dei suoi abitanti risiedano in un'area densamente popolata\". Fino al 1977 la citt\u00e0 era anche un'entit\u00e0 amministrativa con diritti e doveri che i comuni non avevano, ma tale differenza non esiste pi\u00f9.\nIn Finlandia la maggior parte delle citt\u00e0 sono piccole. Il termine \"metropoli\", ovviamente nella scala delle dimensioni della popolazione finlandese, pu\u00f2 essere usato solo per le citt\u00e0 di Helsinki, Tampere, Turku, Oulu, Espoo e Vantaa.\nUna classificazione dei comuni in funzione delle dimensioni della popolazione pu\u00f2 essere la seguente:\nDa questa lista si evince che la maggior parte dei comuni finlandesi sono piccoli centri rurali.\nCitt\u00e0 grandi e piccole.\nIn Finlandia esiste un grande numero di citt\u00e0. Come detto, la maggior parte di esse \u00e8 di piccole dimensioni. Helsinki \u00e8 la citt\u00e0 pi\u00f9 grande della nazione, con 1,2 milioni di abitanti in tutto il suo distretto (che comprende anche le citt\u00e0 di Espoo e Vantaa). Con tali dimensioni, raggiunge il livello di una citt\u00e0 europea di medie dimensioni. Dopo di essa, i pi\u00f9 grandi distretti sono quelli di Tampere e Turku. Altre citt\u00e0 di ragionevoli dimensioni sono Oulu, Lahti e Jyv\u00e4skyl\u00e4. Le restanti citt\u00e0 sono piccoli centri rurali. Nelle grandi citt\u00e0 vi sono molte possibilit\u00e0 lavorative, istituti scolastici e ottimi trasporti pubblici. La vita culturale \u00e8 attiva; da un punto di vista educativo, molti sono gli istituti universitari e i politecnici. Molte possibilit\u00e0 esistono inoltre per le attivit\u00e0 relative al tempo libero. Tutto ci\u00f2 contribuisce anche al benessere delle aree circostanti.\nLista.\nIn Finlandia ci sono 113 citt\u00e0. Nel 1977 \u00e8 stata eliminata la differenza giuridica tra citt\u00e0 e comuni, per cui al giorno d'oggi in Finlandia esistono giuridicamente solo comuni, sebbene alcuni di essi (i pi\u00f9 grandi) siano comunemente chiamati citt\u00e0 (\"kaupunki\" in finlandese, \"stad\" in svedese). Le citt\u00e0 Eken\u00e4s, Jakobstad, Karis, Kristinestad, Mariehamn, N\u00e4rpes e Nykarleby sono le citt\u00e0 di maggioranza svedofona.\nI pi\u00f9 grandi distretti cittadini della Finlandia.\nDistretto cittadino (\"kaupunkiseutu\") significa il comune centrale e quelli circostanti che sono con esso in stretti contatti. Il numero di abitanti del distretto cittadino d\u00e0 un'idea realistica delle dimensioni delle citt\u00e0 come nei casi, tra gli altri, di Helsinki e Kouvola.\nFonte: kunnat.net.\nStatistica delle citt\u00e0.\nIn una statistica sulle citt\u00e0 finlandesi, il desiderio degli abitanti di trasferirsi in un'altra citt\u00e0 \u00e8 stato valutato con un valore da 4 (basso) a 10 (alto).\nMedia su tutte le citt\u00e0: 6,86\nIn aggiunta a quelle in elenco, hanno partecipato alla statistica anche (in ordine alfabetico): Hyvink\u00e4\u00e4, J\u00e4rvenp\u00e4\u00e4, Kajaani, Kemi, Kerava, Kokkola, Kotka, Kouvola, Lohja, Jakobstad, Pori, Raahe, Salo e Varkaus.\nLe citt\u00e0 sono state analizzate pi\u00f9 nel dettaglio usando nove fattori di differenziazione. L'offerta di lavoro, le possibilit\u00e0 di studio e un'offerta culturale diversificata risultano migliori a Helskinki. Ubicazione, possibilit\u00e0 di praticare hobby ed efficienza dei servizi comunali sono migliori a Tampere. Piacevolezza dell'ambiente residenziale e per la crescita dei bambini hanno la meglio a Jyv\u00e4skyl\u00e4, mentre Espoo risulta la citt\u00e0 a con il pi\u00f9 veloce sviluppo economico.\nMal di vivere nelle grandi citt\u00e0 finlandesi.\nOltre per il benessere e la prosperit\u00e0, le grandi citt\u00e0 finlandesi sono caratterizzate anche da frequenti problemi sociali. Si pu\u00f2 generalizzare dicendo che pi\u00f9 grande la citt\u00e0 pi\u00f9 fortemente sentito \u00e8 il mal di vivere.\nLa Confederazione dei comuni finlandesi (\"Suomen Kuntaliitto\") ha pubblicato nel 2004 una ricerca sul mal di vivere nelle pi\u00f9 grandi citt\u00e0 finlandesi negli anni 2000, usando dieci diversi indicatori. Secondo tale ricerca, nelle citt\u00e0 finlandesi con pi\u00f9 di 40\u00a0000 abitanti si sono presentati frequenti problemi sociali, cos\u00ec come mostrato nell'elenco qui sotto. La citt\u00e0 con il pi\u00f9 alto valore di mal di vivere, Jyv\u00e4skyl\u00e4, supera del 40% la ben pi\u00f9 grande citt\u00e0 di Espoo in termini di problemi sociali.\nI problemi sociali sono stati analizzati in base ai seguenti indicatori:\nVariazioni nella popolazione.\nNei prossimi decenni \u00e8 prevista una variazione nel numero di abitanti principalmente nei quattro pi\u00f9 grandi distretti cittadini, soprattutto a Helsinki e nelle vicine citt\u00e0 di Lohja e Porvoo. I Finlandesi delle regioni occidentali si trasferiscono dalle cittadine costiere verso Turku e dalla Finlandia centrale verso Tampere. La popolazione delle province della Lapponia e di Oulu si concentra ad Oulu. Anche i pi\u00f9 piccoli centri, come Jyv\u00e4skyl\u00e4, Sein\u00e4joki e Salo, attirano abitanti dai distretti circostanti. Quanto pi\u00f9 velocemente una citt\u00e0 cresce, pi\u00f9 attraente diventa, dal momento che i servizi e l'offerta culturale aumentano.\n\u00c8 possibile affermare che i distretti cittadini in crescita sono accomunati da una buona offerta di lavoro e servizi, trasporti pubblici e locazione conveniente. Principalmente sono le aree dell'angolo sud-ovest della nazione a crescere, sebbene vi sia l'evidente eccezione di Oulu, che, grazie anche ad alcune decisioni politiche, \u00e8 diventata la locomotiva della Finlandia settentrionale\nLe citt\u00e0 in decrescita non sono riuscite ad attrarre abitanti. Queste sono spesso locate ai bordi dei grandi centri delle parti settentrionali e orientali della nazione, alcune anche pi\u00f9 a sud e in prossimit\u00e0 della costa. Esse hanno avuto nel loro periodo di successo buoni punti di partenza, come industrie della carta o presenza di centri di scambio ferroviari, ma con il cambio delle circostanze lavorative non sono riusciti ad attrarre nuove aziende n\u00e9 abitanti."}
{"id": "217048", "revid": "1305772", "url": "https://it.wikipedia.org/wiki?curid=217048", "title": "Tirreno (disambigua)", "text": ""}
{"id": "217049", "revid": "10548", "url": "https://it.wikipedia.org/wiki?curid=217049", "title": "Ionio", "text": ""}
{"id": "217050", "revid": "1745361", "url": "https://it.wikipedia.org/wiki?curid=217050", "title": "Se", "text": "Se, S\u00e8 o S\u00e9 possono riferirsi a:"}
{"id": "217053", "revid": "1318658", "url": "https://it.wikipedia.org/wiki?curid=217053", "title": "Affreschi di Castelseprio", "text": "Gli affreschi di Castelseprio sono un ciclo di pitture, variamente datate tra il VI e il X secolo, presenti nella chiesa di Santa Maria Foris Portas a Castelseprio, opera di un pittore anonimo indicato come Maestro di Castelseprio, un artista probabilmente bizantino, che lavor\u00f2 per una committenza greca, longobarda, carolingia oppure milanese. Il ciclo rappresenta scene dell'infanzia di Cristo ispirate, sembrerebbe, soprattutto ai Vangeli apocrifi.\nStoria.\nNel 1944, nell'antica chiesa di Santa Maria foris portas, al di sotto di altri affreschi risalenti al XV e XVI secolo, furono scoperti da Gian Piero Bognetti degli affreschi risalenti al periodo altomedievale. Sia per il soggetto che per l'iconografia questi affreschi apparvero subito lontani da ogni confronto con altre testimonianze coeve, un caso unico nel panorama della storia dell'arte italiana: la naturalezza delle forme e un certo legame con la pittura romana antica li distinguono da tutte le altre pitture altomedievali. I soggetti rappresentati, le \"Storie dell'infanzia di Cristo\", provengono indubbiamente dalla lettura di Vangeli apocrifi, in particolare il Vangelo di Giacomo, diffusi nella cultura greco ortodossa; ma ci\u00f2 che stupisce \u00e8 la tecnica con la quale sono stati dipinti questi affreschi, cio\u00e8 una sorta di disegno prospettico, tecnica che in Occidente si era perduta. \nLa qualit\u00e0 delle pitture, attribuite genericamente al cosiddetto \"Maestro di Castelseprio\", \u00e8 molto alta, con una narrazione fluida che ricorda i rotoli illustrati tardo-antichi, la capacit\u00e0 di creare uno spazio realisticamente tridimensionale, il tratto espressivo, le pose, i gesti e le espressioni dei volti eloquenti. La tecnica pittorica \u00e8 sapiente, con pennellate decise, velature che danno una luminosit\u00e0 diffusa, ombre ben definite e lumeggiature pastose. \nGli affreschi risalgono in ogni caso a prima della met\u00e0 del X secolo, per via di un'iscrizione, graffita al di sopra della superficie pittorica, che ricorda Arderico, arcivescovo di Milano eletto nel 936 e morto nel 948. \nGrazie a complessi esami fisici e chimici, era stato possibile datare l'erezione originaria della chiesetta al IV secolo, ma successivamente la termoluminescenza ha datato i mattoni dell'abside agli anni attorno all'830. \nDatazione.\nSulla datazione degli affreschi vi fu un aspro dibattito che ebbe una certa eco anche a livello internazionale, fra studiosi di diverse accademie; questo conflitto fu messo in luce dal bizantinista parigino Paul Lemerle, quando un articolo di Kurt Weitzmann, pubblicato in Italia nel 1950, anticipava le conclusioni tratte da una sua monografia sugli affreschi che sar\u00e0 pubblicata nel 1951, che spostava la realizzazione del ciclo di Castelseprio alla met\u00e0 del X secolo e indicava l'autore in uno dei pittori all'opera nelle miniature dei manoscritti classicheggianti quali il Rotulo di Giosu\u00e9 ed il Salterio di Parigi, di quel periodo dell'arte bizantina che nomin\u00f2 Rinascenza macedone. \nGian Piero Bognetti, che collocava l'autore, pittore orientale di altro rango, nella seconda met\u00e0 del VII secolo, rifiut\u00f2 la proposta del Weitzmann nello stesso fascicolo dove fu pubblicata l'anticipazione; Carlo Cecchelli contest\u00f2 la datazione in una recensione del libro. \nAnche Pietro Toesca non accett\u00f2 tale datazione e su L'Arte ripropose la datazione al VII secolo e un pittore orientale come autore. Geza De Francovich, che propendeva anch'esso per una datazione anticipata, bocci\u00f2, sulla base di principio contro la metodologia dello storico tedesco.\nAl contrario Edoardo Arslan, nella \"Storia di Milano\", riconobbe l'autorit\u00e0 delle argomentazioni e rinunci\u00f2 alla sua precedente idea di una datazione al VII secolo.\nNel 1953 Bognetti, su \"Sibrium\", aveva pubblicato in italiano un articolo di Viktor Lazarev, del Presidio dell'Accademia delle scienze dell'URSS, dove l'autore voleva riportare la datazione al VI-VII secolo. Lazarev mise in risalto la qualit\u00e0 dello stile classico ed attribu\u00ec l'affresco ad un maestro orientale di passaggio.\nTecnica.\nLa decorazione della chiesa fu eseguita in fase di realizzazione dell'edificio, in quanto l'intonaco dipinto si trova al di sopra di un'arricciatura sulla quale il pittore tracci\u00f2 le linee essenziali della composizione. Queste linee di color porpora, cos\u00ec come le tinte di fondo delle pitture, furono realizzate a \"buon fresco\", ovvero sull'intonaco ancora fresco.\nPer quanto riguarda, invece, lo strato superficiale delle pitture, applicato sulla preparazione ad affresco, questo fu realizzato sull'intonaco gi\u00e0 asciutto, e a testimoniarlo sono delle tracce di pittura rossa colate sul primo strato di intonaco e i segni lasciati dal pennello.\nI colori pi\u00f9 utilizzati sono il nero carbonaceo per le ombreggiature e il bianco di calce per le lumeggiature e alcuni elementi, come le vesti di alcuni personaggi. Dominano, inoltre, il rosso, ottenuto con ossido di ferro, e il giallo (perossido di ferro), utilizzato puro per raffigurare gli elementi aurei o unito al nero per ottenere tinte brune. \u00c8 utilizzato anche il colore azzurro (certamente non ottenuto da lapislazzuli), spesso accostato al bianco per dare tratti scuri alle vesti candide, o insieme al rosso per generare tinte violacee. La sinopia \u00e8 di colore rosso, realizzato sempre utilizzando ossido di ferro.\nDescrizione e stile.\nIl ciclo di affreschi, su due ordini, presenta l'iconografia delle \"Scene dell'Infanzia di Cristo\": gli episodi rappresentati si susseguono l'uno dopo l'altro senza alcuna cornice divisoria. Nell'ordine, in alto:\nTra scena e scena, al di sopra delle finestre, sono dipinti dei medaglioni, dei quali si \u00e8 conservato solo quello centrale, con il \"Cristo Pantocratore\" la cui fisionomia richiama lo stile presente nella chiesa di Santa Sofia a Costantinopoli.\nUn secondo ordine inferiore, intervallato dalle finestre, presenta:\nGli affreschi di questa fascia sono pi\u00f9 rovinati poich\u00e9 la superficie \u00e8 stata martellata nel XVI secolo per far meglio aderire lo strato di intonaco per il nuovo ciclo di affreschi realizzato in quell'epoca.\nNella parte retrostante dell'arco trionfale si trovano due \"Angeli in volo con lo scettro e il globo\", al di sopra dell'arco, che guardano al medaglione centrale dell'etimasia (il trono vuoto di Cristo), al quale portano simbolicamente i doni. Come gi\u00e0 detto, il registro inferiore \u00e8 occupato, a sinistra, dalla scena dell\"Adorazione dei Magi\", mentre la scena di destra \u00e8 andata perduta.\nInfine, nella parte pi\u00f9 bassa, restano le tracce di una fascia decorata con ghirlande e finte nicchie chiuse da tendaggi (\"velari\") dai quali spuntano alcuni uccellini e la simbologia del \"Trono con il Libro chiuso\".\nLa scelta delle scene \u00e8 tutta focalizzata intorno al \"dogma\" dell'Incarnazione, tesa cio\u00e8 a ribadire la consustanzialit\u00e0 di Cristo, ovvero la perfetta unione tra natura umana, implicita nei soggetti della vita di Cristo incarnato, e quella divina come nella rappresentazione del Cristo \"Pantocrator\"; il ciclo quindi appare studiato come risposta all'arianesimo, attraverso il ricorso a episodi narrati nei vangeli apocrifi, quali il Protovangelo di Giacomo e il Vangelo dello pseudo-Matteo.\nDal punto di vista dei contenuti simbolici il ciclo esprime quindi una visione della religione perfettamente congruente con l'ultima fase del regno longobardo; eliminata - almeno nominalmente - la concezione di Cristo ariana, quella messa in luce dagli affreschi di Castelseprio \u00e8 specificamente cattolica.\nInteressante \u00e8 la tecnica compositiva, che lascia emergere una sorta di schema prospettico di diretta ascendenza classica, oltre a un chiaro realismo nella rappresentazione di ambienti, figure umane e animali. Il ciclo di affreschi testimonia cos\u00ec la permanenza, in tarda et\u00e0 longobarda, di elementi artistici classici sopravvissuti all'innesto della concezione germanica dell'arte, priva di attenzione ai risvolti prospettici e naturalistici e pi\u00f9 concentrata sul significato simbolico delle rappresentazioni.\nSeguono le descrizioni delle scene che non sono andate perdute.\n\"Annunciazione e Visitazione\".\nQuesta prima scena ritrae l'arcangelo Gabriele che appare a Maria, seduta all'aperto, su un largo seggio coperto da un cuscino color porpora. Alle sue spalle si trova un'architettura che probabilmente rappresenta la casa di Nazaret: in essa \u00e8 visibile un alto architrave che poggia sopra una lesena che sporge dalla parete di fondo e, anteriormente, sopra una colonna con capitello approssimativamente corinzio. Dietro si apre una porta alta e stretta, sormontata da una finestrella, da dove sopraggiunge una figura femminile che, con aria sbigottita, osserva l'apparizione dell'angelo. Il volto di Maria presenta tratti pi\u00f9 profondi rispetto a quelli dell'ancella alle sue spalle e presenta profonde occhiaie e folte sopracciglia nere, tipiche delle popolazioni semitiche. Nella mano sinistra, portata al volto con l'indice proteso verso il mento nel gesto di chi ascolta, tipico degli schemi greco-romani, tiene due fusi, mentre la mano destra protesa verso il basso. Ai suoi piedi si trova un cesto di vimini, contenente un filo purpureo: tutto ci\u00f2 indica che Maria, prima dell'apparizione angelica, era intenta a filare.\nAl centro della scena si trova un'idria (vaso utilizzato per contenere, generalmente, acqua). Nella parte bassa della scena \u00e8 presente una zona azzurra, che probabilmente raffigura un piccolo specchio d'acqua. L'arcangelo Gabriele arriva da destra ed \u00e8 rappresentato nell'atto di toccar terra con il piede, con ancora le ali spiegate dopo il volo concluso. Indossa, come tradizione vuole, una veste bianca (\"in vestibus albis\") sopra la quale tiene un pallio (mantello in lana bianca che veniva posto sopra la tunica degli uomini di cultura dell'antica Grecia e Roma). Nella mano sinistra tiene una lunga verga terminante con un pomo (tipica del \"taxiarca\", colonnello a capo di un battaglione, \"taxis\", dell'esercito greco), mentre la mano destra \u00e8 protesa verso Maria. Ai piedi indossa un paio di sandali.\nSullo sfondo, tra Maria e l'angelo, compare il tronco di un albero sinuoso e ramificato, mentre pi\u00f9 in basso si trova un arbusto.\nQuesta rappresentazione corrisponde strettamente a quanto descritto nel Protovangelo di Giacomo (XI,2), in particolare alla seconda apparizione dell'angelo. In questo vangelo, infatti, \u00e8 scritto: \u00ab\"[Maria] se ne and\u00f2 a casa, pos\u00f2 la brocca e, presa la porpora, si sedette sul suo scanno e filava. Ed ecco un angelo del Signore si present\u00f2 dinanzi a lei, dicendo: \"Non temere, Maria, perch\u00e9 hai trovato grazia davanti al Padrone di tutte le cose, e concepirai per la sua parola\". Ma essa, all'udire ci\u00f2 rimase perplessa, pensando: \"Dovr\u00f2 io concepire per opera del Signore Iddio vivente, e partorire poi come ogni donna partorisce?\"\"\u00bb.\nL'altro episodio presente in questa scena \u00e8 quello della \"Visitazione\", che per\u00f2 \u00e8 andato in parte perso. Una particolarit\u00e0 che si nota immediatamente, \u00e8 data dal fatto che i due episodi non sono in alcun modo separati, ma, anzi, addirittura la verga dell'arcangelo va a nascondersi dietro la schiena di Maria (questa non separazione dei due episodi \u00e8 tipico dell'uso antico e sopravvisse solo in Cappadocia). Qui \u00e8 raffigurata Maria che si dirige verso la casa della cugina Elisabetta (che probabilmente era raffigurata nella parte destra della scena, in quanto la casa di Elisabetta non manca quasi mai negli schemi della Visitazione; inoltre la casa, insieme a quella di Nazareth nell'episodio precedente, avrebbe chiuso la scena come una sorta di cornice). L'incontro delle due donne, consistente in un abbraccio, avviene dunque all'aperto, come nelle pi\u00f9 antiche composizioni, secondo la tradizione apocrifa, e non secondo il Vangelo secondo Luca che pone l'incontro nella casa di Zaccaria ().\n\"Prova delle Acque\".\nQuesta scena, mancante della parte sinistra, raffigura un episodio presente solo nella tradizione apocrifa: il riconoscimento ufficiale della verginit\u00e0 di Maria mediante la Prova delle Acque amare. Secondo questo rito, il marito della presunta adultera presentava in offerta al tempio una focaccia preparata senza olio e presentata senza incenso (offerta non di devozione): il sacerdote toglieva il velo della donna accusata e le porgeva da bere dell'acqua mista alla polvere dell'atrio del tabernacolo dove si svolgeva il rito, pronunciando una maledizione. Si riteneva che, nel caso la donna fosse colpevole, avrebbe dovuto essere presa da dolori atroci cos\u00ec da morirne o da restare sterile.\nNel caso di Santa Maria foris portas, questa scena viene prima di quella dell'apparizione angelica a Giuseppe, ma nel Protovangelo di Giacomo, cos\u00ec come nel Vangelo dello pseudo-Matteo (cos\u00ec definito per distinguerlo dal Vangelo secondo Matteo, riconosciuto dalla Chiesa), le due scene avvengono nell'esatto ordine contrario.\nNella scena dell'abside della chiesa, sulla sinistra sono visibili le gambe di una figura maschile che senza dubbio doveva essere Giuseppe. Maria \u00e8 visibile quasi per intero ed \u00e8 china a bere l'acqua che le viene porta dal Sommo Sacerdote. Giuseppe \u00e8 scalzo e indossa una tunica e un pallio bianchi, con riflessi azzurri. Maria \u00e8 vestita come nella scena precedente e protende la mano destra verso l'idria contenente l'acqua. La mano sinistra \u00e8 invece coperta, secondo l'uso cerimoniale antico, da un lembo della veste. Il volto della Vergine presenta guance gonfie e flosce, con un accenno di doppio mento, che il pittore ha voluto rappresentare per dimostrare il suo intento realistico.\nSulla figura del Sommo Sacerdote non sono presenti didascalie, quindi non vi \u00e8 la certezza che si tratti di Zaccaria. Potrebbe infatti trattarsi, secondo il testo del Protovangelo, di Simeone o Samuele, oppure di Abiathar, secondo quanto riporta il Vangelo dello pseudo-Matteo. Confrontando per\u00f2 questa scena con le successive, si nota che il sacerdote in questo caso ha l'aureola (come in altre raffigurazioni), mentre il Simeone raffigurato nella \"Presentazione\" di questo stesso ciclo, non ce l'ha. Le ipotesi riportate da Giuseppe De Capitani d'Arzago ricadono pi\u00f9 verosimilmente su Zaccaria.\nAlla sinistra del sacerdote si trova un tavolo, posizionato sopra due gradini, uno quadrangolare e l'altro di forma rotonda, ricoperto da una tovaglia purpurea al centro della quale \u00e8 posto un telo azzurro lungo e stretto (\"mappa\"). Dietro questo tavolo, alle spalle del sacerdote, si trova un emiciclo a tre gradini. Probabilmente l'intenzione del pittore era quella di far ricadere il tavolo precedentemente descritto al centro di uno spazio delimitato proprio da quell'emiciclo (sopra al quale \u00e8 raffigurato un grosso bacile ovale).\n\"Il Cristo Pantocratore\".\nIl busto del Cristo occupa la parte centrale dell'abside, sopra la finestra, ed \u00e8 posizionato in un tondo di 1,34 metri di diametro. Il fondo su cui si pone la figura \u00e8 azzurro. Il Cristo veste di rosso e tiene nella mano sinistra un rotolo, mentre con la mano destra compie il gesto della benedizione (con le tre dita, secondo l'uso ortodosso). Il volto presenta tutti i connotati del tipo semita: barba corta e appuntita, capelli bruni, labbra strette e carnose, naso molto marcato e grandi occhi.\n\"Apparizione dell'Angelo a Giuseppe\".\nLa scena \u00e8 ambientata in un'architettura complessa e grandiosa: a sinistra si vede un'alta colonna su base rettangolare che, come nel caso dell\"Annunciazione\", inquadra la scena; su questa colonna si annoda un drappo purpureo con riflessi azzurri. Il capitello della colonna \u00e8 ancora purpureo e richiama nello stile l'ordine corinzio. Sopra il capitello poggia il piedritto di un arco ribassato, ornato con un disco rossastro non centrato. L'arco si allontana prospetticamente e va ad appoggiarsi su una lesena molto semplice. Alla sua destra si intravedono altre due lesene che sorreggono altrettanti archi, spezzati dal pittore per lasciare visibile la scena.\nIn basso a destra si trova un basamento a due gradini sul quale si alza una bassa colonna con capitello bronzeo. Pi\u00f9 in alto si scorge un paesaggio campestre con una villa a un piano con due torrette laterali che delimitano un terrazzo. Le finestre sono alte e strette, tipiche della pittura romana, mentre il parapetto, formato da una serie di croci di Sant'Andrea, \u00e8 di tipo classico. Solo una delle due torri \u00e8 coperta a padiglione.\nLa figura dell'angelo riprende quella dell'angelo che si era ritrovato nell'episodio dell\"Annunciazione\". Ma differentemente da quello, questo angelo procede volando, e non \u00e8 nell'atto di toccar terra. Giuseppe riposa completamente vestito su un ampio materasso ricurvo e sollevato in prossimit\u00e0 del capo. Purtroppo rimane ben poco della testa del santo. Si pu\u00f2 solo notare che non \u00e8 presente l'aureola. Sotto la figura di Giuseppe \u00e8 possibile leggere la scritta , in bianco sullo sfondo roseo del terreno.\n\"Viaggio a Betlemme\".\nAnche in questo caso si trova come ambientazione un notevole complesso architettonico, posto in primo piano sulla sinistra, mentre la parte destra della scena presenta l'elemento paesistico di sfondo. L'architettura \u00e8 formata da un arco ribassato che poggia su due semplici pilastri, di cui quello di sinistra nasce da una colonna di tipo affine al dorico: sovrapposizione che pu\u00f2 ricordare alcuni elementi del loggiato di Kokanaya in Siria (uno fra i tanti riferimenti all'arte orientale). Dietro a questo primo arco si vede un altro arco ribassato nel mezzo del quale \u00e8 presente (con apparente incongruenza) una colonna che regge il peso dell'architrave. Si tratta di un portico aperto sulla campagna, in quanto si pu\u00f2 notare un ramo di albero secco che si introduce all'interno della costruzione. A destra \u00e8 presente, come gi\u00e0 accennato, un paesaggio che funge da sfondo: si intravedono i resti di quello che doveva essere un grosso ramo, dietro il quale si trova una costruzione turrita e merlata. Questo edificio suggerisce l'idea di una citt\u00e0 cinta da mura (per via delle torri e delle feritoie) ed \u00e8 infatti logico pensare che si tratti di Betlemme.\nIn primo piano si vedono tre grandi figure in marcia: Giuseppe, Maria a cavallo e un giovane che guida la cavalcatura. L'animale su cui avanza Maria presenta nette caratteristiche tipiche dell'asina, come descritto dal Protovangelo di Giacomo: l'occhio \u00e8 allungato e umido, i grossi denti sono scoperti; il passo e il movimento delle zampe e dei muscoli denotano, pi\u00f9 che la fatica, lo scalpitante procedere dell'animale. Questi elementi restituiscono un realismo che in pochi altri esempi di pittura antica si possono ritrovare. La Vergine siede sul dorso dell'asina sopra un panno bianco, sotto il quale, probabilmente, non era presente una sella. Maria \u00e8 vestita come nelle altre scene del ciclo pittorico, ma in questo caso indossa anche un mantello viola. Lo sguardo della donna \u00e8 rivolto verso Giuseppe, anche se presenta un'espressione assente. Questo \u00e8 riferibile al fatto che nel Protovangelo si parla di una visione di Maria, alle porte di Betlemme, che il pittore pu\u00f2 aver voluto riprodurre.\nGiuseppe cammina scalzo e con una certa fatica, reggendo nella mano sinistra un bastone. Indossa un abito da viaggio (tunica bruna lumeggiata di bianco, spaccata al ginocchio per rendere pi\u00f9 agevole il passo) e porta sulle spalle un mantello rossastro con cappuccio. La mano destra \u00e8 tesa verso Maria ad indicare che sta rivolgendo delle parole alla donna.\nIl terzo personaggio \u00e8 andato in gran parte perduto: ci rimane solo la gamba destra, muscolosa, nuda dallo stinco al ginocchio, evidentemente appartenente a un giovane uomo.\n\"Nativit\u00e0\".\nQuesta scena \u00e8, tra le superstiti, la pi\u00f9 complessa: il pittore qui fonde vari episodi tra loro in uno schema unico, tentando di riunire a questi episodi anche l\"Adorazione dei Magi\", che per\u00f2 risulta essere su un piano differente, in quanto tra le due scene \u00e8 presente l'angolo interno della parete tra l'abside e l'arco trionfale. Inizialmente si potrebbe pensare che le due scene siano state pensate in modo indipendente l'una dall'altra, ma osservando meglio, si nota che all'angolo non sono presenti tracce di cornici o di altri elementi che separino una scena dall'altra. L'unica fascia rossa presente \u00e8 infatti quella orizzontale che delimita queste due scene e le rappresentazioni del \"Viaggio a Betlemme\" e dell\"Angelo trionfante\" sopra l'arco.\n\u00c8 tuttavia presente un albero frondoso che campeggia sullo sfondo della campagna e che segna il passaggio da una scena all'altra. Questo atteggiamento sottintende un determinato rapporto tra la \"Nativit\u00e0\" e l\"Adorazione dei Magi\".\nLa scena della \"Nativit\u00e0\" \u00e8 composta da molti episodi: il \"Presepe\", la \"Lavanda del Bimbo\", il \"Miracolo dell'Ostetrica\" e l\"Annuncio ai Pastori\".\nCome nelle scene precedenti, il pittore tende a concentrare i volumi di primo piano sul lato sinistro, lasciando lo sfondo in lontananza sulla destra. In questo caso abbiamo sulla sinistra lo spaccato della grotta, mentre a destra si trova la campagna di Betlemme, corrispondenti, a sinistra, al \"Presepe\" e, a destra, all\"Annuncio ai Pastori\".\nLa \"Nativit\u00e0\" vera e propria si svolge tutta nell'interno della grotta, secondo quanto raccontano i vangeli apocrifi e la tradizione raccolta nell'iconografia orientale. Maria \u00e8 il fulcro dell'episodio: \u00e8 assorta e al tempo stesso viva e riposa su un giaciglio simile a quello di Giuseppe nella scena della \"Apparizione\". L'abito che indossa \u00e8 il solito, ma il mantello \u00e8 di un viola pi\u00f9 cupo e avvolge l'intera figura della Vergine, lasciando scoperte solo la testa e la mano sinistra. Maria \u00e8 appoggiata al gomito sinistro e la testa \u00e8 reclinata in avanti, come se stesse meditando.\nVicino alla Vergine, alla sua destra, in una piccola culla rettangolare, intorno alla quale si vedono le piccole teste dell'asino e del bue, si trova il Figlio, stretto in fasce. In alto si trova una stella circondata da un grosso alone che lancia quattro larghi fasci di luce che formano una croce. Dietro a Maria si legge , con le lettere della seconda parola disposte verticalmente.\nA sinistra troviamo una mezza figura femminile che tende la mano destra verso la Vergine: poco sopra la sua testa si trova scritto il nome : \u00e8 l'ostetrica che si ritrova nei vangeli apocrifi. Secondo il Protovangelo di Giacomo, un'ostetrica chiamata da Giuseppe giunse nella grotta dopo la nascita di Ges\u00f9. Ella, incredula della nascita del Figlio da una donna vergine, volle toccare con mano e ne rest\u00f2 punita: rimase vittima del cosiddetto \"miracolo della mano disseccata\". Questa donna \u00e8 raffigurata con eleganti braccia bronzee e con un'aria stupita sul volto, dello stesso colore delle braccia. \u00c8 evidente che si tratta di una montanara araba.\nNell'episodio della \"Lavanda del Bimbo\", che occupa la zona in basso a sinistra, si trovano due donne, le quali sono vestite in modo molto simile a quello di Emea. Addirittura, la donna a sinistra indossa gli stessi abiti ed \u00e8 probabile che si tratti proprio della stessa persona. Qui le si vede anche la gonna rossa a righe orizzontali, stretta in vita da una cintura azzurra. La donna a destra, invece, in piedi e china sul bambino, indossa una gonna azzurra, ma per il resto \u00e8 simile a Emea. Ges\u00f9 sta in una tinozza tonda, sorretto dalla donna di sinistra, mentre quella di destra gli versa addosso l'acqua.\nPi\u00f9 a destra, sempre in primo piano, si trova Giuseppe, seduto addossato ad una porta: si trova al centro dell'intera scena. Giuseppe \u00e8 cos\u00ec testimone sia della \"Nativit\u00e0\" che dell\"Annuncio ai Pastori\" e lega in questo modo i due episodi. Il suo corpo \u00e8 rivolto verso i pastori, mentre il volto volge verso sinistra, sul Bimbo nella tinozza. Le mani dell'uomo sono estremamente espressive. Anche in questo caso Giuseppe \u00e8 privo di aureola; il nome sta scritto poco sopra la sua testa. Indossa un abito simile a quello portato nella scena dell\"Apparizione\".\nLa parte destra della scena \u00e8 occupata interamente dall'episodio dell\"Annuncio ai Pastori\" ed \u00e8 fortemente danneggiata. Si tratta di un ampio paesaggio collinoso chiuso in alto dalle possenti mura di Betlemme, a sinistra dalle rocce della grotta e a destra dall'albero posto in angolo. Sul terreno ondulato \u00e8 presente un solo albero e il gregge \u00e8 formato da due sole pecore, una che riposa e l'altra che pascola. Un grosso cane a pelo lungo annusa il terreno in primo piano, accanto a Giuseppe. In cielo, l'angelo appare, con le ali spiegate, sopra una rupe, che ne nasconde le gambe. Tiene in mano una verga e il braccio destro \u00e8 teso verso i pastori, puntando il dito in direzione di questi, come gesto di richiamo. Il primo pastore \u00e8 un vecchio, in piedi e vestito con una corta tunica bianca cinta in vita; si appoggia ad un bastone con l'estremit\u00e0 superiore ricurva verso il basso. Il bastone \u00e8 sorretto dalla mano sinistra, ma il pastore vi \u00e8 appoggiato con il gomito del braccio destro. L'altro pastore \u00e8, invece, un giovane dalla pelle bronzea come quella di Emea. Sta seduto all'ombra dell'albero poggiandosi al terreno con il gomito sinistro. Da notare che nessuno dei due pastori suona il flauto o la zampogna.\n\"Adorazione dei Re Magi\".\nLa scena \u00e8 dipinta sul muro che divide l'abside dall'aula e ne occupa tutta la parte inferiore di sinistra, contigua alla scena della \"Nativit\u00e0\". Una fascia rossa corre lungo tre lati della scena, fungendo da cornice, lasciando libero solo il lato sinistro, dove \u00e8 presente l'albero che funge da separazione/unione con la scena adiacente.\nLa scena dei Magi precede e non segue quella della \"Presentazione di Ges\u00f9 al Tempio\", lasciando tra queste due la scena della \"Nativit\u00e0\", risultando in qualche modo non in perfetto ordine cronologico.\nAd eccezione dei tre Magi, il resto della scena \u00e8 quasi esclusivamente puro disegno: contorni rossi a buon fresco disegnati sul fondo giallo-roseo, con particelle di colore presenti sparse qua e l\u00e0. Lo sfondo, difficilmente visibile, \u00e8 formato da alberi e architetture lontane. A destra si distingue bene il rialzo roccioso sul quale siedono Giuseppe e Maria (probabilmente si tratta dell'esterno della grotta di Betlemme). Questa \u00e8 l'unica scena in cui l'orizzonte si apre verso sinistra, lasciando a destra gli elementi di primo piano dell'ambientazione (la grotta). Questo perch\u00e9 a destra si trova l'arco e il pittore aveva la giustificata necessit\u00e0 di creare una chiusura.\nIl gruppo dei tre Magi occupa la met\u00e0 sinistra della scena: alla loro destra sono rappresentati due oggetti rossi, probabilmente bagagli o doni. Uno dei tre Magi si distacca dal gruppo e si presenta a Maria e a Ges\u00f9 porgendo qualcosa che oggi non \u00e8 pi\u00f9 possibile distinguere a causa della perdita del colore, ma che \u00e8 evidente si trovasse sopra un largo vassoio. Gli altri due, pi\u00f9 giovani, attendono il loro turno conversando discretamente tra di loro e tenendo fra le mani lo stesso vassoio argenteo. Le tre figure vestono tutte allo stesso modo con un drappo (\"sagum\") allacciato sulla spalla destra e una tunica chiara con maniche. Le gambe sono coperte da attillate brac\u00e6 (che oggi definiremmo pantaloni) una delle quali \u00e8 decorata con gruppi di tre perle bianche. Una cintura di stoffa (\"cingulum\") cinge la tunica in vita, molto in basso. Il copricapo \u00e8 un \"tegumen capitis\" che pu\u00f2 essere descritto come \"\"una cupola di forma cilindrica insistente sulla cervice e che si apre da un lato: un bottone, alla base del taglio, ne riunisce i lembi, mentre una falda ineguale, limitata cio\u00e8 sulla nuca ed ampia invece davanti sino alla fronte, aderisce al capo: un nastro (\"ligamentum\") pende da un lato sul collo e sulla spalla nei due Magi di sinistra, ma pu\u00f2 essere evidentemente annodato sotto il mento: nell'offerente notiamo infatti che esso aderisce alla gota scomparendo appunto sotto la gola\"\".\nLa parte destra della composizione contiene, sullo sfondo roccioso, le figure di Giuseppe e di Maria col Figlio, tutte rivolte verso il centro della scena. La Vergine siede molto in alto, ben pi\u00f9 in alto rispetto a Giuseppe (non \u00e8 tuttavia presente la cattedra monumentale, il trono su cui viene spesso raffigurata in altre composizioni, pure della stessa epoca).\n\"Presentazione di Ges\u00f9 al Tempio\".\nQuesto episodio viene molto spesso ignorato dall'antica iconografia cristiana. La scena presente in Santa Maria foris portas presenta due gruppi di figure, rappresentate senza alcuna simmetria: si tratta, a destra, di due vecchi che accompagnano Giuseppe, il quale porta tra le mani l'offerta delle colombe (ormai quasi scomparse) e segue a sua volta la Vergine.\nA sinistra la Profetessa Anna osserva la scena, mentre, davanti a lei, Simeone accoglie Maria e si protende verso il Bimbo che gli viene porto. L'episodio si svolge all'interno del Tempio, architettonicamente molto complesso: gli archi lasciano intravedere scorci di cielo, mentre il centro della scena \u00e8 costituito da un'abside decorato con un padiglione a conchiglia di colore rossastro. All'interno dell'abside non c'\u00e8 traccia dell'altare. A sinistra si trova per\u00f2 un basamento che nasconde la parte inferiore della figura di Anna.\nSimeone risulta il protagonista della scena: \u00e8 curvo e proteso verso Ges\u00f9 in un atteggiamento di riverenza e ansioso affetto. Indossa una tunica bianca e un mantello dello stesso colore, che gli copre anche la mano sinistra. L'intera figura, e in particolare la mano destra e il volto, esprimono la fatica della vecchiaia. Non presenta l'aureola, che era invece presente del sacerdote (probabilmente Zaccaria) della scena della \"Prova delle Acque\". Ai piedi di Simeone si legge la didascalia .\nLa Vergine indossa le solite vesti e presenta la solita ampia aureola. L'aureola di Ges\u00f9 lascia intravedere il dettaglio della croce, come avviene nella figura del \"Cristo Pantocratore\". Giuseppe e i due vecchi (si tratta forse di altri sacerdoti) oggi sono ridotti solo al contorno. Giuseppe ha le consuete caratteristiche (assenza di aureola) e veste i soliti indumenti. La prospettiva dell'architettura fa intendere che le figure di Giuseppe e dei due vecchi si siano arrestati presso la soglia del tempio, senza entrarvi.\nDecorazione dell'arco trionfale.\nLa parte superiore del muro dove si apre l'arco di accesso all'abside, contiene un complesso decorativo costituito da due angeli trionfanti in volo verso un'etimasia inquadrata in un tondo di 1,28 metri di diametro. Le due figure angeliche, esattamente simmetriche, sono raffigurate su sfondo giallo aureo. Quello di sinistra rappresenta l'arcangelo Michele, mentre quello di destra \u00e8 l'arcangelo Raffaele, considerati, insieme a Gabriele, pr\u00ecncipi delle milizie celesti.\nLa tunica e il pallio indossati dai due monumentali angeli sono bianchi, decorati con alcune parti color porpora, in particolare sulle spalle. In entrambe le figure, un'ala si vede in parte, nascosta dal corpo dell'angelo, mentre l'altra \u00e8 completamente dispiegata e mostra un piumaggio bianco e rosso-bruno. Nelle mani tengono due grandi globi azzurri, con ombreggiature che ne evidenziano la sfericit\u00e0. Le aste tenute nell'altra mano, non terminano a croce, ma bens\u00ec con un pomolo.\nIl tondo centrale \u00e8 di pochi centimetri pi\u00f9 piccolo rispetto a quello che racchiude il \"Cristo Pantocratore\". Esso contiene le \"insegne di Cristo\" (etimasia): sopra un seggio privo di spalliera e braccioli \u00e8 posto un grosso cuscino rosso e rigonfio simile a quello su cui siede Maria nella scena dell\"Annunciazione\". Il seggio non \u00e8 rappresentato in maniera frontale, ma leggermente inclinato e pare voler uscire dal tondo in cui \u00e8 contenuto. Sul cuscino si trova un manto di porpora sul quale \u00e8 posta una lunga croce che attraversa il diadema aureo decorato con due file di grosse perle. Il diadema \u00e8 del classico tipo tardo-romano. Non \u00e8 presente il Rotolo della Legge o il libro del Vangelo. Il libro \u00e8 invece presente sotto la finestra centrale dell'abside, sopra la quale si trova il \"Cristo Pantocratore\". Il libro \u00e8 semplicemente poggiato su un trono, raffigurazione estremamente rara.\nIl pittore ha voluto in questo modo coordinare attentamente ogni singola parte della sua opera: al centro dell'abside, in alto, ha posto il \"Cristo Pantocratore\", il Cristo storico, visibile dai fedeli gi\u00e0 dal loro ingresso nell'aula della chiesa; in basso, fuori dal ciclo narrativo e nascosto dall'altare (che oggi non \u00e8 pi\u00f9 presente) ha posizionato il libro del Vangelo, da cui procede l'autorit\u00e0 del culto e la verit\u00e0 dei misteri celebrati; infine, sopra l'arco trionfale, in posizione visibile solo a coloro che celebravano i riti nella chiesa, ha raffigurato l'etimasia, ovvero il simbolo del Cristo venturo (futuro), Re a cui gli arcangeli porgono le insegne della vittoria e del Regno dei Cieli."}
{"id": "217071", "revid": "11694", "url": "https://it.wikipedia.org/wiki?curid=217071", "title": "Premio Nobel per la Letteratura", "text": ""}
{"id": "217073", "revid": "287204", "url": "https://it.wikipedia.org/wiki?curid=217073", "title": "Bury", "text": ""}
{"id": "217078", "revid": "125354649", "url": "https://it.wikipedia.org/wiki?curid=217078", "title": "Nazionale di calcio delle Tonga", "text": "La nazionale di calcio di Tonga \u00e8 la squadra che rappresenta l'omonimo stato oceanico. \u00c8 affiliata alla FIFA e all'OFC dal 1994.\nAttualmente occupa la 202\u00aa del ranking FIFA.\nStoria.\nIl 22 novembre 2011 la nazionale di calcio tongana ha affrontato le in un incontro del primo turno delle qualificazioni alla Coppa del mondo 2014 e perdendo per 2 a 1 (reti di Ramin Ott e Shalom Luani per le Samoa e di Lafaele Moala per Tonga) ha regalato alle Samoa Americane la prima vittoria in una partita ufficiale."}
{"id": "217079", "revid": "1632387", "url": "https://it.wikipedia.org/wiki?curid=217079", "title": "Kemopetrol", "text": "I Kemopetrol sono un gruppo musicale finlandese di Helsinki. Il nome deriva dalla squadra ceca di hockey su ghiaccio \"Chemopetrol Litvinov\".\nI membri dei Kemopetrol sono la cantante Laura N\u00e4rhi, il batterista Teemu Nordman, il chitarrista Marko Soukka e il tastierista Kalle Koivisto, che \u00e8 anche il compositore delle canzoni. Lauri H\u00e4m\u00e4l\u00e4inen \u00e8 subentrato al bassista originale Kari My\u00f6h\u00e4nen, che ha lasciato la band nel luglio del 2003. Tutte le canzoni dei Kemopetrol sono scritte in inglese.\nIl primo singolo dei Kemopetrol \"Child Is My Name\" fu pubblicato alla fine del 1999 ed ebbe immediatamente grande successo. Nel 2000 vide la luce il loro primo album, \"Slowed Down\". \"Slowed Down\" contiene una mistura di generi musicali, quali rock, jazz e musica elettronica.\nNel 2001 \"Slowed Down\" fu pubblicato in una versione con due CD. Uno \u00e8 identico al primo release, l'altro CD contiene remix e performance live.\nNel marzo del 2002 venne lanciato il video \"Saw It on TV\" che anticip\u00f2 di due mesi l'uscita del loro secondo album \"Everything's Fine\", il cui sound pu\u00f2 essere definito pi\u00f9 vicino al mainstream.\nNel 2004 furono pubblicati in sequenza il single \"My Superstar\" e l'album \"Play for Me\". A causa della partenza di Kari nel luglio del precedente anno, il basso in questo album \u00e8 suonato dal produttore della band Kalle Chydenius. Kalle lascer\u00e0 il posto all'attuale bassista Lauri nell'estate dello stesso anno, in occasione dell'inizio del tour estivo.\nIl 29 marzo 2006 \u00e8 uscito il quarto album della band chiamato \"Teleport\". Dall'album \u00e8 stato pubblicato all'inizio dello stesso mese il single \"Planet\".\nLaura N\u00e4rhi lavora anche come cantante solista. \u00c8 presente con la canzone \"Se ei mee pois\" (\"non va via\"), nella colonna sonora del film finlandese \"Kuutamolla\" (\"al chiaro di luna\"). Ha anche prestato la voce per la canzone degli Alimo&amp;Control \"Tarkkaillaan\" (\"osserviamo\"). Sia \"Se ei mee pois\" che \"Tarkkaillaan\" hanno testi in finlandese."}
{"id": "217081", "revid": "536103", "url": "https://it.wikipedia.org/wiki?curid=217081", "title": "Nervo", "text": "I nervi sono strutture anatomiche del sistema nervoso periferico formate da fasci di assoni (provenienti da un gruppo di neuroni) che trasportano informazioni da o verso il sistema nervoso centrale. Il nervo contiene, inoltre, vasi sanguigni utili al rifornimento di ossigeno e nutrienti.\nNel nervo sono presenti guaine di tessuto connettivo che si fanno via via pi\u00f9 piccole, ricoprendo prima l'intero nervo poi fasci e fascetti di assoni (epinervio, perinervio ed endonervio). Il colore dei nervi pu\u00f2 variare dal bianco al grigio, a seconda della prevalenza di fibre mieliniche o amieliniche.\nLe fibre nervose possono essere efferenti ossia motorie (quando trasmettono impulsi dal sistema nervoso centrale alla periferia) oppure afferenti ovvero sensitive (quando trasmettono gli stimoli sensoriali dagli organi periferici al sistema nervoso centrale).\nI nervi possono contenere fibre efferenti, afferenti o entrambe (in caso di nervi misti).\nEsistono due tipi principali di nervi: encefalospinali e del sistema autonomo. I nervi encefalospinali (o somatici) partono dal sistema nervoso centrale e si distribuiscono ai distretti superficiali e scheletrici del corpo. I nervi del sistema nervoso autonomo (o nervi viscerali) si distribuiscono, invece, nella muscolatura liscia, nei visceri, nei vasi, nelle ghiandole e nel cuore.\nTraumatismi dei nervi periferici.\nI nervi periferici sono composti da fasci di assoni il cui nucleo si trova protetto all'interno della cavit\u00e0 vertebrale (midollo spinale), quindi una lesione del nervo non provoca la morte della cellula nervosa ma la degenerazione della parte distale al trauma (degenerazione walleriana diretta). Se non interviene un processo di rigenerazione anche la parte prossimale del nervo andr\u00e0 incontro a degenerazione walleriana.\nLa rigenerazione \u00e8 possibile se le guaine esterne al nervo rimangono integre o se vengono chirurgicamente riparate.\nLe lesioni traumatiche dei nervi sono state classificate da Seddon nel 1943 e perfezionate da Sunderland nel 1951.\nLesioni neuroaprassiche.\nLe lesioni neuroaprassiche sono quelle in cui il danno colpisce specificatamente il rivestimento mielinico delle cellule di Schwann mentre viene preservata la continuit\u00e0 assonale e le altre guaine del nervo. Clinicamente e strumentalmente la conduzione nervosa \u00e8 rallentata o assente, sebbene essa sia preservata prossimamente e distalmente alla lesione. Queste lesioni sono generalmente localizzate e rappresentano il grado pi\u00f9 lieve di lesione nervosa. Esse sono reversibili, con pieno recupero della funzione che solitamente si verifica entro settimane o alcuni mesi dal trauma. \nDiagnostica.\nL'elettromiografia ed elettroneurografia permette la diagnosi di natura del danno assonale e di controllare il decorso post operatorio per valutare la progressione della rigenerazione.\nLesioni assonotmesiche.\nLe lesioni assonotmesiche sono pi\u00f9 severe e sono caratterizzate da una interruzione degli assoni con preservazione delle guaine pi\u00f9 esterne (endonervio, perinervio ed epinervio). Si verifica una degenerazione walleriana diretta ed il recupero \u00e8 legato al processo rigenerativo assonale. Il recupero \u00e8 completo anche se i processi rigenerativi sono lenti (circa 1 mm al giorno con ampie variabilit\u00e0 da soggetto a soggetto a seconda dell'et\u00e0 e dello stato generale di salute) e legati alla distanza tra la sede del trauma e quella dell'attivit\u00e0 del nervo.\nLesioni neurotmesiche.\nLe lesioni neurotmesiche rappresentano il grado pi\u00f9 severo di lesione di un nervo periferico. Queste lesioni sono ulteriormente suddivise a seconda se \u00e8 stato leso l'endonervio (3\u00ba grado), oppure l'endonervio e il perinervio (4\u00ba grado) oppure l'interruzione \u00e8 stata totale (5\u00ba grado). In questi casi la rigenerazione spontanea \u00e8 possibile (nel 3\u00ba grado) ma improbabile a causa dei fenomeni cicatriziali che avvengono all'interno dell'epinervio, nei primi due gradi di neurotmesi, e impossibile nell'ultimo grado. Queste lesioni perci\u00f2 richiedono una riparazione chirurgica, che deve essere effettuata in tempi rapidi anche se non in urgenza e questo per evitare che insorga la degenerazione degli assoni a monte del trauma e alla conseguente disfacimento del neurone."}
{"id": "217083", "revid": "1745361", "url": "https://it.wikipedia.org/wiki?curid=217083", "title": "Librogame", "text": "Un librogame, o anche libro-gioco, \u00e8 un'opera narrativa che invece di essere letta linearmente dall'inizio alla fine, offre al lettore la possibilit\u00e0 di partecipare attivamente alla storia, decidendo tra alcune possibili alternative, mediante l'uso di paragrafi o pagine numerate. Lettori diversi (o la stessa persona in occasione di una rilettura) potranno compiere scelte diverse e ci\u00f2 condizioner\u00e0 lo svolgimento e la fine della trama. In alcuni libri-gioco \u00e8 presente anche l'elemento aleatorio, con alcuni nodi della trama che possono essere risolti da un lancio di dadi. Il genere fu principalmente popolare negli anni ottanta del XX secolo.\nDescrizione.\nNormalmente un librogioco si presenta come un libro diviso in sezioni numerate che terminano con una serie di opzioni che presentano le scelte che il lettore pu\u00f2 prendere in quel punto; ad ogni opzione corrisponde il numero del paragrafo con cui si dovr\u00e0 proseguire la lettura. Il lettore raggiunge infine un paragrafo conclusivo che porta a termine la storia. Nella maggior parte dei librigioco solo uno dei paragrafi si conclude con il \"successo\" del giocatore, mentre i restanti finali consistono in un \"fallimento\" o in un successo parziale.\nI librigioco sono di solito scritti in seconda persona, con il lettore che assume il ruolo di un personaggio, con un meccanismo simile a quello dei giochi di ruolo con la significativa differenza che si ha meno libert\u00e0 di scelta e si gioca generalmente da soli. Alcune serie permettono di giocare in pi\u00f9 di una persona in quanto le decisioni possono essere prese di comune accordo. Per superare il limite di un solo giocatore sono state pubblicate serie che permettono di giocare in gruppo (come \"Blood Sword\") o con due volumi distinti, per gestire due personaggi diversi (\"Faccia a faccia\"). Normalmente sono pubblicati in serie di diversi libri, che possono essere racconti a s\u00e9 stanti o costruire un arco narrativo che prosegue da un volume al successivo.\nEsistono principalmente tre tipi di librigioco.\nIn molti casi il librogioco si \u00e8 evoluto dalla sua forma originaria e si \u00e8 avvicinato sempre di pi\u00f9 allo schema del gioco di ruolo. Il giocatore gestisce a volte un personaggio (o una serie di personaggi) che possiede certe abilit\u00e0 riassunte in una scheda all'inizio del libro. Tale personaggio, durante la lettura del libro, pu\u00f2 incontrare dei nemici, dei mostri o altre entit\u00e0 con cui si pu\u00f2 scontrare. La risoluzione del combattimento comprende il lancio di dadi o un altro meccanismo aleatorio, per determinare il danno subito dal personaggio e quello inflitto all'avversario. A seconda del punteggio realizzato l'avversario pu\u00f2 essere sconfitto, ucciso o temporaneamente neutralizzato oppure il protagonista pu\u00f2 soccombere e in questo caso il giocatore perde la partita.\nAl posto di dadi veri molti librogame presentano due dadi nell'angolo di ogni pagina: il tiro si effettua aprendo una pagina a caso del libro. Un altro meccanismo alternativo ai dadi \u00e8 la presenza di una o pi\u00f9 pagine in cui ci sono dei numeri sparsi in modo casuale sul foglio. Il lancio del dado viene simulato puntando una matita ad occhi chiusi su un punto casuale del foglio e scegliendo il valore su cui la matita si \u00e8 posata. Questo genere di pagine sono state rese famose dalla serie \"Lupo Solitario\" con il nome di \"Tabelle del destino\".\nVisual picture gamebook.\nUna variante di librogioco sono i \"visual picture gamebook\" (\"librigioco visuali\" o \"librigioco ad immagini\") nati con la serie \"Ace of Aces\" (1980) di Alfred Leonardi. Invece di narrare una storia permettono a due giocatori di giocare un duello tra due aerei da caccia o altri mezzi volanti. I giocatori scelgono una mossa tra quelle disponibili sulla pagina in cui si trovano e la annunciano contemporaneamente, ognuno incrocia la propria mossa con quella dell'avversario, determinando gli eventuali danni subiti e la nuova pagina a cui andare.\nIl sistema di gioco incontr\u00f2 un certo successo e vennero pubblicati altri libri che usavano lo stesso sistema per simulare duelli tra guerrieri fantasy (\"Lost Worlds\") o pistoleri del Far West (\"Bounty Hunter\").\nArgomenti.\nLa trama dei librigame \u00e8 pi\u00f9 spesso di genere fantasy, ma ne esistono anche di tema storico, fantascientifico e horror; \u00e8 comunque possibile trovarne di tutti i generi fra cui il giallo, il mitologico, lo spionistico, lo sportivo e il romanzo rosa.\nSono stati anche pubblicati diversi librogame di genere erotico. Nel 1994 il francese \"Dietro le porte\" (\"Derri\u00e8re la porte\") di Alina Reyes pubblicato in Francia dalla Pocket Books France e tradotto in italiano dalla Ugo Guanda Editore. Nel 2003 la Melcher Media pubblic\u00f2 due \"Choose-Your-Own-Erotic-Adventure\" per l'etichetta Gotham Books della Penguin Books, tra cui \"Kathryn in the City\" di Mary Anne Mohanraj.\nStoria.\nPionieri e primi sviluppi (1940\u20131970).\nIl formato del librogame venne ipotizzato ancora prima che venisse creato. Nel romanzo \"Esame dell'opera di Herbert Quain\" (\"Examen de la obra de Herbert Quain\") (1941) dell'argentino Jorge Luis Borges compare un autore fittizio di romanzi, il cui romanzo \u00e8 una storia in tre parti con due bivi narrativi, dando perci\u00f2 nove possibili finali. In una sua opera successiva \"Il giardino dei sentieri che si biforcano\" (\"El jard\u00edn de senderos que se bifurcan\") Borges descrive uno scrittore cinese che si ritira in isolamento per scrivere un libro e costruire un labirinto, con la particolarit\u00e0 che le cose si combinano per cui il romanzo fittizio \u00e8 una racconto simile a un labirinto che il lettore deve ricostruire nell'ordine corretto, a differenza di un librogame moderno che spiega al lettore come essere letto.\nI racconti con bivi emersero alla fine degli anni cinquanta, sebbene avessero scopi educativi, piuttosto che narrativi. L'idea di usare libri preparati in modo speciale per permettere allo studente di imparare senza un insegnante viene accreditato allo psicologo comportamentale statunitense B. F. Skinner. La materia da apprendere viene suddivisa in \"frame\" (\"quadri formativi\") distinti. Al termine di ognuno lo studente deve scegliere una risposta tra scelte multiple. La risposta corretta rimanda al \"frame\" successivo, quelle errate a una pagina che spiega qual \u00e8 stato l'errore e che lo indirizza verso la risposta corretta. La sequenza di apprendimento \u00e8 pertanto lineare, ma il ritmo di apprendimento dipende dalle capacit\u00e0 dello studente.\nLa serie di libri interattivi TutorText pubblicata nel Regno Unito e negli Stati Uniti tra il 1958 e il 1972, usa questo metodo per insegnare una vasta variet\u00e0 di argomenti a un'udienza normale. Questi libri furono riconosciuti da Steve Jackson e Ian Livingstone come un'influenza sullo sviluppo dei loro librogame.\n\u00c8 difficile stabilire con precisione il tempo e luogo della nascita dei librogame narrativi, dato che ci furono sviluppi paralleli in diverse lingue e nazioni. Ignorando i libri di apprendimento programmato, l'idea di usare questo formato con scopi letterari sembra essere stato motivato da un aumento di interesse per la sperimentazione letteraria negli anni sessanta. Il gruppo sperimentale francese OuLiPo (\"Ouvroir de Litt\u00e9rature Potentielle\", \"officina di letteratura potenziale\") discusse del formato dei librogame con il nome di \"letteratura ad albero\". L'idea venne proposta inizialmente da Fran\u00e7ois Le Lionnais che ipotizzava un racconto giallo, ma venne implementata da Raymond Queneau nella storia breve \"Un conte \u00e0 votre fa\u00e7on\". Due altri membri del gruppo Oulipo, Paul Fournel e Jean-Pierre \u00c9nard applicarono l'idea al teatro, nell'opera \"The Theater Tree: A Combinatory Play\"\nUn altro dei primi esempi di sperimentazione della narrativi a bivi sono i lavori dello statunitense John Sladek, che pubblic\u00f2 sul numero di novembre 1969 di su \"New Worlds\" la storia breve \"Alien Territory\" (1969), suddivisa in 36 paragrafi collegati da frecce.\nQuasi nello stesso periodo ci furono altri primi sviluppi intesi come divertimento di massa, per esempio il libro \"Lucky Les: The Adventures of a Cat of Five Tales\" (1967) di E.W. Hildick permette al lettore di determinare il fato di un gatto facendo delle scelte e spostandosi alla pagina corrispondente alla scelta. Un altro dei primi esempi fu lo svedese \"Den mystiska p\u00e5sen\" (1970) di Betty Orr-Nilsson, un racconto sul furto di alcune gemme. Nel 1971, in Italia Gianni Rodari pubblica \"Tante storie per giocare\" che raccoglie i racconti per bambini che narrava in una trasmissione radiofonica, in cui permetteva al pubblico di scegliere il finale.\nDiffusione ed et\u00e0 d'oro (anni settanta e ottanta).\nRacconti a bivi.\nLa diffusione popolare dei librigame inizi\u00f2 negli anni settanta, successivamente a diversi sviluppi nei paesi anglofoni. Nel Regno Unito venne pubblicata tra il 1972 e il 1980 la serie di libri Tracker, probabilmente i primi librigame di narrativa pubblicati come serie. Complessivamente furono pubblicati dodici numeri, di vari generi, ed erano indirizzati a un pubblico di adolescenti.\nL'autore statunitense Edward Packard sostiene di aver avuto l'idea di romanzi a bivi alla fine degli anni sessanta, mentre raccontava storie ai suoi tre bambini per farli addormentare. Scrisse il suo primo libro, \"Sugarcane Island\" nel 1969, ma venne pubblicato nel 1976, come primo libro della collana \"The Adventures of You\" della Vermont Crossroads Press, che pubblic\u00f2 un unico altro libro nella collana, \"Journey Under the Sea\" di R. A. Montgomery.\nEntrambi gli autori proposero allora l'idea di creare libri interattivi alla Bantam, che nel 1979 inizi\u00f2 la pubblicazione della collana \"Choose Your Own Adventure\" (CYOA) iniziando con \"La caverna del tempo\" (\"The Cave of Time\"). La collana divenne immensamente popolare in tutto il mondo e numerosi titoli vennero tradotti in pi\u00f9 di 25 lingue. In Italia venne parzialmente pubblicata dalla Arnoldo Mondadori Editore nella collana Scegli la tua avventura nel 1986. La serie raggiunse il suo picco di popolarit\u00e0 negli anni ottanta. Fu in questo periodo che la Bantam pubblic\u00f2 diverse altre avventure interattive per sfruttare la popolarit\u00e0 di queste pubblicazioni (per esempio: \"Choose your Own Adventure for Younger Readers\", \"Time Machine\" e \"Be An Interplanetary Spy\"). Diversi altri editori statunitensi pubblicarono proprie serie. Uno dei pi\u00f9 popolari pare essere stata la TSR che pubblic\u00f2 diversi romanzi basati sui propri giochi di ruolo, la sua serie pi\u00f9 popolare fu Endless Quest, parzialmente tradotta in italiano dalla Garden Editoriale nel 1986. Un altro forte concorrente fu la Ballantine con la collana Find your Fate, che presentava avventure ambientate negli universi di Indiana Jones e James Bond. Numerose derivazioni di Choose your Own Adventure e serie concorrenti furono tradotte in altre lingue.\nNegli anni ottanta i racconti a bivi cominciarono a diffondersi anche in altre nazioni, tra cui Spagna, Francia, il Regno Unito, Reunion, Cile e Danimarca. In alcune la pubblicazione di serie tradotte e originali inizi\u00f2 diversi anni pi\u00f9 tardi. Per esempio i primi libri originali in Brasile. Edizioni tradotte di \"Choose your Own Adventure\" e altri libri occidentali comparvero nelle nazioni del blocco orientale solo dopo la caduta del socialismo reale.\nQuesto tipo di libro fu principalmente una forma di intrattenimento indirizzato ai bambini, comunque furono pubblicati anche libri con scopi parzialmente didattici (da serie di argomento storico, come la serie Time Machine a libri con temi religiosi come la collana Making Choices). Inoltre alcuni erano indirizzati ad adulti, variando da simulazioni di affari a libri erotici.\nAvventure per giochi di ruolo in solitario.\nLa prima di queste avventure ad essere pubblicate furono quelle basate sul regolamento di \"Tunnel e Troll\", iniziando con il libro \"Buffalo Castle\" (1976) pubblicato dalla Flying Buffalo, complessivamente pubblic\u00f2 24 avventure in solitario nel periodo tra il 1976-1993, continuando a mantenerne diverse in stampa.. Alcuni di questi furono pubblicati in italiano dalla Arnoldo Mondadori nella collana Tunnel e Troll tra il 1988 e il 1989. Ebbero molto successo tra i giocatori di gioco di ruolo e diversi moduli furono pubblicati anche per altri giochi, come per esempio \"The Solo Dungeon\" per \"Dungeons &amp; Dragons\".\nUn altro gioco di ruolo per cui furono pubblicati moduli in solitario fu \"The Fantasy Trip\". Il primo di questi fu \"Death Test\" (1978). Complessivamente furono pubblicate otto avventure. Si distinguono per il fatto che richiedono l'uso di una mappa esagonale e di miniature per usare il sistema di movimento e combattimento.\nAnche i giochi di ruolo in solitario ebbe un boom negli anni ottanta. Molti editori di giochi di ruolo pubblicarono avventure destinate a insegnare il sistema di gioco ai giocatori. Alcune pubblicarono linee di avventure in solitario per i propri giochi. Esempi di queste sono avventure per \"Dungeons &amp; Dragons\", \"GURPS\", \"DC Heroes\", \"Il richiamo di Cthulhu\" e per \"Uno sguardo nel buio\" (\"Das Schwarze Auge\") in Germania. Diverse avventure in solitario comparvero frequentemente in riviste professionali di giochi di ruolo e furono tradotte in altre lingue.\nLibrigame di avventura.\nLa serie pi\u00f9 popolare fu probabilmente Fighting Fantasy, pubblicata parzialmente nella collana Dimensione avventura. Il primo libro della serie, \"Lo stregone della montagna infuocata\" (\"The Warlock of Firetop Mountain\") di Ian Livingstnon e Steve Jackson fu pubblicato nel 1982 e seguito da oltre sessanta titoli, includendo diversi spinoff. I primi tre libri vendettero in Inghilterra 350.000 copie e complessivamente nel mondo sono stati venduti oltre 15 milioni di libri della linea, tradotti in 21 lingue. I librogame di avventura ebbero un boom di pubblicazioni negli anni ottanta, principalmente nel Regno Unito, negli Stati Uniti e in Francia. Serie britanniche come Fighting Fantasy e Lupo Solitario furono tradotte in molte lingue e divennero popolari in tutto il mondo.\nDagli anni novanta in avanti.\nPer l'inizio degli anni novanta i librogame avevano perso gran parte della loro popolarit\u00e0. Una delle cause spesso additate del declino, per quanto improbabile, \u00e8 l'avvento dei videogiochi, che permettono di fare sostanzialmente tutto quello che permette un librogame, con l'aggiunta di effetti visivi e sonori e di una gestione automatica delle registrazioni da tenere.\nDopo la met\u00e0 degli anni novanta sono stati pubblicati pochi nuovi librigame, tra le eccezioni degne di nota \"Life's Lottery\" (1999) di Kim Newman, un romanzo che pu\u00f2 essere letto come un librogame e decidendo il destino del protagonista o linearmente, in cui il lettore apprende gradualmente che le varie sequenze del librogame sono le fantasticherie di una donna in coma che specula su come sarebbe stata la sua vita se fosse stata un uomo.\nR. A. Montgomery inizi\u00f2 a ripubblicare alcuni \"Choose Your Own Adventure\" titoli nel 2005, insieme a alcuni nuovi titoli. Nuovi libri e serie continuano a essere pubblicati in altre nazioni. Per esempio la collana \"1000 Gefahren\" in Germania e \"T\u00fa decides la aventura\" in Spagna.\nAnche la produzione di avventure in solitario per i giochi di ruolo cal\u00f2 drammaticamente negli anni novanta, ma anche se in maniera pi\u00f9 limitata nuove avventure vengono ancora prodotte per vari sistemi. Internet ha fornito un canale di distribuzione per le avventure in solitario e ne vengono pubblicate in formati elettronici sia commerciali, che gratuiti, come per esempio i moduli dalla Dark City Games per \"The Fantasy Trip\".\nCon il calo delle vendite negli anni novanta \"Terre leggendarie\" (\"Fabled Lands\") fu l'ultima principale serie britannica di librogame d'avventura. Negli anni 2000 i libri della serie \"Fighting Fantasy\" e di \"Lupo Solitario\" vennero ripubblicati con un limitato successo commerciale. Alcuni editori nel mondo continuano a pubblicare librigame di avventura, per esempio gli autori tedeschi Wolfgang Hohlbein e Markus Heitz, e quello britannico Jonathan Green.\nDal 2017 si registra un ritorno del librogame, con nuovi editori impegnati nella pubblicazione di opere nuove e ripubblicazione di serie storiche.\nAl di fuori delle nazioni di lingua inglese.\nNonostante il dominio delle traduzioni di libri inglesi, un considerevole numero di opere originali furono scritte anche in altre lingue, come in Francia (come per esempio la serie La Saga du Pr\u00eatre Jean).\nNegli anni novanta, dopo la caduta dei regimi comunisti nell'Europa Orientale, il genere divenne molto popolare in Bulgaria per circa un decennio, sebbene in occidente avesse ormai passato il suo picco di popolarit\u00e0. Mentre vennero tradotte le serie pi\u00f9 conosciute come Choose Your Own Adventure e Fighting Fantasy, il periodo venne caratterizzato principalmente dall'opera di un alto numero di autori bulgari, alcuni dei quali molto produttivi e popolari. Poich\u00e9 le case editrici bulgare credevano all'epoca che solo degli autori occidentali avrebbero potuto vendere, praticamente tutti gli autori bulgari usarono uno pseudonimo occidentale, una tradizione che rimase nonostante la vera nazionalit\u00e0 degli autori divenne ben presto chiara al pubblico. Un fenomeno simile, sebbene in scala ridotta si verific\u00f2 in Ungheria, dove venne pubblicato un apprezzabile numero di librogame originali, la maggior parte dei quali sotto pseudonimo e con \"titoli ufficiali\" in inglese. Furono anche pubblicati diversi librogame nella Repubblica Ceca e in Russia. In Azerbaigian fu pubblicato il romanzo \"Open It's Me\" by Narmin Kamal, che poteva essere letto come 39 brevi storie sullo stesso protagonista o come un unico romanzo dall'inizio alla fine.\nIn Italia.\nEscludendo occasionali esperimenti, come il sopracitato testo di Gianni Rodari, vennero pubblicati sporadicamente alcuni librigame, come \"Avventure nell'isola\" (1982) di Edward Packard, delle Nuove Edizioni Romane, che racconta le avventure di un naufrago, mentre \"Lo stregone della montagna infuocata\" di Steve Jackson e Ian Livingstone (\"Supernova\" 1985) \u00e8 il primo librogame indirizzato a un pubblico di giovani e adulti. Ma furono pubblicazioni isolate che non ebbero un seguito.\nI primi due librogame di autori italiani vengono pubblicati praticamente in contemporanea nel 1987, con i titoli \"In cerca di fortuna\" di Andrea Angiolino e \"Il presidente del consiglio sei tu\" di G&amp;L.\n\u00c8 con la collana \"Librogame\" della Edizioni E. Elle (poi semplicemente \"EL\") di Trieste, sotto la direzione di Giulio Lughi che i librogame raggiungono una vasta notoriet\u00e0 in Italia, trasformandosi nell'arco di pochi anni in fenomeno editoriale di successo. La E. Elle pubblic\u00f2 esclusivamente traduzioni di libri di autori stranieri, con una livrea uniformata in modo da innescare il pi\u00f9 possibile nel compratore la tendenza al collezionismo. Il primo a essere pubblicato fu \"I Signori delle Tenebre\" (\"Flight from the Dark\"), il primo volume della serie Lupo Solitario, (\"Lone Wolf\"). Alcuni dei primi libri furono ristampati pi\u00f9 volte con tirature di 50.000 copie per titolo. La E. Elle, dopo aver inventato e registrato il marchio \"librogame\", rimarr\u00e0 largamente al comando del mercato nonostante i numerosi tentativi di concorrenza, tanto che \"librogame\" diventer\u00e0 sinonimo di libro-gioco e, nell'uso corrente, questo termine continua spesso ad essere utilizzato erroneamente per indicare anche i prodotti dello stesso genere ma pubblicati da altri editori.\nCome nel resto del mondo, anche in Italia il mercato dei librogame and\u00f2 in crisi a met\u00e0 degli anni novanta, di 34 serie, in Italia rest\u00f2 in vendita solo Lupo Solitario, in un'edizione con nuova grafica di copertina che per\u00f2 incontr\u00f2 un modesto gradimento di pubblico.\nL'estate 2007 ha visto l'inizio di un tentativo di rivitalizzare il comparto librogame. La casa editrice EL ha ristampato infatti i primi tre volumi della serie \"Ninja\". Inoltre, grazie alle nuove produzioni di Joe Dever, \u00e8 uscita sul finire dello stesso anno un'edizione rivisitata del primo volume di Lupo Solitario, \"I Signori delle Tenebre\", pubblicato in una nuova serie \"expanded\" e con 200 paragrafi in pi\u00f9 rispetto all'edizione originale.\nDal 2017 un'altra casa editrice, Edizioni Librarsi, si \u00e8 attivata per riportare sul mercato italiano i librogame, pubblicando serie inedite come \"Terre leggendarie\" e \"Hellas Heroes\", e ripubblicando serie storiche come \"Blood Sword\" (librogame multigiocatore) e \"Critical IF\" (romanzi a bivi).\nInfluenze.\nAlcuni videogiochi sono stati influenzati dalla struttura dei librogame. Un esempio sono i videogiochi d'avventura testuali controllati da un men\u00f9, nel quale lo schermo mostra un testo (eventualmente illustrato) e il giocatore sceglie l'azione successiva da un men\u00f9. In Giappone, il librogame diede origine alla sua trasposizione digitale in .\nAlla fine degli anni ottanta un nuovo tipo di narrazione testuale non lineare, detta addventure, venne creata da Allen Firstenberg basandosi sul concetto delle storie round robin. Questa idea ha portato alla creazioni di grandi archivi sul web di storie potenzialmente interminabili in formato ipertestuale.\nDidattica.\nLa progettazione di libri game \u00e8 anche un utile strumento didattico che permette di sviluppare le abilit\u00e0 logiche e di scrittura degli allievi. Una volta decisa l'idea iniziale, per gestire i possibili sviluppi della storia, \u00e8 utile disegnare un diagramma di flusso. Il libro pu\u00f2 poi essere realizzato in modo tradizionale o come ipertesto multimediale.\nSerie pubblicate in italiano.\nLibrogame (EL).\nLa E. Elle ha pubblicato complessivamente 34 serie di librogame per 186 volumi. Ogni serie era caratterizzata da una fascetta colorata che la distingueva dalle altre.\nGarden Editoriale.\nAvventure infinite.\nUna serie fantasy di Rose Estes originariamente pubblicata nella serie Endless Quest della TSR\nSuper Eroi Marvel.\nUna serie ispirata alle gesta dei supereroi di comics americani, da noi pervenuta solo attraverso il primo e unico numero dell'Uomo Ragno e scritto da Jeff Grubb, tra l'altro edito come supplemento al numero 6 di Avventure infinite.\nMondadori.\nScegli la tua avventura.\nLa Arnoldo Mondadori pubblic\u00f2 la collana Scegli la tua avventura, composta fino al numero 32 da volumi tradotti della collana statunitense Choose Your Own Adventure. Racconti a bivi indirizzati a un pubblico molto giovane. A partire dal numero 33 fino al termine la collana pubblic\u00f2 la traduzione dei volumi della collana Find Your Fate dedicati a Indiana Jones:\nFalcon.\nLa collana Falcon \u00e8 la traduzione dell'omonima serie statunitense, una serie di avventure incentrate su un agente speciale con abilit\u00e0 psioniche che d\u00e0 la caccia a criminali viaggiando nel tempo.\nTunnel &amp; Troll.\nTraduzione del gioco di ruolo \"Tunnels &amp; Trolls\" e di alcuni moduli di avventura in solitario:\nGalactic Foundation Games.\nSerie originale italiana, ambientata nel Ciclo della Fondazione di Isaac Asimov.\nGiunti Marzocco.\nFantastica game.\nSerie che inizialmente ha pubblicato librogame tratti da collane diverse e a partire dal numero 4 ha tradotto i librogame della serie Duel Master. Questi ultimi erano composti ognuna da due libri che dovevano essere giocati ognuno da un giocatore.\nFiaba game.\nCollana di librogame per bambini con grandi illustrazioni a colori.\nIntrepida game.\nLibrogame tratti dalla collana francese Aventures \u00e0 construire.\nQualitygame.\nI giochi del 2000.\nLa collana I giochi del 2000 della Qualitygame include, oltre a giochi di ruolo e wargame, anche diversi libri gioco.\nStoria e dossier - Storiagame.\nPubblicati come supplemento della rivista \"Storia e dossier\".\nTattica game.\nTraduzioni di librogame provenienti da collane diverse.\nMursia.\nGioca l'avventura - I fantastici 5.\nTraduzione delle collane\" Enid Blyton's Famous 5 Adventure Games\" e \"The Famous Five and You\" basate sulla serie televisiva \"La banda dei cinque\".\nEdizioni Librarsi.\nDal 2017 Edizioni Librarsi pubblica serie, nuove e storiche, di autori inglesi e italiani.\nFantasyGame.\nRealityGame\nMiniGame"}
{"id": "217084", "revid": "712828", "url": "https://it.wikipedia.org/wiki?curid=217084", "title": "Dean Thomas", "text": ""}
{"id": "217087", "revid": "339392", "url": "https://it.wikipedia.org/wiki?curid=217087", "title": "Daytona Volley", "text": ""}
{"id": "217088", "revid": "125969919", "url": "https://it.wikipedia.org/wiki?curid=217088", "title": "Nazionale di calcio di San Marino", "text": "La nazionale di calcio di San Marino \u00e8 la rappresentativa calcistica di San Marino ed \u00e8 posta sotto l'egida della Federazione Sammarinese Giuoco Calcio.\nDate le dimensioni esigue dello stato che rappresenta, la scarsa popolazione da cui si possono attingere calciatori e il livello particolarmente limitato e a carattere amatoriale del proprio campionato interno, San Marino \u00e8 una delle selezioni calcistiche nazionali pi\u00f9 modeste in assoluto dal punto di vista tecnico e in termini di risultati; essa infatti, in oltre trent'anni di attivit\u00e0, pu\u00f2 annoverare soltanto una vittoria (conseguita nel 2004 in una partita amichevole contro la rappresentativa di un altro microstato, il ), e occupa stabilmente le ultime posizioni del ranking FIFA. I giocatori schierati in campo \u2014 qualora non militino nel campionato sammarinese \u2014 giocano perlopi\u00f9 nelle serie dilettantistiche italiane.\nNella classifica mondiale della FIFA, in vigore dall'agosto 1993, ha ottenuto quale miglior risultato il 118\u00ba posto nel settembre di quell'anno, mentre il peggior piazzamento \u00e8 la 210\u00aa posizione (l'ultima), occupata al febbraio 2022.\nStoria.\nEsordi.\nLa selezione calcistica di San Marino ottiene l'affiliazione alla UEFA e alla FIFA soltanto nel 1988, dopo due anni di regime provvisorio. La prima partita ufficiale giocata da San Marino conclude con una sconfitta per 4-0 contro la nel 1990, in una partita valida per le qualificazioni al campionato europeo del 1992. In precedenza la compagine sammarinese aveva perso per 1-0 contro la squadra olimpica canadese nel 1986, ma non si trattava di una partita ufficiale.\nAnni novanta.\nLa migliore prestazione di San Marino in una gara ufficiale arriva nelle stesse qualificazioni al campionato del mondo del 1994, il 10 marzo 1993, quando la squadra del Titano riesce a pareggiare a reti inviolate contro la a Serravalle.\nSempre a quel periodo risale l'allora record della marcatura pi\u00f9 veloce nella storia degli incontri tra nazionali, detenuto da San Marino per i successivi 23 anni. In una gara valida per le qualificazioni al campionato mondiale di USA 1994, disputata allo Stadio Renato Dall'Ara di Bologna il 17 novembre 1993 contro l', l'attaccante sammarinese Davide Gualtieri va infatti a rete quando sono trascorsi appena 8,3 secondi di gioco; la partita termina poi 7-1 in favore degli inglesi. Il primato sar\u00e0 migliorato \u2014 di 2 decimi \u2014 solo il 10 ottobre 2016 dal giocatore belga Christian Benteke, nella partita - valida per le qualificazioni al campionato mondiale di Russia 2018.\nIl 10 ottobre 1998 la federcalcio sammarinese nomina ct della nazionale Giampaolo Mazza, destinato a ricoprire l'incarico per quindici anni.\nAnni duemila.\nA partire dal 1994 la nazionale sammarinese viene sconfitta in tutte le partite fino al 25 aprile 2001, quando a Riga pareggia per 1-1 contro la (per San Marino il gol \u00e8 del difensore Nicola Albani) in una partita valida per le qualificazioni al campionato del mondo del 2002.\nIl 20 agosto 2003 arriva il terzo risultato utile (il secondo in trasferta) per San Marino, anche se solo in amichevole, contro il , partita che termina con il risultato di 2-2 (prima partita in cui la squadra sammarinese riesce a realizzare pi\u00f9 di una rete) con i gol di Alex Gasperoni e Nicola Ciacci per la nazionale del Titano. L'unica vittoria della storia della nazionale sammarinese \u00e8 datata, invece, 28 aprile 2004, all'Olimpico di Serravalle, sempre in amichevole, contro il , battuto per 1-0 con rete su calcio di punizione del capitano Andy Selva.\nTrattandosi di una partita ufficiale FIFA, anche se amichevole, questa vittoria \u00e8 annoverata tra le statistiche ufficiali. Anche la peggiore sconfitta di San Marino risale a questo periodo, precisamente al 6 settembre 2006, quando a Serravalle la squadra \u00e8 battuta dalla per 0-13 in un match valido per il gruppo D delle qualificazioni a Euro 2008.\nI sammarinesi sfiorano un'altra impresa il 7 febbraio 2007, perdendo al 5' di recupero del secondo tempo in casa contro la decisamente pi\u00f9 quotata a Serravalle (2-1, con gol iniziale di Kilbane al 49', poi pareggio momentaneo di Manuel Marani all'86' e gol di Stephen Ireland al 95'), difendendosi bene e con un'Irlanda decisamente sotto tono e poco concentrata in attacco. Per lo scarso risultato i giocatori irlandesi e soprattutto il loro tecnico, Steve Staunton, sarebbero stati oggetto, al rientro a Dublino, di critiche asperrime.\nLa nazionale sammarinese conclude il girone con due reti all'attivo (la seconda contro il su calcio di punizione di Andy Selva) con zero punti ottenuti e 57 gol subiti. Per le qualificazioni dei campionato mondiale del 2010 San Marino \u00e8 inserito nel Gruppo 3 con , , , e . La squadra conclude il girone a zero punti, realizzando una sola rete (con Andy Selva, in casa, il 10 settembre 2008 contro la ) e con una differenza reti di -46.\nAnni duemiladieci.\nPer le qualificazioni al campionato europeo del 2012, la nazionale del Titano \u00e8 inserita nel gruppo E, insieme con , , , e . Non ottiene alcun punto, subendo 10 sconfitte in altrettante gare, con nessuna marcatura all'attivo e 53 reti al passivo.\nPartecipa alle qualificazioni al campionato mondiale del 2014, inserita nel Gruppo H con , , , e . Conclude il cammino senza raccogliere alcun punto, ma riuscendo a segnare una rete grazie ad Alessandro Della Valle nell'incontro perso per 1-5 contro la . La compagine di San Marino, con l'ultima sconfitta contro l', detiene il record negativo di 60 partite perse consecutivamente dal 28 marzo 2001.\nIl 17 ottobre 2013 Giampaolo Mazza, all'epoca il CT di una selezione nazionale in carica da pi\u00f9 tempo a livello europeo, si dimette dall'incarico di allenatore di San Marino dopo 84 sconfitte e un pari in partite ufficiali. La squadra rimane senza allenatore per quasi quattro mesi prima che, il 15 febbraio 2014, venga nominato Pierangelo Manzaroli come nuovo commissario tecnico.\nDopo pochi mesi, nelle qualificazioni al Campionato europeo di calcio 2016, la nazionale del Titano pareggia in casa (a Serravalle) per 0-0 contro l', ottenendo il primo punto valido per le qualificazioni continentali nella storia di San Marino. L'8 settembre 2015, nella partita persa per 2-1 in casa della , la nazionale sammarinese torna a segnare in una partita ufficiale dopo due anni, a quattordici anni dall'ultimo gol realizzato in trasferta (25 aprile 2001, contro la ).\nPartecipa alle qualificazioni al campionato mondiale di calcio 2018, dove viene inserita nel gruppo C con , , , e . Conclude all'ultimo posto nel girone, con zero punti, ma con all'attivo 2 reti realizzate, la prima contro la Norvegia, nel match perso per 4-1, grazie a Mattia Stefanelli, e la seconda meno di un anno dopo, grazie a Mirko Palazzi, a segno a Baku contro l'Azerbaigian, nella partita persa per 5-1.\nSuccessivamente San Marino prende parte alla prima edizione della UEFA Nations League, nuova competizione europea, nella quale la squadra \u00e8 inserita nel gruppo 2 della Lega D insieme con , e . A seguito della sconfitta contro il Lussemburgo, alla quarta giornata, viene eliminato, perdendo la possibilit\u00e0 di disputare i play-off, valevoli per la qualificazione al campionato europeo di calcio 2020. San Marino termina il girone all'ultimo posto, perdendo tutte le partite e subendo in totale 16 reti, a fronte di zero marcature realizzate.\nInserita nel gruppi I delle qualificazioni al campionato europeo di calcio 2020 con , , , e , la compagine biancazzurra non riesce a ottenere punti, piazzandosi ultima con 10 sconfitte in altrettante partite, un gol realizzato e 51 subiti. Il 16 novembre 2019 la squadra torna a segnare dopo oltre due anni (non accadeva da settembre 2017) nella partita persa per 1-3 in casa contro i kazaki.\nAnni duemilaventi.\nPer l'edizione della UEFA Nations League 2020-2021 viene inserita nel gruppo 2 della Lega D nel girone con e .\nDopo le prime due sconfitte a Gibilterra (1-0) e in casa contro il (0-2), riesce il 13 ottobre 2020 ad ottenere un punto proprio nella gara di ritorno a Vaduz contro la squadra del Principato, pareggiando per 0-0. La nazionale di Franco Varrella conquista cos\u00ec il suo primo punto in questa competizione, un pareggio dopo 39 sconfitte consecutive e per la prima volta nella sua storia non subisce reti in trasferta. Il risultato \u00e8 bissato il 14 novembre seguente, dove la nazionale del \"Titano\" strappa un punto con il medesimo punteggio a .\nNelle qualificazioni per il mondiale di Qatar 2022, la nazionale sammarinese torna a realizzare una rete tra le proprie mura amiche nell'incontro perso (1-7) contro la Polonia.\nConfronto con le altre nazionali.\nPartite ufficiali.\n\"Statistiche aggiornate al 15 novembre 2021.\"\nStatistica partite.\nQuesta \u00e8 la statistica di tutte le partite ufficiali giocate dalla nazionale di calcio di San Marino fino al 15 novembre 2021.\nRosa attuale.\nLista dei giocatori convocati dal CT Franco Varrella per le sfide amichevoli contro e \n\"Presenze e reti aggiornate al 23 giugno 2021\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nStaff.\nInformazioni tratte dal sito ufficiale:\nGiocatori.\nNella storia della selezione, il giocatore pi\u00f9 importante e titolato a livello di club \u00e8 stato Massimo Bonini, tra i protagonisti nella plurivittoriosa degli anni 1980: con i bianconeri ha vinto tre scudetti, una Coppa Italia, una Coppa delle Coppe, una Supercoppa UEFA, una Coppa dei Campioni e una Coppa Intercontinentale; dopo la carriera calcistica intraprese quella di allenatore, diventando il CT della nazionale sammarinese dal 1996 al 1998, e quindi quella di dirigente in seno alla FSGC. Oltre a lui si ricorda Marco Macina, che insieme con l'ex juventino \u00e8 stato l'unico calciatore sammarinese a disputare partite nella massima serie italiana, e Claudio Maiani, cresciuto nelle giovanili della Juventus con cinque campionati vinti tra Serie B e Serie C (con Cremonese, Padova, Bologna e Lanerossi Vicenza), poi nominato preparatore dei portieri della squadra bianconera.\nIl giocatore pi\u00f9 rappresentativo dei primi anni del terzo millennio \u00e8 stato Andy Selva, che ha vestito la casacca della nazionale dal 1998 al 2016; egli detiene sia il record di presenze (74) sia di reti (10) con la maglia della nazionale. Per qualche stagione \u00e8 stato in forza alla SPAL, al Sassuolo (con alcune presenze in Serie B) e al Verona in Prima Divisione.\nStadio.\nLa nazionale sammarinese gioca nel San Marino Stadium, dove giocava anche il San Marino Calcio (club militante nel sistema calcistico italiano) e dove vengono giocate dal 1986 le finali del campionato nazionale sammarinese.\nColori e simboli.\nColori.\nLa nazionale di San Marino veste i colori della bandiera della Repubblica, azzurro e bianco. La prima tinta, tipicamente declinata in una nuance chiara, domina sui completi interni, mentre le divise di cortesia sono all'opposto bianche. In alcuni casi, per i limiti dei contratti di fornitura (che dal 2007 sono mediati dal \"Kit Assistance Scheme\", un programma della UEFA che consente alle sue federazioni di minor livello di acquisire a titolo gratuito gli articoli necessari alla pratica agonistica da un produttore convenzionato), la nazionale \u00e8 altres\u00ec scesa in campo con divise blu. Negli anni 2020 l'azienda Macron ha riservato a San Marino un trattamento pi\u00f9 personalizzato, realizzando in particolare una peculiare divisa esterna nera (con le tinte repubblicane relegate alle finiture) e soprattutto, nel 2021, una speciale maglia celebrativa del 90\u00b0 anniversario di fondazione della FSGC, che riprende i colori della primissima bandiera sammarinese del 1465 (arancione, bianco e paonazzo), la quale \u00e8 stata indossata nel match del 15 novembre contro l'Inghilterra, valido per le qualificazioni ai mondiali 2022.\nSimboli ufficiali.\nFino a inizio 2021 la nazionale si riconosceva simbolicamente nell'emblema federale: lo stemma della Repubblica, racchiuso in uno scudo circolare bianco con corona azzurra recante la denominazione \"Federazione Sammarinese Giuoco Calcio\".\nNel febbraio 2021 la federazione ha rinnovato la sua identit\u00e0 visiva, separando lo stemma della parte istituzionale da quello della parte sportiva. Le selezioni nazionali hanno pertanto adottato uno scudetto dal bordo azzurro, con un taglio diagonale che va a ricreare la S di \"San\"; al suo interno sono presenti in forma stilizzata di colore azzurro le tre torri, simbolo nazionale, che vanno a ricreare la M di \"Marino\". Il simbolo si completa con la dicitura \"San Marino\" color oro posta sulla sommit\u00e0 dello scudetto.\nRecord presenze e gol.\nTabella aggiornata al 15 novembre 2021."}
{"id": "217095", "revid": "110157", "url": "https://it.wikipedia.org/wiki?curid=217095", "title": "Perth", "text": " \nPerth (IPA ) \u00e8 la capitale dell'Australia Occidentale.\n\u00c8 la quarta citt\u00e0 pi\u00f9 popolosa d'Australia nonch\u00e9 la pi\u00f9 popolosa della costa occidentale del Paese, e il suo nome \u00e8 un omaggio alla citt\u00e0 di Perth in Scozia.\nGeografia fisica.\nTerritorio.\nPerth si estende lungo i fiumi Swan e Canning, tra l'Oceano Indiano a ovest e le antiche Darling Ranges a est.\nLa citt\u00e0 si trova agli antipodi geografici di Hamilton, capitale di Bermuda.\nClima.\nPerth ha un clima temperato. L'estate \u00e8 calda, ma secca, e si estende da dicembre a marzo, con febbraio come mese generalmente pi\u00f9 caldo. Gli esperti classificano l'area di Perth come clima mediterraneo. Gli inverni, infatti, sono di solito moderatamente temperati.\nLa tabella qui sotto d\u00e0 un'illustrazione delle distribuzioni stagionali delle temperature.\nStoria.\nOrigini.\nIl luogo su cui sorge oggi Perth \u00e8 stato occupato per migliaia di anni da gruppi della trib\u00f9 Nyoongar. Di essi, e dei loro antenati, si hanno tracce risalenti a circa 40.000 anni fa.\nXVII secolo.\nNel dicembre del 1696 tre navi della flotta comandata da Willem de Vlamingh - il Nijptangh, il Geelvinck e l'Het Weseltje - ancorarono al largo di Rottnest Island. Il 5 gennaio 1697 un gruppo ben armato sbarc\u00f2 nei pressi dell'attuale Cottesloe Beach e marci\u00f2 verso est in direzione del fiume Swan vicino a Freshwater Bay. Quindi cerc\u00f2 di avvicinarsi ad alcuni Nyoongar per chiedere loro del destino dei sopravvissuti della Ridderschap van Hollant dispersa nel 1694, ma senza successo. Alla fine costoro navigarono verso nord, non prima che de Vlamingh avesse dato il nome Swan al fiume.\nFondazione.\nPerth fu fondata nel 1829 come colonia sul fiume Swan, ma crebbe molto lentamente fino al 1850, quando i galeotti furono portati qui per sopperire alla carenza di manodopera. Molti dei bei palazzi di Perth, quali la Government House e la Perth Town Hall, furono costruiti grazie al lavoro dei condannati. Nonostante ci\u00f2 lo sviluppo di Perth fu inferiore a quello delle altre citt\u00e0 dell'est, fino a che la scoperta dell'oro negli anni 90 dell'Ottocento fece aumentare la popolazione di quattro volte in un decennio, dando inizio al boom edilizio.\nEconomia.\nLa ricchezza di minerali dell'Australia Occidentale ha senza dubbio contribuito alla crescita di Perth, e intorno al 1980 la citt\u00e0 incarn\u00f2 l'ossessione del guadagno veloce di quel decennio. Un gruppo di imprenditori promosse un'immagine di Perth come di un luogo dove chiunque poteva diventare milionario. Clamorosa fu la caduta in disgrazia di Alan Bond, il magnate della birra che divenne famoso per la vittoria a sorpresa della barca da lui finanziata, Australia II, all'America's Cup del 1983. Gli scandali politici e sindacali che hanno fatto tremare la citt\u00e0 in anni recenti si sono aggiunti alla cattiva fama di Perth. Negli anni novanta, il governo liberale di Richard Court ha tenuto a lungo il potere e ha accompagnato la capitale dell'Australia occidentale ad un boom edilizio simile a quello di altre citt\u00e0 australiane. Fin dal XVIII secolo Perth \u00e8 la capitale australiana dell'industria tessile e vi hanno sede le maggiori imprese del settore.\nNegli ultimi anni Perth \u00e8 diventato il centro pi\u00f9 importante dell'Australia per l'esportazione di risorse minerarie verso la Cina.\nInfrastrutture e trasporti.\nLa citt\u00e0 \u00e8 servita dal locale aeroporto.\nLa rete metropolitana di Perth, la quale include treni di superficie, autobus, traghetti e ferrovie, \u00e8 fornita dalla Transperth che collega la citt\u00e0 alle zone limitrofe. Ci sono 70 stazioni ferroviarie e 15 stazioni degli autobus in citt\u00e0.\nNel centro della citt\u00e0 l'utilizzo dei mezzi pubblici \u00e8 gratuito e un efficiente sistema di autobus segue la direttiva est-ovest. Il maggior porto passeggeri e containers si trova a Fremantle, 19\u00a0km a sud-ovest di Perth, sulla foce del fiume Swan.\nCultura.\nIstruzione.\nUniversit\u00e0.\nPerth \u00e8 sede di quattro istituti universitari pubblici e uno privato aperti anche a studenti internazionali. Le universit\u00e0 pubbliche sono la Curtin University of Technology, la University of Western Australia, la Murdoch University e la Edith Cowan University. L'universit\u00e0 privata \u00e8 la University of Notre Dame (Perth), istituto che ha lo stesso nome di un'universit\u00e0 americana nello Stato dell'Indiana.\nSport.\nLo sport pi\u00f9 popolare a Perth \u00e8 il football australiano, con i West Coast Eagles e il Fremantle Football Club che militano nell'Australian Football League. Altre squadre di altri sport sono, tra le altre, il Perth Glory di calcio, i Western Force di rugby a 15, i Perth Wildcats di pallacanestro, i Perth Scorchers di cricket e i Western Warriors sempre di cricket che rappresentano lo stato dell'Australia Occidentale nel torneo dello Sheffield Shield.\nSociet\u00e0.\nEvoluzione demografica.\nL'area metropolitana di Perth conta circa 2 milioni di abitanti (giugno 2014), che la rendono la quarta citt\u00e0 dell'Australia. Dopo l'ultimo censimento del 2011, la Greater Perth contava 1.728.867 abitanti con un incremento della popolazione rispetto al censimento del 2006 del 14% e si prevede un aumento tra i 4,4 milioni e i 6,6 milioni entro il 2061. L\u2019ultimo censimento della popolazione si tenne nel 2016."}
{"id": "217098", "revid": "53223800", "url": "https://it.wikipedia.org/wiki?curid=217098", "title": "Lega Anseatica", "text": ""}
{"id": "217102", "revid": "125975122", "url": "https://it.wikipedia.org/wiki?curid=217102", "title": "Riccardo Misasi", "text": "Biografia.\nSi \u00e8 laureato in giurisprudenza con il massimo dei voti presso l'Universit\u00e0 Cattolica del Sacro Cuore di Milano, dove studi\u00f2 nel Collegio Augustinianum.\n\u00c8 stato consigliere comunale e nel 1958, all'et\u00e0 di 26 anni, \u00e8 stato eletto deputato per la Democrazia Cristiana.\n\u00c8 stato ministro del Commercio con l'estero dal 1969 al 1970 e Ministro della pubblica istruzione dal 1970 al 1972 e dal 1991 al 1992. Il primo Consiglio delle Comunit\u00e0 europee, e dei ministri della Pubblica istruzione riuniti in sede di Consiglio, si tenne il 16 novembre 1971, sotto la sua presidenza e alla presenza del commissario europeo per l'Industria e la Tecnologia Altiero Spinelli. Ministro degli interventi straordinari per il Mezzogiorno nel Governo Andreotti VI, si dimise il 26 luglio 1990 insieme agli altri ministri della sinistra DC per protestare contro l'approvazione della Legge Mamm\u00ec.\nA seguito dell\u2019elezione di De Mita (afferente alla Sinistra di Base)come segretario della Democrazia Cristiana nel maggio del 1982 ricopr\u00ec la carica di Capo della segreteria politica del partito, e tra il 1988 ed 1989, durante il Governo De Mita, fu Sottosegretario alla Presidenza del Consiglio.\nNel 1992, l'anno che segn\u00f3 l'inizio dell'inchiesta \"Mani Pulite\" e la fine della cosiddetta \"Prima Repubblica\", fu accusato dalla Procura di Reggio Calabria di Associazione di tipo mafioso (ex art. 416 bis codice penale) e Corruzione (ex art. 319-319 bis codice penale), ma la Camera dei Deputati neg\u00f2 la richiesta di autorizzazione a procedere all'arresto, per cui l'inchiesta fu in seguito archiviata.\nNel 1998 pubblic\u00f2 un libro sulla storia del comune d'Orvieto dal titolo \"Storia di un libero comune. Dall'esperienza antica di Orvieto provocazioni e pensieri per oggi\" (Rubbettino editore). \nMorte e dediche postume\n\u00c8 deceduto a Roma il 21 settembre 2000 all'et\u00e0 di 68 anni colto da un arresto cardiaco improvviso. Dopo la sua morte gli \u00e8 stata dedicata a Cosenza una delle principali strade cittadine, la ex via Roma ed una scuola media paritaria. In vita inoltre aveva contribuito ad aprire l'universit\u00e0 della Calabria in Rende (frazione Arcavata)."}
{"id": "217106", "revid": "775372", "url": "https://it.wikipedia.org/wiki?curid=217106", "title": "Franco Restivo", "text": "Biografia.\nEra figlio di Empedocle Restivo, giurista e deputato del Regno d'Italia. \nNel 1931 si laurea in Giurisprudenza presso l'Universit\u00e0 degli Studi di Palermo. \nNel 1943 diviene docente di Diritto costituzionale nella Facolt\u00e0 di Giurisprudenza dell'ateneo siciliano, in seguito insegna Diritto pubblico presso la Facolt\u00e0 di Economia e Commercio della stessa universit\u00e0.\nSi dedica anche all'attivit\u00e0 politica aderendo alla Democrazia Cristiana, partito per cui militer\u00e0 per tutta la vita. Fu consigliere comunale di Palermo.\nNel settembre 1947 approda all'Assemblea costituente in seguito al decesso di Diego D'Amico, ma rassegner\u00e0 le dimissioni due mesi dopo.\nPresidente della Regione.\nNell'aprile 1947 \u00e8 eletto deputato all'Assemblea Regionale Siciliana e nel maggio successivo diviene assessore regionale alle finanze e agli enti locali nelle giunte guidate da Giuseppe Alessi, mantenendo l'incarico fino al 1949.\nDal 1949 al 1955 \u00e8 presidente della Regione Siciliana in diversi governi. Rieletto ancora nel 1955, \u00e8 capogruppo del suo partito.\nDeputato e ministro.\nMembro del Consiglio nazionale della DC, torna alla politica nazionale nel 1958, allorquando si dimette dall'Ars ed \u00e8 eletto deputato alle elezioni politiche nella circoscrizione della Sicilia Occidentale, nella quale verr\u00e0 sempre rieletto.\nNella III Legislatura ricopre diversi incarichi: membro della Commissione finanze e tesoro, componente del Comitato direttivo del gruppo parlamentare della DC, e presidente della Commissione inquirente per i giudizi di accusa contro i parlamentari.\nNel 1963, all'inizio della IV Legislatura, viene eletto vicepresidente della Camera dei deputati, e presidente della Commissione bicamerale per la vigilanza sulle radiotrasmissioni. Nel 1966 entra per la prima volta in un governo, ed \u00e8 nominato ministro dell'Agricoltura nel terzo governo Moro.\nDal 1968, per quasi tutta la V Legislatura, ricopre la carica di ministro dell'Interno nel secondo Governo Leone, primo, secondo e terzo Governo Rumor e nel Governo Colombo. \nNel periodo in cui resse il dicastero dell'Interno Restivo ebbe a fronteggiare una situazione di grave deterioramento dell'ordine pubblico: strage di Piazza Fontana, aggravarsi della criminalit\u00e0 comune e mafiosa, contestazione giovanile, terrorismo politico.\nNel primo esecutivo Andreotti entrato in carica nel 1972 passa al ministero della Difesa, ma resta ministro pochi mesi.\nDal 26 ottobre 1958 al 24 giugno 1975 \u00e8 stato Presidente dell'Istituto Superiore per Imprenditori e Dirigenti di Azienda.\nMuore il 17 aprile 1976, pochi mesi prima della fine della VI Legislatura.\nLe esequie si svolsero a Palermo presso la Chiesa di San Domenico. L'orazione funebre fu pronunciata dal Senatore Giuseppe Alessi. Il Comune, mentre era in carica il sindaco Giuseppe Insalaco, gi\u00e0 stretto collaboratore di Restivo, gli intest\u00f2 una piazza del Quartiere Matteotti.\nVita privata.\nSposato con Maria Concetta Pecoraro (1913-2001), figlia del deputato Antonino Pecoraro Lombardo (Carini, 10 maggio 1871 - Carini, 18 gennaio 1939), i due ebbero otto figli. Tra cui Chiara, redattrice della casa editrice Sellerio e moglie del magistrato e politico Giuseppe Di Lello Finuoli.\nNella cultura popolare.\nRestivo \u00e8 interpretato da Fabrizio Bentivoglio nel film \"L'incredibile storia dell'Isola delle Rose\" di Sydney Sibilia (2020). "}
{"id": "217109", "revid": "92723", "url": "https://it.wikipedia.org/wiki?curid=217109", "title": "Rascia", "text": "La Rascia (in serbo \u0420\u0430\u0448\u043a\u0430, Ra\u0161ka) \u00e8 stato il nocciolo da cui si \u00e8 sviluppato poi, tra la fine del XII secolo e l'inizio del XIII, il Regno di Serbia.\nComprendeva l'area centro-meridionale dell'attuale Serbia: la regione intorno al fiume Ra\u0161ka, con la citt\u00e0 di Stari Ras, nei pressi dell'odierna Novi Pazar. La popolazione riuniva le trib\u00f9 serbe, rette dai Gran Principi di Rascia, vassalli dell'Impero bizantino.\nOggi il nome \u00e8 rimasto nel distretto di Ra\u0161ka. La Rascia \u00e8 anche chiamata Sangiaccato (in serbo \"Sand\u017eak\") dai serbi musulmani.\nStoria.\nInvitati dall'imperatore bizantino Eraclio, i Serbi abitarono gi\u00e0 nel VII secolo diversi territori balcanici, tra cui la Rascia, il quale, organizzato in un principato autonomo sotto la sovranit\u00e0 bizantina, fu guidato inizialmente dall'arconte sconosciuto che guidava le trib\u00f9 serbe nei Balcani, e forse anche dai suoi discendenti, seppur non si trovino informazioni a riguardo. Il primo sovrano serbo conosciuto fu Vi\u0161eslav (probabilmente un discendente dell'ignoto arconte), contemporaneo di Carlo Magno, che regn\u00f2 a Rascia alla fine dell'VIII secolo. I suoi discendenti ebbero difficolt\u00e0 a preservare l'autonomia della Rascia, a causa delle guerre tra Bisanzio e i Bulgari. Nel IX secolo, il pronipote di Vi\u0161eslav, Vlastimir, fond\u00f2 la dinastia Vlastimirovi\u0107, che regn\u00f2 fino al 950. Sotto il regno del figlio Mutimir, i serbi di Rascia furono cristianizzati dagli emissari bizantini, anche se il paganesimo fu ancora attivo fino all'avvento di San Sava. Nel 924, l'imperatore bulgaro Simeone annesse temporaneamente Rascia, ma alla sua morte nel 927, un discendente di Vlastimir, \u010caslav Klonimirovi\u0107, fugg\u00ec dalle prigioni bulgare e restaur\u00f2 lo stato. Appoggiato dall'imperatore romeo Costantino VII Porfirogenito, ne approfitt\u00f2 per conquistare i vicini territori serbi di Bosnia, Travunie e Pagania, e respinse pi\u00f9 volte gli ungheresi. Ma dopo la sua morte in una battaglia nel 950, la Serbia fu divisa da Bisanzio e la Rascia incorpor\u00f2 il tema della Serbia (\"thema servia\").\nPer pi\u00f9 di un secolo, la Rascia ebbe un'importanza secondaria tra gli stati serbi: guidato da uno stratega bizantino, riacquist\u00f2 il suo splendore solo alla fine dell'XI secolo. Nel frattempo, venne liberata nella prima met\u00e0 dell'XI secolo da Stefan Vojislav, principe di Diocleziano, che scacci\u00f2 l'ultimo stratega bizantino, Theophilos Erotikos. In seguito al declino della Doclea, la Rascia divenne indipendente nel 1091, durante il regno del conte Vukan, ex cortigiano e alleato del re Konstantin Bodin di Bulgaria. Dopo diverse vittorie su Bisanzio, Vukan riusc\u00ec ad allargare la Rascia a sud, comprendendo parte dell'attuale stato del Kosovo. La Rascia si estese poi a sud-est, fino al confine Ras-Zve\u010dan-Pe\u0107, ma non riusc\u00ec a oltrepassare l'antica citt\u00e0 imperiale di Lipljan, subito abbandonata per la presenza di un forte contingente bizantino.\nDopo la morte di Vukan, la Rascia, conquistata dall'imperatore bizantino Giovanni II Comneno all'inizio del suo regno, fu costretta a riconoscere l'autorit\u00e0 di quest'ultimo, nonostante una breve liberazione della citt\u00e0 di Ras dal 1127 al 1129. Durante i conflitti tra Bisanzio e Ungheria, la Rascia fu ripetutamente vittima di distruzione e saccheggio, ma nei loro sforzi per liberarsi dalla sovranit\u00e0 bizantina, i suoi conti riuscirono ad allargare le frontiere del loro territorio. La Rascia si estese quindi ad est del monte Kopaonik, coprendo la valle della Toplica, e fino alla riva sinistra della Morava occidentale, a sud fino al confine Zve\u010dan-Pe\u0107 e a nord fino al monte Jastrebac. Ma dopo la vittoria dell'imperatore Manuele I Comneno sugli ungheresi, la Rascia si trov\u00f2 completamente sottomesso e l'imperatore nomin\u00f2 i conti a suo piacimento, dal 1155 al 1163.\nNel 1163, l'imperatore affid\u00f2 il feudo di Dubo\u010dica a Stefano Nemanja, signore di un feudo principesco nel Rascia orientale, vicino alla valle della Toplica, e gli concesse il diritto di regnare come conti; questo gli diede un netto vantaggio sui suoi tre fratelli, tutti signori di altri domini dei territori serbi. Dopo gli sconvolgimenti politici, il conte di Rascia, Desa, fu cacciato nel 1165, e gli successe Tihomir, fratello di Nemanja. L'autonomia dei territori di Nemanja gli valse per\u00f2 l'opposizione dei suoi fratelli, che lo catturarono. Riuscito a fuggire, Nemanja radun\u00f2 i suoi sostenitori, scacci\u00f2 i suoi fratelli nel 1166, e si autoproclam\u00f2 conte di Rascia. Aiutato da Bisanzio, Tihomir tent\u00f2 di riconquistare la Rascia, fall\u00ec e per\u00ec in battaglia nel 1168. Nemanja cerc\u00f2 allora di liberarsi dal dominio bizantino, ma, privato dell'aiuto ungherese, dovette attendere la morte di Manuele I nel 1180 per liberare gradualmente il Rascia e radunare gli altri territori serbi, soprattutto la Dalmazia e Doclea. Alla fine dell'XI secolo, Bisanzio fu costretta a riconoscere l'indipendenza della Serbia nel 1185.\nDa questo periodo, la storia della Rascia si fonde con quella della Serbia medievale: Nemanja divenne il primo della dinastia Nemanji\u0107 in quanto assunse la corona di Re di Serbia, dal Papa, guadagnandosi l'appellativo di \"Prvoven\u010dani\" (Primo incoronato)."}
{"id": "217114", "revid": "1564499", "url": "https://it.wikipedia.org/wiki?curid=217114", "title": "Apuli", "text": ""}
{"id": "217119", "revid": "74553", "url": "https://it.wikipedia.org/wiki?curid=217119", "title": "Libro-game", "text": ""}
{"id": "217121", "revid": "34119", "url": "https://it.wikipedia.org/wiki?curid=217121", "title": "Pla", "text": ""}
{"id": "217123", "revid": "1305772", "url": "https://it.wikipedia.org/wiki?curid=217123", "title": "Peyrat", "text": ""}
{"id": "217126", "revid": "547992", "url": "https://it.wikipedia.org/wiki?curid=217126", "title": "Presidenti della Lombardia", "text": "Dall'istituzione della regione Lombardia nel 1970, in cinquant'anni alla presidenza della Giunta regionale si sono succeduti dieci presidenti. Nei primi venticinque anni venivano nominati dal Consiglio regionale. Dal 1995 l'elezione del Presidente della Regione avviene per suffragio universale e diretto."}
{"id": "217131", "revid": "1851848", "url": "https://it.wikipedia.org/wiki?curid=217131", "title": "Presidenti dell'Umbria", "text": "I presidenti della giunta regionale dell'Umbria, dalla sua proclamazione nel 1970 sino ad oggi, sono stati 8 e hanno presieduto complessivamente 14 giunte.\nCome stabilito dall'articolo 114 della Costituzione, secondo comma del testo, l'Umbria \u00e8 una regione ordinaria dotata di un proprio statuto ed ha poteri e funzioni fissati dalle leggi, dallo statuto regionale e dalla stessa Carta.\nFino al 1993 l'elezione del presidente della giunta regionale era di competenza del consiglio regionale; dal 1995 l'elezione del presidente della Regione avviene per suffragio universale e diretto.\nPresidenti.\nLe prime elezioni regionali si svolsero il 7 giugno 1970. Il presidente pi\u00f9 giovane al momento delle elezioni \u00e8 stato Pietro Conti, che ha assunto la carica a 41 anni; la pi\u00f9 anziana \u00e8 Donatella Tesei, che ha assunto la carica all'et\u00e0 di 61 anni. Germano Marri \u00e8 stato il presidente che ha presieduto pi\u00f9 giunte, eletto tre volte e con il mandato pi\u00f9 lungo, con 10 anni, 11 mesi e 6 giorni, mentre il mandato pi\u00f9 breve \u00e8 stato quello di Francesco Ghirelli (10 mesi e 9 giorni).\nIl Partito Comunista Italiano \u00e8 il partito che ha annoverato la maggior parte dei presidenti (3), avendo governato dal 1970 al 1992 con il Partito Socialista Italiano. La giunta pi\u00f9 longeva \u00e8 stata invece la prima giunta Marini, con 5 anni, 2 mesi e 1 giorno, mentre quella pi\u00f9 breve \u00e8 stata la prima giunta Ghirelli."}
{"id": "217132", "revid": "965226", "url": "https://it.wikipedia.org/wiki?curid=217132", "title": "Presidenti della Toscana", "text": "I presidenti della giunta regionale, dal 1970 al 1999, erano eletti dal consiglio regionale. In seguito alla riforma del 1999, l'elezione del presidente della Regione avviene per suffragio universale diretto."}
{"id": "217133", "revid": "125843129", "url": "https://it.wikipedia.org/wiki?curid=217133", "title": "Aeroporto di Rivolto", "text": "LAeroporto di Rivolto \u00e8 un aeroporto militare italiano situato nel Friuli-Venezia Giulia, a 20\u00a0km a sud ovest della citt\u00e0 di Udine lungo la Strada statale 13 Pontebbana, nella frazione di Rivolto del comune di Codroipo.\nDescrizione.\nL'aeroporto \u00e8 gestito dall'Aeronautica Militare ed in base al Decreto ministeriale del 25 gennaio 2008, pubblicato sulla Gazzetta Ufficiale del 7 marzo 2008, l'aeroporto \u00e8 classificato come MOB (Main Operating Base) del primo gruppo e come tale effettua esclusivamente attivit\u00e0 militari, non essendo aperto al traffico commerciale. L'aeroporto \u00e8 noto soprattutto perch\u00e9 sede delle Frecce Tricolori, la pattuglia acrobatica nazionale (PAN) italiana e costituente il \"313\u00ba Gruppo Addestramento Acrobatico\".\nSede del 2\u00ba Stormo \u00e8 intitolato a Mario Visintini, il primo degli assi dell'aviazione della Regia Aeronautica, decorato con Medaglia d'oro al valor militare, il pilota con in assoluto il maggior numero di abbattimenti in Africa Orientale tra tutte le forze belligeranti e l'asso di biplani da caccia con il maggior numero di abbattimenti della seconda guerra mondiale. Nell'aeroporto militare di Rivolto, fino al 2004, aveva sede anche il 14\u00ba Gruppo con cacciabombardieri AMX International AMX.\nDal 2011 la base \u00e8 diventata polo missilistico nazionale, mentre dal gennaio 2016 l'aeroporto di Rivolto costituisce il punto di riferimento per l'Azienda Ospedaliera Universitaria Integrata di Udine per i voli notturni in favore del Centro Regionale Trapianti del Friuli Venezia Giulia. Nel 2016 grazie all'attivazione notturna dell'aeroporto sono state salvate 16 vite. Nell'aeroporto \u00e8 presente anche un'importante stazione meteorologica del Servizio meteorologico dell'Aeronautica Militare, facente parte dell'Organizzazione meteorologica mondiale (OMM)."}
{"id": "217134", "revid": "965226", "url": "https://it.wikipedia.org/wiki?curid=217134", "title": "Presidenti della Liguria", "text": "I presidenti della giunta regionale, dal 1970 al 1999, erano eletti dal consiglio regionale. In seguito alla Riforma del 1999, l'elezione del presidente della Regione avviene per suffragio universale e diretto.\nElenco.\nI presidenti della Liguria susseguitisi dal 1970 ad oggi sono i seguenti:"}
{"id": "217136", "revid": "465169", "url": "https://it.wikipedia.org/wiki?curid=217136", "title": "Formula di struttura", "text": "La formula di struttura di una molecola \u00e8 un tipo di formula chimica che indica la natura degli atomi che compongono una molecola, descrivendone la disposizione spaziale e come essi sono legati tra loro.\nDescrizione.\n\u00c8 il miglior modo di rappresentare, su una superficie piana, la struttura atomica di una molecola.\nAd esempio, la formula di struttura dell'anidride carbonica CO2 mostra che gli atomi sono disposti linearmente, con l'atomo di carbonio che lega a s\u00e9 i due atomi di ossigeno:\nLa fedelt\u00e0 all'effettiva geometria della molecola dipende dal motivo per cui la formula viene disegnata: a volte, per esigenze tipografiche, si mantiene la correttezza della connettivit\u00e0, ma senza rendere correttamente la forma della molecola. \u00c8 il caso, ad esempio, della rappresentazione della molecola del metano CH4 in una formula a croce:\n \nL'indicazione che ad un atomo di carbonio sono legati 4 atomi di idrogeno \u00e8 corretta, ma la vera forma della molecola \u00e8 quella di un tetraedro ai cui vertici si trovano gli atomi di idrogeno e al centro l'atomo di carbonio.\nIn chimica organica \u00e8 frequente ricorrere a formule di struttura semplificate in cui la catena degli atomi carbonio \u00e8 rappresentata da una linea spezzata in cui ogni vertice \u00e8 un atomo di carbonio, omettendo gli atomi di idrogeno, scrivendo esplicitamente solo i legami doppi o tripli, e gli atomi diversi dal carbonio. Si veda ad esempio la formula di struttura dell'acido adipico:\nSe la catena di atomi di carbonio \u00e8 ciclica, viene rappresentata da un poligono regolare. Esempi sono il cicloesano, la cui formula \u00e8 sinteticamente rappresentata da un esagono e il tetraidrofurano, rappresentato da un pentagono cui un vertice \u00e8 stato contrassegnato dal simbolo dell'ossigeno.\nFormula condensata.\nLa formula condensata \u00e8 un modo alternativo e conciso di indicare la struttura delle molecole, utilizzata in particolare quando si vuole risparmiare spazio. Ad esempio, con questo genere di formula l'etanolo viene indicato come CH3CH2OH."}
{"id": "217138", "revid": "1005847", "url": "https://it.wikipedia.org/wiki?curid=217138", "title": "Presidenti del Lazio", "text": "I presidenti della Giunta regionale del Lazio, dal 1970 al 1999, erano eletti dal Consiglio regionale. Tuttavia, nel 1995, l\u2019introduzione con la legge Tatarella della quota maggioritaria per la scelta dei consiglieri aveva creato di fatto una sorta di investitura popolare del presidente, non espressamente votato dai cittadini, ma indicato come capolista di tale quota. In seguito alla legge costituzionale n. 1 del 1999, l'elezione del presidente avviene per suffragio universale e diretto, con un mandato di cinque anni."}
{"id": "217139", "revid": "57342", "url": "https://it.wikipedia.org/wiki?curid=217139", "title": "Presidenti delle Marche", "text": "I presidenti della giunta regionale, dal 1970 al 1999, erano eletti dal consiglio regionale. In seguito alla Riforma del 1999, l'elezione del presidente della Regione avviene per suffragio universale e diretto."}
{"id": "217140", "revid": "1232112", "url": "https://it.wikipedia.org/wiki?curid=217140", "title": "Presidenti del Molise", "text": "I presidenti della giunta regionale, dal 1970 al 1999, erano eletti dal consiglio regionale. In seguito alla Riforma del 1999, l'elezione del presidente della Regione avviene per suffragio universale e diretto.\nElenco.\nI presidenti del Molise susseguitisi dal 1970 ad oggi sono i seguenti:"}
{"id": "217143", "revid": "57342", "url": "https://it.wikipedia.org/wiki?curid=217143", "title": "Presidenti del Piemonte", "text": "Dal 1970 al 1995 i presidenti del Piemonte sono stati eletti dall'assemblea legislativa regionale; dal 2000 - a seguito della riforma costituzionale del 1999 - l'elezione avviene, con suffragio universale e diretto a turno unico, da parte del corpo elettorale piemontese."}
{"id": "217146", "revid": "965226", "url": "https://it.wikipedia.org/wiki?curid=217146", "title": "Presidenti della Puglia", "text": "I presidenti della giunta regionale, dal 1970 al 1995, erano eletti dal consiglio regionale.\nIn seguito alla Riforma amministrativa delle regioni a statuto ordinario del 1995, l'elezione del presidente della Regione avviene per suffragio universale e diretto."}
{"id": "217148", "revid": "1851848", "url": "https://it.wikipedia.org/wiki?curid=217148", "title": "Presidenti del Veneto", "text": "I presidenti della giunta regionale, dal 1970 al 1999, erano eletti dal consiglio regionale. In seguito alla Riforma del 1999, l'elezione del presidente della Regione avviene per suffragio universale e diretto."}
{"id": "217149", "revid": "120695156", "url": "https://it.wikipedia.org/wiki?curid=217149", "title": "LAMP", "text": "LAMP \u00e8 un acronimo che indica una piattaforma software per lo sviluppo di applicazioni web che prende il nome dalle iniziali dei componenti software con cui \u00e8 realizzata.\nComponenti.\nI componenti di base, da cui prende il nome, sono:\nApplicazioni.\nLa piattaforma LAMP \u00e8 una delle pi\u00f9 utilizzate a livello mondiale. Ognuna delle applicazioni dalle quali \u00e8 composta \u00e8 predisposta per l'eccellente funzionamento in concomitanza con le altre.\nUn pacchetto contenente tali software per diversi sistemi operativi \u00e8 XAMPP, il quale riunisce a s\u00e9 le piattaforme LAMP (o LAMPP) e WAMP (o WAMPP).\nEsempi di server LAMP sono quelli in uso da Wikipedia."}
{"id": "217150", "revid": "125750934", "url": "https://it.wikipedia.org/wiki?curid=217150", "title": "Presidenti dell'Emilia-Romagna", "text": "Il Presidente della Regione Emilia-Romagna (impropriamente detto anche \"Governatore\") rappresenta la massima carica della regione ed \u00e8 posto al vertice del governo regionale (giunta) e dell'amministrazione. Come stabilito dall'articolo 114, secondo comma della Costituzione, l'Emilia-Romagna \u00e8 una regione ordinaria dotata di un proprio statuto e ha poteri e funzioni fissati da quest'ultimo, dalle leggi dello Stato e dalla Carta stessa. I presidenti della giunta regionale, dal 1970 al 1999, erano nominati dal consiglio regionale, a sua volta eletto dai cittadini ogni cinque anni. In seguito alla riforma del 1999, l'elezione del Presidente della Regione avviene per suffragio universale e diretto. Vasco Errani risulta a oggi quello rimasto in carica per pi\u00f9 tempo, mentre l'attuale presidente \u00e8 Stefano Bonaccini."}
{"id": "217151", "revid": "1610933", "url": "https://it.wikipedia.org/wiki?curid=217151", "title": "Diamante mandarino", "text": ""}
{"id": "217155", "revid": "547992", "url": "https://it.wikipedia.org/wiki?curid=217155", "title": "Presidenti della Basilicata", "text": "I presidenti della giunta regionale, dal 1970 al 1999, erano eletti dal consiglio regionale.\nIn seguito alla Riforma del 1999, l'elezione del presidente della Regione avviene per suffragio universale e diretto."}
{"id": "217157", "revid": "287204", "url": "https://it.wikipedia.org/wiki?curid=217157", "title": "Isildur", "text": "Isildur () \u00e8 un personaggio di Arda, l'universo immaginario creato dallo scrittore inglese J. R. R. Tolkien, citato nel \"Silmarillion\", nel \"Signore degli Anelli\", nei \"Racconti incompiuti\" e in alcuni volumi della \"History of Middle-earth\". \u00c8 un Dunedain di N\u00famenor, figlio di Elendil, e fu il secondo re dei reami Numenoreani in Esilio di Gondor e Arnor. Il suo nome significa \"devoto alla luna\".\nBiografia.\nIsildur nacque nel 3392 della Seconda Era a N\u00famenor, primo figlio di Elendil figlio di Amandil, l'ultimo dei Signori di And\u00fani\u00eb. Ebbe un fratello pi\u00f9 giovane, An\u00e1rion. Isildur ebbe quattro figli, tre dei quali nati a N\u00famenor prima dell'Akallabeth e l'ultimo a Gran Burrone: Elendur, Aratan, Ciryon e Valandil.\nIn giovinezza, durante la corruzione di Sauron su N\u00famenor, Isildur ebbe la saggezza di cogliere un frutto del Nimloth, l'Albero Bianco di N\u00famenor, prima che esso venisse distrutto dal Re Ar-Pharaz\u00f4n, sotto l'influenza di Sauron, riuscendo in tal modo a preservare la sopravvivenza dell'Albero. Nella fuga dal palazzo reale, dopo aver sottratto il frutto, dovette combattere con le guardie, che si erano allertate dalla sua presenza, e venne ferito mortalmente, arrivando alla casa del padre in fin di vita. Allora il frutto, riconoscente, fece un prodigio e lo guar\u00ec del tutto. Isildur, quindi, ne piant\u00f2 il seme nel giardino della casa del nonno Amandil a R\u00f3menna.\nQuando, assieme al padre ed al fratello, Isildur abbandon\u00f2 N\u00famenor poco prima che le flotte di Ar-Pharaz\u00f4n cominciassero l'invasione di Valinor e N\u00famenor venisse conseguentemente completamente distrutta, port\u00f2 con s\u00e9 l'alberello cresciuto dal seme di Nimloth.\nGiunti nella Terra di Mezzo, il padre Elendil si stabil\u00ec a nord, fondando il reame di Arnor, mentre Isildur e il fratello An\u00e1rion si spinsero a sud, fondando il regno di Gondor. Isildur si stabil\u00ec sulla riva orientale del fiume Anduin fondando la citt\u00e0 di Minas Ithil, dove piant\u00f2 quello che poi divenne il Primo Albero Bianco di Gondor, e la provincia dell'Ithilien. Nel 3428, tuttavia, Sauron, il cui spirito era sopravvissuto alla caduta e rientrato a Mordor, inizi\u00f2 l'invasione degli Stati Liberi, e Isildur fugg\u00ec in Arnor lasciando al fratello il governo di Gondor.\nNel 3434 Isildur, insieme a suo padre e al signore degli elfi Gil-galad, torn\u00f2 al Sud al comando dell'Ultima Alleanza tra gli Elfi e gli Uomini, sfidando Sauron prima nella vittoriosa battaglia di Dagorlad, e poi sulle pendici del Monte Fato. L\u00ec trovarono la morte sia suo fratello An\u00e1rion che suo padre Elendil e il re elfico Gil-galad. Questi ultimi due riuscirono ad abbattere la forma corporea di Sauron, perendo per\u00f2 nell'impresa. Isildur ebbe la prontezza di tagliare dal dito di Sauron l'Unico Anello con ci\u00f2 che rimaneva della spada di suo padre, Narsil. Sauron fu cos\u00ec sconfitto e fugg\u00ec all'Est, garantendo pace alla Terra di Mezzo. Tuttavia, a dispetto delle raccomandazioni del sire elfico Elrond, Isildur non distrusse l'Anello ma se ne appropri\u00f2 legandolo al proprio casato. Isildur lasci\u00f2 al nipote Meneldil, figlio di suo fratello, il controllo di Gondor, ed egli ritorn\u00f2 ad Arnor con i suoi tre figli.\nLungo la strada per Gran Burrone, tuttavia, ai Campi Iridati, essi vennero attaccati dagli Orchi e i figli di Isildur furono uccisi. Isildur tent\u00f2 di fuggire; gett\u00f2 via le armi e l'armatura e si lanci\u00f2 nel fiume, infilandosi l'Anello per rendersi invisibile. Ma l'Anello scivol\u00f2 via dal suo dito e un arciere degli Orchi lo colp\u00ec alla gola, uccidendolo. Da quel momento l'Anello fu chiamato il \"Flagello d'Isildur\", e di esso si perse ogni traccia finch\u00e9 non fu ritrovato da Sm\u00e9agol. Il corpo del Re non fu pi\u00f9 ritrovato; solamente 3000 anni dopo Saruman il Bianco ritrov\u00f2 la stella di Elendil che Isildur portava, e la catenella con cui fissava l'Anello al collo.\nSolo in tre scamparono al disastro, e Othar, il suo scudiero, port\u00f2 a Gran Burrone i frammenti di Narsil e l'Anello di Barahir, affidatigli da Isildur quando ormai aveva capito che tutto era perduto.\nIsildur fu l'ultimo e il pi\u00f9 valoroso re a governare su entrambi i due regni degli Uomini, finch\u00e9 il suo discendente Aragorn - col nome di Re Elessar - non riun\u00ec i regni dopo aver affrontato l'ultima minaccia di Sauron. Dei figli di Isildur si salv\u00f2 infatti il quarto, Valandil, il quale si trovava con sua madre a Gran Burrone nel momento del disastro dei Campi Iridati.\nDa Valandil discese la stirpe regale di Arnor e, dopo la scissione di questo, quella di Arthedain, Cardolan e Rhudaur.\nAdattamenti.\nNel lungometraggio animato Il Signore degli Anelli del 1978 di Ralph Bakshi Isildur compare nel prologo dove vengono riassunti i fatti salienti della guerra contro Sauron da parte dell'ultima alleanza di uomini ed elfi e qui Isildur compare come una silhouette nera.\nNel film Il Signore degli Anelli - La Compagnia dell'Anello del 2001 di Peter Jackson Isildur viene interpretato nel prologo dal attore Harry Sinclair.\n\u00c8 uno dei quattro personaggi giocabili del videogioco . Utilizzabile inizialmente solo nel tutorial ambientato durante la battaglia di Monte Fato una volta completato il gioco \u00e8 utilizzabile in tutte le missioni. Esso in realt\u00e0 costituisce nient'altro che una skin alternativa del personaggio di Aragorn poich\u00e9 possiede le stesse identiche mosse.\nCompare anche in modo marginale nella serie di videogiochi strategici \".\n\u00c8 un antagonista nel videogioco \" sotto forma di uno dei nove Nazg\u00fbl di Sauron."}
{"id": "217161", "revid": "767487", "url": "https://it.wikipedia.org/wiki?curid=217161", "title": "Anderson Bruford Wakeman Howe", "text": "Anderson Bruford Wakeman Howe (talvolta indicato con la sigla ABWH) fu un gruppo di rock progressivo inglese nato alla fine degli anni ottanta dal tentativo di Jon Anderson di rifondare il gruppo degli Yes con la formazione del periodo classico (1971-1974).\nStoria.\nLa scelta di un nuovo nome si rese necessaria perch\u00e9 in quel periodo gli Yes, dopo essersi sciolti all'inizio degli anni ottanta, erano stati riformati da Chris Squire e Alan White, ai quali si erano uniti Trevor Rabin e Tony Kaye.\nQuesta formazione (nota ai fan col nomignolo di \"Yeswest\", da \"west\" = ovest, perch\u00e9 aveva base in California) aveva ottenuto un grande successo con l'album \"90125\", che per\u00f2 aveva costituito un drastico cambiamento dello stile del gruppo in direzione pop e commerciale. Deciso a tornare al \"progressive\" sinfonico dei tempi andati, Anderson (cantante degli Yes su tutti gli album eccetto \"Drama\" e \"Fly from Here\") chiam\u00f2 con s\u00e9 Steve Howe (che era stato chitarrista degli Yes dal 1970 al 1980), Bill Bruford (batterista degli Yes dal 1968 al 1973) e Rick Wakeman (tastierista degli Yes dal 1971 al 1974 e nuovamente dal 1975 fino al 1978). Al basso, in sostituzione di Chris Squire impegnato negli Yeswest, fu chiamato Tony Levin, che Bruford aveva conosciuto nei King Crimson (Levin e Bruford erano entrambi nella formazione dei King Crimson dei primi anni ottanta).\nGli ABWH incisero un album omonimo nel 1989, che ebbe un discreto successo e fu accolto con entusiasmo dai fan degli Yes di lunga data. Il videoclip \"Brother of Mine\", pur eccedendo di molto la durata tipica dei video musicali (circa 10 minuti), fu trasmesso con una certa frequenza su MTV.\nIl tour che segu\u00ec, intitolato \"An Evening of Yes Music Plus\", comprendeva numerosi brani classici degli Yes, seppure reinterpretati in modo in parte aggiornato, soprattutto a causa del nuovo stile di Bill Bruford, passato nel frattempo all'uso innovativo della batteria elettronica. Dal tour fu ricavato un doppio CD \"live\", \"An Evening of Yes Music Plus\", pubblicato nel 1993.\nL'uso del nome \"Yes\" in \"An Evening of Yes Music Plus\" non manc\u00f2 di suscitare qualche controversia legale con gli Yeswest. Il nome Yes, per inciso, viene talvolta citato come propriet\u00e0 di Chris Squire, mentre secondo altre fonti all'epoca era propriet\u00e0 condivisa di Howe, White e Squire. Nella scelta del nome per ABWH, Anderson aveva anche considerato \"The Affirmative\", ma l'idea parve troppo pretestuosa agli altri membri del gruppo (in seguito l'etichetta discografica Connoisseur pubblic\u00f2 una raccolta di brani solisti di membri degli Yes scegliendo proprio il titolo \"\"). Un'altra proposta, non meno curiosa, fu il nome \"No\".\nAlla fine, ABWH e Yeswest trovarono una soluzione ai loro conflitti e realizzarono insieme, col nome Yes, un album intitolato significativamente \"Union\", composto in parte da brani ABWH e in parte da brani di Rabin, Squire, White e Kaye. Il secondo album degli ABWH, il quale avrebbe dovuto chiamarsi \"Dialogue\" in onore al riavvicinamento tra i due gruppi, era gi\u00e0 in stato di preproduzione sotto forma di demo col nome We Make Believe.\nFormazione.\nCon l'apporto di:"}
{"id": "217166", "revid": "965226", "url": "https://it.wikipedia.org/wiki?curid=217166", "title": "Presidenti della Calabria", "text": "Dall'istituzione della regione Calabria nel 1970 al 1995 i presidenti venivano eletti dal Consiglio regionale, mentre dal 1995, in seguito alla Riforma amministrativa delle regioni a statuto ordinario del 1995, l'elezione del presidente della Regione avviene per suffragio universale e diretto."}
{"id": "217169", "revid": "965226", "url": "https://it.wikipedia.org/wiki?curid=217169", "title": "Presidenti della Campania", "text": "I presidenti della giunta regionale della Campania, che dal 1970 al 1999, erano eletti dal consiglio regionale, a sua volta eletto dai cittadini. In seguito alla riforma del 1999, l'elezione del presidente della Regione avviene per suffragio universale e diretto.\nElenco.\nDall'istituzione della regione Campania nel 1970, in cinquant'anni alla presidenza della Giunta regionale si sono succeduti quindici presidenti. I presidenti della Campania susseguitisi dal 1970 sono i seguenti:"}
{"id": "217171", "revid": "287204", "url": "https://it.wikipedia.org/wiki?curid=217171", "title": "Giovanni Andrea Ansaldo", "text": "Biografia.\nFiglio di un mercante (Agostino), la sua formazione si svolse sotto Orazio Cambiaso, ma \u00e8 presumibile che a Voltri (al tempo territorio della Repubblica di Genova), sia entrato in contatto con un altro noto pittore del tempo, Bernardo Strozzi, monaco nel vicino convento di Campi.\nL'opera di Ansaldo \u00e8 tipica dell'eclettismo della pittura genovese di inizio Seicento, tanto che nelle sue tele si possono trovare influenze di Rubens o di Anton van Dyck, da cui riprese la vivacit\u00e0 coloristica, dei milanesi Cerano, Giulio Cesare Procaccini e Morazzone, richiamati dall'intonazione patetica di molti suoi soggetti, ma anche di certa pittura caravaggesca. Fu a sua volta maestro di Orazio De Ferrari, Gioacchino Assereto e Bartolomeo Basso.\nUna delle sue ultime opere, ritenuta il suo capolavoro, \u00e8 la decorazione a fresco della cupola della chiesa della Santissima Annunziata del Vastato di Genova, realizzata fra il 1635 e il 1638 (conclusa poco tempo prima di morire).\nLa grande importanza di questo affresco, che raffigura il mistero dell\"'Assunzione\", \u00e8 nell'essere stata la prima vera e propria realizzazione barocca di Genova. \nAttraverso un complesso gioco di prospettive architettoniche, l'affresco riproduce l'interno di una chiesa con pianta a croce greca: al livello dell'alto tamburo \u00e8 possibile notare le quattro navate che si allungano; nell'intradosso della cupola si aprono quattro grandi arconi e attraverso uno di questi Maria - che sar\u00e0 incoronata regina della citt\u00e0 - sale al cielo per essere assunta; nel cupolino si nota il Padre Eterno che attende l'arrivo di Maria, pronto ad incoronarla.\nL'interessantissimo effetto illusionistico \u00e8 ottenuto dalle finte architetture, concepite come un diaframma tra lo spazio reale e l'illusorio spazio dipinto.\nAlla sua morte, Ansaldo \u00e8 stato probabilmente sepolto nella medesima Basilica della Santissima Annunziata del Vastato.\nUno dei suoi allievi fu il pittore genovese Bartolomeo Bassi, attivo nella prima met\u00e0 del XVII secolo, prevalentemente nel capoluogo ligure. Alcune sue opere furono realizzate mediante la tecnica della quadratura."}
{"id": "217172", "revid": "965226", "url": "https://it.wikipedia.org/wiki?curid=217172", "title": "Presidenti dell'Abruzzo", "text": "Il presidente dell'Abruzzo (ufficialmente: Presidente della Giunta regionale dell'Abruzzo) \u00e8 il capo del governo dell'Abruzzo. La sede della presidenza \u00e8 situata presso Palazzo Silone all'Aquila.\nI presidenti della giunta regionale, dal 1970 al 1999, erano eletti dal consiglio regionale. In seguito alla Riforma del 1999, l'elezione del presidente della Regione avviene per suffragio universale e diretto. Dal 23 febbraio 2019, Marco Marsilio \u00e8 presidente della regione Abruzzo.\nElenco.\nI presidenti dell'Abruzzo susseguitisi dal 1970 ad oggi sono i seguenti:"}
{"id": "217173", "revid": "709565", "url": "https://it.wikipedia.org/wiki?curid=217173", "title": "Rigel (fumetto)", "text": "Rigel \u00e8 un fumetto di ambientazione goth-dark, ambientato in epoca moderna, creato da Elena de' Grimani.\nStoria editoriale.\nDopo una prima serie di tre volumi autoprodotta dall'autrice dal '99 al 2001 che debutta a Lucca Comics, Rigel diventa un piccolo \"fenomeno editoriale\", e infatti ad appena due anni dal suo esordio, passa alla pubblicazione con Panini Comics, prima con la miniserie \"Rigel Interlunium\" che verr\u00e0 esaurita e ristampata pi\u00f9 volte (l'ultima nel 2012 in versione deluxe-variant) per poi proseguire col monografico \"Anedonia\", dando vita a un nuovo arco narrativo del personaggio. Rigel Interlunium non \u00e8 in continuit\u00e0 con l'autoproduzione.\nI titoli dei tre volumi autoprodotti sono:\nL'autoproduzione \u00e8 ormai esaurita, e alla serie prodotta da Panini Comics (\"Rigel Interlunium\", composta da quattro volumi d 96 pg. l'uno) ha partecipato anche Fabrizio Palmieri in veste di sceneggiatore.\nLa Panini Comics ha poi ristampato altre due volte la miniserie, inizialmente dopo l'immediato sold out della prima edizione, e nuovamente nel 2012, dedicandole un'edizione variant con sedici tavole e due copertine inedite.\nL'autoproduzione di Rigel \u00e8 stata pubblicata sotto l'etichetta Anatema. \u00c8 composta da tre volumetti pi\u00f9 uno \"spin-off\" intitolato \"T\u00ecnebra\".\n\"Interlunium\" \u00e8 stata prodotta da Panini Comics, sotto l'etichetta Cult Comics ed \u00e8 composta da quattro volumi editi dal 2002 e il 2004. La serie Interlunium, anche se riprende alcuni personaggi dall'autoproduzione, \u00e8 da considerarsi completamente separata da essa. Tra l'autoproduzione ed Interlunium, infatti, non c'\u00e8 continuity. Anche lo stile grafico cambia molto\nAlla serie ha fatto seguito nel 2014 il volume autoconclusivo \"Anedonia\", composto da 144 pagine pubblicato sempre da Panini Comics nel 2014 e interamente sceneggiato e disegnato da Elena de' Grimani. I vecchi personaggi, per quanto non citati in questo monografico (a parte il gatto-famiglio \"Sortilegio\") sono sempre comunque presenti nell'ambientazione del fumetto. Si tratta quindi di un'evoluzione del personaggio a livello caratteriale, ma non di un azzeramento dell'ambientazione originale: nulla di quanto accaduto in Interlunium \u00e8 negato o cancellato. Il volume autoconclusivo \"Rigel-Anedon\u00eca\" vuol quindi essere semplicemente la narrazione della fase di passaggio e cambiamento della natura di Rigel tra i due archi narrativi: il vecchio corso, e quel che in futuro verr\u00e0. La band metal Rammstein ha autorizzato l'uso integrale del testo di \"Sonne\" per un'intera sequenza dell'albo.\nAltri episodi di Rigel sono stati pubblicati nelle riviste antologiche \"Vampiri\" e \"Concrete\" edite da Absoluteblack.\nNel 2008 un albo monografico speciale con Rigel come protagonista dal titolo \"Gioco di Sangue\", viene pubblicato da Cartoon Club come \"one shot\" per la fiera \"Rimini Comix\".\nPersonaggi.\nRigel.\nRigel \u00e8 una vampira di circa otto secoli.\n\u00c8 una prescelta dal fuoco. Possiede, cio\u00e8, dei poteri particolari dovuti ad un sangue particolarmente potente e raro (solo sette bambine per ogni generazione hanno questo tipo di sangue). A causa di questo i suoi genitori, accusati di stregoneria, furono bruciati sul rogo quando lei era molto piccola. O almeno questa \u00e8 la versione che le \u00e8 sempre stata raccontata, in quanto Rigel ricorda molto poco del suo passato da umana.\nContinu\u00f2 a vivere con gli zii insieme al fratello Caleb (del quale, da quando \u00e8 una vampira, non conserva alcun ricordo) e al gatto Sortilegio. Nel frattempo uno stregone e vampiro, Artemius, cominci\u00f2 a studiarla, presentandosi a lei come amico immaginario e finendo, una volta cresciuta, per innamorarsene. Alla morte (per cause ancora sconosciute ai lettori) di Caleb, Rigel tent\u00f2 il suicidio Fu ritrovata quasi esangue da Artemius, che, per non perderla, la trasform\u00f2 in vampiro. Per permettere questo, dato che il sangue rimasto a Rigel non bastava, Sortilegio le don\u00f2 met\u00e0 della sua anima.\nEssendo un personaggio creato dall'autrice nel 1999, col passare degli anni e delle pubblicazioni, Rigel ha sub\u00ecto varie evoluzioni sia grafiche che di carattere.\nNel monografico \"Rigel-Anedon\u00eca\" uscito nel 2014 sempre per Panini Comics, la vampira riesce infatti a rendersi libera dalla sua \"parte umana\" dopo dieci anni di \"torpore\". Ambientazione e comprimari resteranno gli stessi (per quanto in questo monografico si veda solo Sortilegio), e il \"mondo\" del personaggio resta lo stesso di \"Rigel-Interlunium\". \u00c8 la natura del personaggio a mutare, senza che nulla di ci\u00f2 che \u00e8 narrato in \"Interlunium\" venga negato o cancellato, comprimari, coprotagonisti ed ambientazione compresi. Di fatto, \"Rigel-Anedon\u00eca\" \u00e8 un albo di passaggio tra il vecchio e il nuovo arco narrativo.\nCome ben specificato nell'introduzione dell'albo, non a caso questo monografico si intitola \"Anedonia\": questa storia di passaggio infatti altro non vuol essere se non una metafora della depressione, su come spinga a chiudersi verso il mondo (Rigel infatti \"scompare\" nascondendosi sotto terra per dieci anni, lasciandosi andare a un \"torpore\" come chiara volont\u00e0 di chiusura verso il mondo esterno, e allo stesso tempo \"chiude\" metaforicamente la sua parte umana - ci\u00f2 che la rendeva capace di provare sentimenti ed emozioni - in una \"sfera di vetro\" che la isola da tutto, e continua cos\u00ec a vivere nel mondo reale senza essere per\u00f2 pi\u00f9 in grado di provare nulla, proteggendosi cos\u00ec dal dolore... ma anche dalle sensazioni positive)."}
{"id": "217176", "revid": "767487", "url": "https://it.wikipedia.org/wiki?curid=217176", "title": "The Beta Band", "text": "The Beta Band \u00e8 stato un gruppo musicale scozzese formatosi nel 1996. Sono stati acclamati dalla critica raggiungendo in pochi anni lo status di cult band. Il loro stile \u00e8 stato descritto come \"folktronica\", una miscela di folk, scozzese, elettronica, rock, trip hop e jamming sperimentale.\nThe Beta Band si \u00e8 sciolta nel 2004. Nel corso della loro carriera sono stati acclamati e confrontati sia dagli Oasis, che dai Radiohead\nStoria.\nFormazione e primi lavori (1996-1997).\nThe Beta Band si \u00e8 formata nel 1996, intorno ai musicisti di St Andrews Steve Mason (voce, chitarra) e Gordon Anderson. I due avevano intenzione di chiamare il loro gruppo The Pigeons, ma in seguito cambiarono idea. Quando misero insieme le canzoni per il loro EP di debutto Champion Versions, si aggregarono a loro Robin Jones (batteria), John Maclean (DJ, campionatore, tastiere) e Steve Duffield (basso). Mentre vivevano in un appartamento a Shepherd's Bush incontrarono Phil Brown, che dopo aver sentito la loro demo decise di portarla a Miles Leonard, che prontamente ingaggi\u00f2 la band. Duffield lasci\u00f2 la band subito dopo aver registrato Champion Versions, mentre non molto tempo, a seguito dell'ingaggio presso Regal/Parlophone, Anderson si ammal\u00f2 e lasci\u00f2 la band. I membri rimanenti aggiunsero l'inglese Richard Greentree per suonare il basso e consolidarono la loro formazione.\nThe Three EPs (1998).\nChampion Versions fu pubblicato nel luglio 1997 con il plauso della critica non solo per la musica, ma anche per l'innovativo design della copertina del disco (opera di John Maclean).\nNel 1998 seguirono altri due EP: The Patty Patty Sound a marzo e Los Amigos del Beta Bandidos a luglio. Gli EP sono stati tutti oggetto di ampi elogi critici, e tutti e tre sono apparsi sulla raccolta The Three E.P.'s collection, appropriatamente intitolata The Three E.P.'s nel settembre 1998. La compilation \u00e8 stata valutata da Pitchfork nella Top 10 degli album dell'anno. La canzone 'Dr Baker' \u00e8 apparsa nella colonna sonora acclamata della prima serie Trigger Happy TV mentre la rivista Q. inser\u00ec' la compilation nella classifica dei pi\u00f9 grandi album Britannici della storia al 74\u00ba posto\nThe Beta Band (Album) (1999).\nLa band ha presto iniziato a lavorare alla loro prima registrazione di un album, attingendo come fonti d'ispirazione al reggae giamaicano, al film di Disney The Black Hole e a \"Total Eclipse of the Heart\" di Bonnie Tyler. Il disco, intitolato The Beta Band, \u00e8 uscito nel giugno 1999. Il primo brano, \"The Beta Band Rap\", raccontava il retroscena della band attraverso l'alternanza di brani pop, rap e rockabilly. L'album era pi\u00f9 variegato dal punto di vista stilistico rispetto agli EP inizialie venne ben accolto, ma la stampa generalista divenne decisamente negativa quando la band annunci\u00f2 il proprio disprezzo per il disco, affermando che le scadenze irragionevoli e il budget ristretto di Regal avessero impedito loro di perfezionare le loro improvvisazioni in canzoni coerenti. Sempre nel giugno dello stesso anno la band fece un tour di quattro tappe negli Stati Uniti\nLa band torn\u00f2 in studio per registrare il doppio singolo \"To You Alone\"/\"Sequinsizer\" (registrato dal futuro produttore dei The Go! Team Gareth Parton) ed \u00e8 stato pubblicato il 24 gennaio 2000. Il singolo fu accolto favorevolmente ed \u00e8 stato considerato come un ritorno alla forma originaria della band; L'NME ne fece il suo \"Single of the Week\", e in seguito lo selezion\u00f2 come uno dei 50 pi\u00f9 grandi singoli del 2000 nei loro premi di fine anno. \"To You Alone\" \u00e8 stata anche inclusa nella colonna sonora del remake del 2000 della serie televisiva Randall and Hopkirk (Deceased).\nIn quel periodo la musica della band fu anche inserita in una scena del film Alta Fedelt\u00e0 (basato sull'omonimo romanzo di Nick Hornby), uscito a fine marzo 2000 negli Stati Uniti e a luglio nel Regno Unito. Nel film di Stephen Frears, il proprietario di un negozio di dischi interpretato da John Cusack cita la band (\"Ora vender\u00f2 cinque copie di The Three E.P.'s dei The Beta Band\") e suona un minuto circa della canzone \"Dry the Rain\". Questo ha esposto la band a una vasta gamma di nuovi ascoltatori, in particolare negli Stati Uniti.\nHot Shots II (1999 - 2001).\nA seguito di una breve pausa, la band gradualmente torn\u00f2 in studio, questa volta reclutando il produttore britannico Colin Emmanuel, alias C-Swing, per supervisionare il processo. L'album, Hot Shots II, apparso a met\u00e0 del 2001, fu accolto calorosamente da critica e fan, sacrificando gran parte della sperimentazione del primo album per una struttura pi\u00f9 pop.\nDall'album uscirono altri due singoli: \"Human Being\" nell'ottobre 2001 e \"Squares\" nel febbraio 2002 (con il brano I Monster a lungo fuori dalle classifiche). La band intraprese un lungo tour per sponsorizzare l'album, sostenendo perfino i Radiohead. Nell'agosto 2002, sono entrati al terzo posto nella lista di \"50 Bands to See Before You Die\" della rivista Q.\nHeroes To Zeroes e scioglimento (2001 - 2004).\nLa band ha iniziato le sessioni di demo per il loro terzo album nel settembre 2002. Sono entrati in studio con il produttore Tom Rothrock nel 2003 e hanno completato una serie di brani; tuttavia, n\u00e9 la band n\u00e9 i dirigenti della Regal sono stati soddisfatti dei risultati. Il produttore Nigel Godrich \u00e8 stato chiamato per mixare l'album, che \u00e8 fu finalmente completato all'inizio del 2004. Il singolo Lead, \"Assessment\", \u00e8 stato pubblicato il 12 aprile 2004, seguito dall'album Heroes to Zeros il 26 aprile.\nLa band ha annunciato la sua rottura sul loro sito web il 2 agosto 2004, citando il discorso finanziario con la loro etichetta, a cui doveva 1,2 milioni di sterline, come principale movente della loro decisione. A novembre si sono esibiti al Summer Sundae festival e sono partiti per un tour d'addio. Il loro ultimo spettacolo \u00e8 stato al Liquid Rooms di Edimburgo il 5 dicembre 2004.\nIl 3 ottobre 2005, la band ha pubblicato un DVD su 2 dischi, The Best of The Beta Band - Film, con la maggior parte dei video della band e una selezione di cortometraggi, filmati televisivi, documentari e quattro canzoni registrate dal vivo allo Shepherds Bush Empire il 29 novembre 2004, una delle ultime performance della band. Nello stesso giorno \u00e8 uscito anche un set di due CD, The Best of The Beta Band - Music, comprendente una compilation di registrazioni in studio e un disco contenente il concerto dello Shepherds Bush.\nDalla scissione, Steve Mason ha pubblicato musica con il suo progetto solista King Biscuit Time, oltre ai nuovi progetti Black Affair e Good Face. Nel maggio 2010 ha pubblicato il primo disco a suo nome intitolato \"Boys Outside\". Robin Jones e John Maclean sono diventati The Aliens insieme all'ex membro della Beta Band Gordon Anderson (alias Lone Pigeon), mentre Richard Greentree sta lavorando con la sua nuova band The General and Duchess Collins.\nIl 29 settembre 2017, Because Music ha accettato di acquisire il catalogo posteriore della Beta Band dalla Warner Music Group, insieme a due EP del progetto King Biscuit Time di Mason."}
{"id": "217185", "revid": "84184", "url": "https://it.wikipedia.org/wiki?curid=217185", "title": "Canberra", "text": "Canberra (: ; in inglese , [k\u00e6\u0303\u02d0mb\u0279\u0259]) \u00e8 la capitale dell'Australia e, con la sua popolazione di 410.301 abitanti, \u00e8 anche la maggiore citt\u00e0 dell'entroterra australiano.\nAmministrativamente coincidente con il territorio della capitale australiana (\"Australian Capital Territory\", ACT), urbanisticamente ne occupa in realt\u00e0 soltanto il settore settentrionale, la restante parte \u00e8 pressoch\u00e9 disabitata. L'ACT \u00e8 completamente circondato dallo Stato del Nuovo Galles del Sud, senza alcuno sbocco sul mare. Canberra si trova a 300 km a sud-ovest di Sydney e a 650\u00a0km a nord-est di Melbourne.\nLa zona dove sorge fu scelta come sede della capitale nazionale nel 1908 e, come Brasilia e poche altre capitali del mondo, fu una citt\u00e0 appositamente progettata per questo scopo. Il concorso internazionale indetto per la sua realizzazione fu vinto dagli architetti statunitensi Walter Burley Griffin e Marion Mahony Griffin, di Chicago, e i lavori di costruzione iniziarono il 20 febbraio 1913. La struttura della citt\u00e0 fu fortemente influenzata dal movimento delle \"citt\u00e0 giardino\" ed include vaste aree di vegetazione spontanea, che hanno valso a Canberra il soprannome di \"capitale del \"bush\"\". Nonostante la sua crescita sia stata rallentata dalle due guerre mondiali e dalla Grande depressione economica del 1929, Canberra emerse come una citt\u00e0 in pieno sviluppo dopo la seconda guerra mondiale.\nCome sede del governo australiano, Canberra \u00e8 sede del Parlamento, dell'Alta Corte d'Australia e di numerose altre istituzioni governative. Sede anche di numerose organizzazioni sociali e culturali di importanza nazionale. Il governo federale contribuisce alla maggior parte del prodotto interno lordo cittadino ed \u00e8 il maggior datore di lavoro della citt\u00e0. Canberra \u00e8 inoltre meta di viaggi turistici nazionali ed internazionali.\nLa maggior parte degli australiani pronuncia il nome in due sillabe, come /\u02c8k\u00e6n.b\u0279\u0259/ o /\u02c8k\u00e6m.b\u0279\u0259/. Una minoranza lo pronuncia come /\u02c8k\u00e6n.b\u0259.\u0279\u0259/; la pronuncia /k\u00e6n.\u02c8be.\u0279\u0259/ \u00e8 considerata scorretta, anche se probabilmente \u00e8 la pi\u00f9 vicina all'origine etimologica del nome.\nStoria.\nPrima dell'insediamento europeo, l'area su cui oggi sorge Canberra era abitata dalle popolazioni aborigene Ngunnawal e Walgalu, confinanti con gli Ngarigo a sud-est, i Gundungurra a nord, gli Yuin sulla costa e i Wiradjuri a ovest.\nProve archeologiche dimostrano, per l'area di Canberra, una continuit\u00e0 abitativa di almeno 21.000 anni. Il nome \"Canberra\" deriva sia dal nome inglese della localit\u00e0 \"Canberry\" che dalla parola Ngunnawal \"Kambera\", che significa \"luogo d'incontro\". Il nome Ngunnawal sembra riferirsi al fatto che la zona ospitasse un \"corroboree\", una cerimonia ricorrente, tenuta durante la migrazione stagionale degli Ngunnawal per festeggiare il transito primaverile degli sciami delle farfalle Bogong.\nL'esplorazione e la colonizzazione europea dell'area ebbero inizio attorno al 1820 e la regione fu interessata da quattro spedizioni esplorative tra il 1820 ed il 1824. Il primo insediamento europeo nell'area risale probabilmente al 1824, quando alcuni allevatori alle dipendenze di Erik Sigleish costruirono una locanda su quella che oggi \u00e8 nota come la penisola di Acton. Sigleish acquist\u00f2 formalmente la fattoria nel 1826 e nomin\u00f2 la tenuta \"Canberry\".\nLa popolazione europea crebbe lentamente durante il XIX secolo, mentre la popolazione nativa diminuiva, anche a causa del morbillo e della varicella. Nell'arco di cinquant'anni la popolazione indigena risult\u00f2 quasi completamente assimilata nella cultura europea, anche attraverso matrimoni misti.\nIl passaggio da area rurale del Nuovo Galles del Sud a capitale nazionale inizi\u00f2 durante i dibattiti sulla costituzione della federazione australiana, nel tardo XIX secolo. Al termine di una lunga disputa che vedeva Sydney e Melbourne contrapposte nel ruolo di pretendenti al titolo di capitale, fu raggiunto un compromesso: Melbourne sarebbe stata capitale \"ad interim\", mentre una nuova capitale sarebbe stata costruita nell'area tra le due citt\u00e0. Il sito di Canberra fu scelto nel 1908 come risultato di un'indagine governativa condotta da Charles Scrivener. Il governo del\nNuovo Galles del Sud cedette al governo federale l'area, che divenne il \"Federal Capital Territory\", il primo gennaio del 1910; il governo federale indisse nell'anno successivo un concorso internazionale per la progettazione della citt\u00e0. Il progetto di Walter Burley Griffin fu scelto nel 1913, Griffin fu nominato direttore generale dei lavori e la costruzione ebbe inizio. Il nome della citt\u00e0 fu assegnato ufficialmente da Lady Denman (Nata Gertrude Mary Pearson), moglie del Governatore Generale dell'Australia, Lord Thomas Denman, durante una cerimonia tenutasi il 12 marzo 1913 a Kurrajong Hill, da allora Capital Hill e attuale sito su cui sorge l'edificio del Parlamento australiano.\nIl \"Canberra Day\", l'anniversario della fondazione, \u00e8 una pubblica festivit\u00e0 regionale dell'Australian Capital Territory, che cade il secondo luned\u00ec di ogni mese di marzo.\nIl governo federale si insedi\u00f2 a Canberra il 9 maggio 1927, con l'apertura del parlamento provvisorio. Da qualche giorno il primo ministro, Stanley Bruce, era entrato nella nuova residenza: \"The Lodge\". Nel 1928 venne adottato l'attuale stemma della citt\u00e0, il cui motto originale in latino \"pro rege lege et grege\" possiamo tradurre al momento come \"per il re, la legge e il popolo\", con il cigno nero australiano a rappresentare la popolazione aborigena e il cigno reale europeo i coloni, messi come supporti allo scudo dello stemma, simbolicamente alla Capitale.\nLa costruzione e il popolamento della capitale prosegu\u00ec nella sua fase finale affiancata ai lavori per la costruzione e il varo dell'incrociatore omonimo, HMAS Canberra (D33), con il quale condivise anche lo stemma e il motto.\nLo sviluppo della citt\u00e0 fu significativamente rallentato dalla depressione economica degli anni trenta e dalla seconda guerra mondiale. Alcuni dei progetti pianificati per l'epoca, come la realizzazione delle cattedrali anglicana e cattolica, non furono mai completati. Lo sviluppo di Canberra prese ritmo dopo la seconda guerra mondiale, portando ad una crescita che super\u00f2 le previsioni del progetto iniziale.\nIl 27 gennaio 1972 venne piantata in fondo alla scalinata del parlamento la \"Aboriginal Tent Embassy\", la \"tenda dell'ambasciata aborigena\", creata per dare attenzione ai diritti delle popolazioni native australiane ed alle questioni legate alla propriet\u00e0 delle terre.\nIl 9 maggio 1988 un nuovo definitivo palazzo del parlamento \u00e8 stato inaugurato sul Capital Hill, in occasione delle celebrazioni per il bicentenario dell'Australia. Il parlamento federale si \u00e8 da allora spostato nella nuova sede; il parlamento provvisorio \u00e8 oggi noto come \"il vecchio parlamento\".\nNel dicembre del 1988, all'Australian Capital Territory fu concessa una totale autonomia attraverso una legge del parlamento che ne fece un'entit\u00e0 politica direttamente dipendente dalla corona britannica. Le prime elezioni regionali, tenutesi nel febbraio del 1989 portarono all'elezione di un'assemblea legislativa di 17 membri che si insedi\u00f2 l'11 maggio 1989 nella sede di London Circuit Civic. La maggioranza dell'assemblea and\u00f2 all'Australian Labor Party ed il suo primo ministro, Rosemary Follett, entr\u00f2 nella storia australiana come la prima donna a capo di un governo regionale.\nIl 18 gennaio 2003 alcune zone di Canberra furono colpite da un incendio boschivo che ha distrutto 491 case e ucciso quattro persone. Circa 200 case sono andate distrutte nel solo quartiere di Duffy. Il fuoco ha distrutto anche i principali telescopi e laboratori dell'osservatorio universitario di Mount Stromlo.\nGeografia fisica.\nTerritorio.\nCanberra occupa un'area di 805,6\u00a0km\u00b2 ed \u00e8 situata vicino alla catena montuosa Brindabella, a circa 150 chilometri di distanza dalla costa orientale australiana. La sua altitudine \u00e8 compresa tra i 550 ed i 700 metri sul livello del mare.\nIl suo punto pi\u00f9 elevato \u00e8 il Monte Taylor, una delle ampie colline del gruppo che comprende anche i monti Ainslie, Mugga e Black Mountain. I boschi circostanti ed il bosco su cui Canberra fu originariamente costruita sono una combinazione di savana di eucalipti, macchie di boscaglia, palude e foresta di eucalipti.\nIl fiume Molonglo attraversa Canberra ed \u00e8 stato imbrigliato in dighe per formare il lago sito nel centro cittadino, il lago Burley Griffin. Il Molonglo quindi affluisce nel Murrumbidgee a nord-ovest della citt\u00e0, il quale scorre lungo la periferia sud-occidentale di Canberra. Il fiume Queanbeyan confluisce nel Molonglo nella localit\u00e0 di Oaks Estate, appena all'interno dei confini della regione.\nIl Molonglo ed il Murrumbidgee raccolgono le acque di numerosi fiumi minori, tra cui il Jerrabomberra e lo Yarralumla. Due di questi, il Ginninderra e il Tuggeranong, sono stati a loro volta sbarrati da dighe per formare bacini artificiali. Fino a tempi recenti, il fiume Molonglo ha una storia di alluvioni a volte mortali, la stessa piana oggi occupata dal lago era una piana alluvionale.\nClima.\nPer via della sua posizione in altura e della distanza dalla costa, a differenza della altre grandi citt\u00e0 australiane il cui clima \u00e8 mitigato dalla vicinanza del mare, Canberra ha quattro stagioni ben distinte. \u00c8 nota per le sue estati calde e secche e per gli inverni nebbiosi con frequenti gelate.\nSecondo l'Australian Bureau of Meteorology, gennaio \u00e8 il mese pi\u00f9 caldo di Canberra, con una media delle temperature massime attorno a 27,7\u00a0\u00b0C. Il record di caldo \u00e8 stato toccato il 1\u00ba febbraio 1968, con 42,2\u00a0\u00b0C. Luglio \u00e8 il mese pi\u00f9 freddo, con una media delle temperature massime attorno a 11,2\u00a0\u00b0C ed una media delle temperature minime di circa -0,2\u00a0\u00b0C. Il record di freddo \u00e8 stato registrato l'11 luglio 1971, con -10\u00a0\u00b0C.\nCirca un inverno ogni tre si assiste a lievi nevicate, che generalmente sono localizzate e poco durevoli. Si registrano temporali tra ottobre e marzo, con una piovosit\u00e0 annua di 623 mm che ha i suoi picchi in primavera ed estate (180,6\u00a0mm e 168,1\u00a0mm rispettivamente) ed un minimo in inverno (128,1\u00a0mm); in autunno la media si attesta su 146\u00a0mm.\nGeografia antropica.\nCanberra \u00e8 una citt\u00e0 la cui struttura \u00e8 stata progettata e pianificata dallo studio di Walter Burley Griffin e Marion Mahony Griffin, uno dei maggiori studi di architettura statunitensi del XX secolo. Il centro cittadino \u00e8 disposto su due assi perpendicolari: un asse d'acqua rappresentato dal lago Burley Griffin ed un asse che dall'edificio del parlamento su Capital Hill muove a nord-est verso il monumento memoriale di guerra posto ai piedi del Monte Ainslie. L'area nota come \"il triangolo parlamentare\", anch'essa definita nel progetto di Burley Griffin, \u00e8 quella compresa tra i vertici di Capital Hill (con il parlamento), City Hill (con il municipio) e Russell Hill (con il ministero della difesa), collegati da Commonwealth Avenue, Constitution Avenue e Kings Avenue.\nSuddivisioni amministrative.\nL'area urbana di Canberra \u00e8 divisa in sette distretti. In ordine di creazione, sono:\n\"Oaks Estate\" \u00e8 un piccolo quartiere sito vicino al confine tra l'Australian Capital Territory ed il Nuovo Galles del Sud; non \u00e8 incluso in nessun distretto ed ha legami molto forti con la vicina citt\u00e0 di Queanbeyan, nel Nuovo Galles del Sud, di cui era parte prima che il trattato di fondazione dell'Australian Capital Territory nel 1910 lo separasse dal resto dello Stato.\n\"North Canberra\" e \"South Canberra\" sono basati sul progetto di Walter Burley Griffin. Gli altri distretti riflettono invece maggiormente la geografia fisica delle aree in cui sono posti. Separati gli uni dagli altri da circa una trentina di aree verdi e parchi, i distretti hanno ognuno un'area commerciale centrale che funge da centro cittadino. Bench\u00e9 il progetto di Burley Griffin sia stato abbandonato dopo la seconda guerra mondiale, lo sviluppo urbano \u00e8 ancora disciplinato da un severo piano regolatore.\nMolti dei quartieri di Canberra prendono il nome dalle famiglie dei primi coloni europei o da toponimi aborigeni. Le vie dei quartieri sono generalmente raggruppate per temi; ad esempio le strade di Duffy prendono il nome da dighe e sbarramenti australiani, mentre le vie di Page sono intitolate a biologi e naturalisti. La maggior parte delle rappresentanze straniere \u00e8 concentrata nei quartieri di Yarralumla, Deakin e O'Malley. I quartieri di Fyshwick, Mitchell e Hume sono considerati zone industriali.\nEconomia.\nAl luglio 2005 si contano a Canberra circa 182.000 occupati. Bench\u00e9 si siano rilevati cali dell'occupazione in alcuni settori, il tasso di disoccupazione \u00e8 al 3,3%, significativamente inferiore al 5% medio registrato nel resto dell'Australia. Come risultato del basso tasso di disoccupazione e del sostanziale apporto della pubblica amministrazione e del commercio all'occupazione, Canberra ha il reddito medio pi\u00f9 elevato di tutte le citt\u00e0 capoluogo australiane. Il salario settimanale medio lordo per un residente di Canberra \u00e8 1.137,10 AUD contro una media nazionale di 1.008,10 AUD.\nLe principali attivit\u00e0 della citt\u00e0 sono la pubblica amministrazione e la difesa, responsabili del 26,1% del prodotto interno lordo regionale nel 2003-2004 e di oltre il 40% dell'occupazione della forza lavoro regionale. I principali datori di lavoro pubblici includono il parlamento e le agenzie governative, quali i dipartimenti della difesa, del tesoro, degli affari esteri e del commercio, delle finanze. Diverse strutture dell'esercito australiano (Australian Defence Force) sono situate nell'area della citt\u00e0, tra le pi\u00f9 importanti la base aeronautica della RAAF di Fairbairn ed il centro di comunicazioni navali HMAS Harman, della marina australiana.\nLe attivit\u00e0 commerciali, sanitarie, sociali ed educative danno altri significativi contributi all'economia locale. Non trascurabile \u00e8 anche l'apporto del turismo, nazionale ed internazionale, soprattutto nelle stagioni della primavera e dell'autunno. Una delle maggiori attrattive \u00e8 l'annuale esposizione floreale primaverile delle \"Floriade\", che si tiene ogni settembre.\nServizi.\nGli acquedotti e le fognature sono gestiti da una compagnia pubblica, la \"ACTEW Corporation\"; la distribuzione di acqua potabile, gas naturale ed elettricit\u00e0 \u00e8 gestita da una joint-venture tra la compagnia pubblica la \"Australian Gas Light Company\", anch'essa di propriet\u00e0 pubblica. La societ\u00e0 congiunta fornisce, tramite una propria sussidiaria, anche alcuni servizi di telecomunicazione.\nLe acque di Canberra sono mantenute in quattro bacini artificiali: le dighe di Corin, Bendora e Cotter sul fiume Cotter e la diga Goonong sul fiume Queanbeyan. La diga di Goonong si trova nel territorio del Nuovo Galles del Sud ed \u00e8 gestita dal governo locale dell'Australian Capital Territory. L'ACTEW possiede anche i due impianti di trattamento delle acque di scarico di Canberra, siti a Fyshwick e a Lower Molonglo, sul fiume Molonglo.\nL'elettricit\u00e0 di Canberra proviene dalla rete nazionale attraverso le stazioni di smistamento poste a Holt e Fyshwick. Parte dell'energia viene prodotta localmente dagli impianti idrolelettrici posti lungo l'acquedotto di Mount Stromlo e dagli impianti a metano che sfruttano il gas prodotto dalle discariche di rifiuti di Belconnen e Mugga Lane.\nSociet\u00e0.\nEvoluzione demografica.\nNel 2003 Canberra contava 323.004 abitanti, con una densit\u00e0 di popolazione di 401 persone per chilometro quadrato, pi\u00f9 elevata delle altre citt\u00e0 australiane.\nIn media i canberrani sono relativamente giovani, mobili e con un grado di istruzione elevato. L'et\u00e0 media \u00e8 di 32 anni e solo l'8,3% della popolazione \u00e8 costituita da ultra-sessantacinquenni. Tra il 1996 ed il 2001 il turn-over della popolazione ha riguardato il 61,9% degli abitanti, il secondo maggior valore tra le citt\u00e0 capoluogo australiane.\nAl maggio del 2004, circa il 30% della popolazione dell'Australian Capital Territory con un'et\u00e0 compresa tra i 15 ed i 64 anni risulta in possesso di un titolo di laurea o equivalente; significativamente superiore al 19% della media nazionale.\nEtnie e minoranze straniere.\nAl censimento del 2001 risultavano un 1,2% di abitanti di origine nativa ed un 21,6% di immigrati. Tra questi ultimi, la maggior parte proviene da nazioni di lingua inglese, principalmente Inghilterra e Nuova Zelanda. Comunit\u00e0 significative di immigrati sono anche quelle provenienti da Germania, Scozia, Italia e Vietnam. Le immigrazioni pi\u00f9 recenti provengono principalmente da paesi del sud-est asiatico. La maggior parte dei canberrani \u00e8 di madrelingua inglese; molti parlano una seconda lingua, le pi\u00f9 diffuse sono il cinese, l'italiano ed il croato.\nReligione.\nAl censimento del 2001, circa il 63% degli abitanti di Canberra si \u00e8 definito cristiano - i gruppi pi\u00f9 numerosi sono quelli anglicano e cattolico - meno del 3% segue una religione non cristiana ed il 19% si \u00e8 dichiarato non religioso.\nSanit\u00e0.\nOspedali.\nCanberra possiede due grandi ospedali pubblici, il \"Canberra Hospital\" a Garran, 500 posti, ed il \"Calvary Public Hospital\" a Bruce, 174 posti. Entrambi sono anche sede di insegnamento e tirocinio in collaborazione con le universit\u00e0. Il maggiore ospedale privato della citt\u00e0 \u00e8 il \"John James Memorial Hospital\" a Deakin. La citt\u00e0 ospita anche 10 case di riposo per anziani.\nGli ospedali di Canberra ricevono urgenze anche da tutta la parte meridionale del Nuovo Galles del Sud; il servizio ambulanze dell'Australian Capital Territory \u00e8 gestito da un'agenzia pubblica.\nCultura.\nIstruzione.\nIl territorio di Canberra \u00e8 sede di due grandi istituti superiori: la \"Universit\u00e0 Nazionale Australiana\" (ANU) ad Acton e la \"University of Canberra\" (UC) a Bruce. L'ANU fu fondata nel 1946 come universit\u00e0 di ricerca ed \u00e8 citata tra le migliori universit\u00e0 al mondo dal \"The Times Higher Education Supplement\" e dal \"Shanghai Jiao Tong World University Rankings\". Sia l'ANU che la UC hanno campus nella regione e sedi distaccate anche all'estero. Canberra ospita anche due universit\u00e0 religiose: Signadou, nel quartiere di Watson, \u00e8 un campus dell\"'Australian Catholic University\"; il \"St Mark's Theological College\" vicino al parlamento \u00e8 un campus della \"Charles Sturt University\".\nL'entroterra a nord-est di Canberra ospita l'accademia militare dell'esercito australiano ed il collegio militare reale (\"Australian Defence Force Academy - ADFA - and the Royal Military College, Duntroon - RMC\"), vicino al quartiere di Campbell. L'ADFA \u00e8 ufficialmente un campus della \"University of New South Wales\" dedicato all'istruzione superiore dei militari; Duntroon \u00e8 una scuola di formazione degli ufficiali dell'esercito australiano.\nAltro istituto superiore, con pi\u00f9 campus, \u00e8 il \"Canberra Institute of Technology\".\nNumerose sono le scuole pubbliche e private a Canberra. La maggior parte dei quartieri \u00e8 progettata per comprendere nel proprio territorio una scuola elementare (\"primary school\") e le scuole sono spesso site accanto ad aree aperte per praticare giochi e sport.\nLa \"primary school\" consiste di sette classi: asilo d'infanzia e le classi dalla prima alla sesta; dalla settima alla decima classe i ragazzi frequentano una scuola media (\"high school\") e dall'undicesima alla dodicesima classe il \"college\".\nIstituzioni culturali.\nCanberra \u00e8 sede di molti monumenti ed istituzioni nazionali quali l\"'Australian War Memorial\" (il memoriale di guerra), la National Gallery of Australia, la \"National Portrait Gallery\", attualmente ospitata nell'edificio del vecchio parlamento, la \"National Library of Australia\" (la biblioteca nazionale), i \"National Archives of Australia\", ed il \"National Museum of Australia\".\nMolti degli edifici governativi federali sono aperti al pubblico, tra essi il parlamento, la corte suprema e la zecca nazionale australiana. Le sponde del lago Burley Griffin ospitano il memoriale a James Cook ed il \"National Carillon\".\nAltri siti di interesse sono la Telstra Tower, i giardini botanici nazionali (\"Australian National Botanic Gardens\") sulla Black Mountain, lo zoo e l'acquario sulla diga Scrivener, il museo nazionale dei dinosauri e \"Questacon\", il centro nazionale dedicato alla scienza e alla tecnologia.\nIl \"Canberra Museum and Gallery\" di Parkes \u00e8 una collezione di arte e storia locale. Molti edifici storici sono aperti al pubblico: le fattorie Lanyon e Tuggeranong nella Tuggeranong Valley, Mugga-Mugga a Symonston e il cottage dei Blundell a Parkes sono esposizioni che documentano lo stile di vita dei primi coloni europei. Calthorpes' House a Red Hill \u00e8 un esempio ben conservato delle prime case di Canberra, risalente agli anni venti. Duntroon House, nel quartiere di Campbell, fu una delle prime fattorie della zona; oggi \u00e8 la mensa ufficiali del Royal Military College ed \u00e8 saltuariamente aperta al pubblico.\nEventi.\nCanberra possiede molti spazi per il pubblico intrattenimento, tra cui la \"Canberra Theatre and Playhouse\", che ospita i concerti pi\u00f9 importanti e \"Llewellyn Hall\" (all'interno del conservatorio, la \"Canberra School of Music\"), una sala da concerto sita vicino all'universit\u00e0 ANU. Lo \"Street Theatre\", anch'esso associato all'universit\u00e0, ospita generalmente produzioni di studenti e compagnie amatoriali.\nNumerosi sono anche i bar ed i locali che offrono spettacoli dal vivo, particolarmente concentrati nell'area di Dickson, Kingston e del centro cittadino. La maggior parte dei quartieri ha strutture per ospitare spettacoli teatrali e cinema e tutti hanno una biblioteca. Tra gli eventi culturali pi\u00f9 popolari si annoverano il \"National Folk Festival\", il \"Royal Canberra Show\", il festival automobilistico \"Summernats\" ed il festival \"Celebrate Canberra\", che si tiene ogni 10 anni in occasione dell'anniversario di fondazione della citt\u00e0.\nIl maggior evento associato ad una citt\u00e0 gemellata \u00e8 il \"festival delle candele di Canberra e Nara\", che si tiene in ottobre.\nMedia.\nEssendo il centro politico del paese, Canberra ospita gli uffici dei principali media del paese, tra cui la Australian Broadcasting Corporation, i network delle emittenti televisive commerciali ed i giornali nazionali e locali. Molte agenzie di stampa sono rappresentate nella \"press gallery\", il gruppo di giornalisti che riferiscono delle attivit\u00e0 parlamentari. Il circolo nazionale della stampa (\"National Press Club of Australia\") trasmette regolarmente su un canale televisivo le riprese dei propri pranzi settimanali in cui un ospite importante, spesso un politico, tiene un discorso di mezz'ora seguito da una sessione di domande e risposte.\nCanberra ha un quotidiano locale, il \"Canberra Times\" fondato nel 1926, ed alcune pubblicazioni settimanali gratuite distribuite nei quartieri. I canali televisivi analogici trasmessi in chiaro sono due pubblici (\"ABC\" e \"SBS\") e tre commerciali (\"Prime\", \"WIN\" e \"Southern Cross Ten\"), quelli digitali sono due (\"ABC2\" e \"SBS News\"). Numerosi canali a pagamento sono a disposizione via cavo e via satellite. Molti quartieri cittadini dispongono di collegamenti ad Internet a larga banda su cavi a fibra ottica.\nSvariate radio comunitarie trasmettono a Canberra, tra cui \"Radio 2XX FM\", che offre una programmazione multiculturale con programmi in venti lingue diverse e trasmissioni di servizio. \"Radio 1RPH\" offre la lettura quotidiana di diversi giornali e fonti di stampa locale e internazionale come servizio per i non vedenti. Numerose sono anche le emittenti commerciali, sia in FM che in AM.\nSport.\nOltre alle formazioni locali, Canberra ha anche svariate squadre sportive che competono nei campionati nazionali delle rispettive specialit\u00e0. Le squadre di rugby pi\u00f9 popolari di Canberra sono i Canberra Raiders (Rugby a 13) e gli ACT Brumbies (Rugby a 15), entrambi gi\u00e0 campioni delle rispettive leghe. La base di entrambe le squadre \u00e8 il Canberra Stadium, il pi\u00f9 grande stadio cittadino, che ha ospitato gli incontri preliminari delle Olimpiadi del 2000 e gli incontri della Coppa del Mondo di rugby 2003.\nCanberra \u00e8 inoltre sede di squadre che partecipano ai tornei nazionali di basket femminile, hockey su ghiaccio e su prato e cricket. Il \"Manuka Oval\" \u00e8 un'altra struttura sportiva polifunzionale dove si giocano il cricket ed il football australiano. Tra gli altri eventi sportivi significativi ospitati da Canberra rientrano la maratona, il \"Canberra Half Ironman Triathlon\" ed il torneo femminile di tennis preliminare agli Australian Open.\nL\"'Australian Institute of Sport\" (AIS) si trova nel quartiere di Bruce ed \u00e8 un istituto specializzato nella formazione di atleti professionisti in svariate discipline.\nCanberra ha numerosi campi sportivi, campi da golf, piste di pattinaggio, campi da tennis, piscine e impianti sportivi aperti al pubblico. Tutta la citt\u00e0 \u00e8 attraversata da piste ciclabili. I parchi naturali hanno un'ampia rete di sentieri e passaggi per cavalli e mountain bike. Vela, canottaggio e sci nautico sono attivit\u00e0 popolari sulla superficie del lago cittadino.\nCanberra ospita ogni anno un rally ed una pista per go-kart \u00e8 in progetto.\nInfrastrutture e trasporti.\nTrasporti.\nL'automobile \u00e8 principale mezzo di trasporto a Canberra; la citt\u00e0 possiede una buona rete stradale e la popolazione \u00e8 distribuita su un'area relativamente ampia. In confronto agli altri capoluoghi australiani, a Canberra il traffico urbano \u00e8 scorrevole; gli ingorghi stradali sono rari e le congestioni tipiche delle ore di punta non durano generalmente pi\u00f9 di una ventina di minuti. I distretti di Canberra sono collegati da \"parkways\", strade a doppia carreggiata ad alto scorrimento, su cui vige un limite di velocit\u00e0 di 80\u00a0km/h o 90\u00a0km/h.\nUn servizio pubblico di autobus - ACTION, \"Australian Capital Territory Internal Omnibus Network\" - e una rete di piste ciclabili raggiungono tutte le aree della citt\u00e0, tuttavia solo il 4,6% della popolazione fa un regolare utilizzo degli autobus e solo il 5,5% si reca al lavoro a piedi o in bicicletta. Canberra non ha una rete ferroviaria urbana.\nUn servizio privato di autobus collega Canberra a Queanbeyan, nel Nuovo Galles del Sud, ed un servizio ferroviario interregionale collega Canberra a Sydney. La stazione ferroviaria di Canberra si trova nel quartiere meridionale di Kingston. I collegamenti ferroviari per Melbourne arrivano invece fino alla localit\u00e0 di Yass, a circa un'ora d'auto da Canberra; Yass \u00e8 collegata a Canberra da un regolare servizio di autobus.\nI progetti per realizzare un treno ad alta velocit\u00e0 tra Melbourne, Canberra e Sydney sono stati valutati ma non ancora varati. Le grandi distanze, la modesta utenza potenziale e la preferenza culturale per il trasporto su gomma hanno finora reso l'investimento difficile da giustificare.\nCanberra si trova a circa tre ore d'auto da Sydney lungo la \"Federal Highway\", che si collega alla \"Hume Highway\" (autostrada numero 23) vicino a Goulburn, e a circa sette ore d'auto da Melbourne lungo la \"Barton Highway\" (autostrada numero 25), che si collega alla \"Hume Highway\" presso Yass.\nA due ore di guida lungo l'autostrada numero 23 si trovano gli impianti sciistici delle Snowy Mountains ed il \"Kosciuszko National Park\". Batemans Bay, una frequentata localit\u00e0 marittima sulla costa del Nuovo Galles del Sud viene raggiunta dalla \"Kings Highway\".\nL'aeroporto di Canberra \u00e8 principalmente dedicato a voli nazionali da e verso le citt\u00e0 di Sydney, Melbourne, Brisbane, Adelaide e Perth, nonch\u00e9 verso Albury e Newcastle nel Nuovo Galles del Sud. A tutt'oggi i soli voli internazionali diretti da e verso Canberra sono voli charter. L'aeroporto civile condivide le proprie piste con quello militare della base di Fairbairn, su cui si basano i voli speciali governativi e diplomatici.\nAmministrazione.\nAl di fuori di Canberra, il Territorio della Capitale Australiana non ha insediamenti pi\u00f9 grandi di villaggi. L'assemblea legislativa svolge pertanto sia il ruolo di municipio che di governo regionale. L'assemblea consiste di 17 membri eletti in tre collegi elettorali su base proporzionale. I collegi sono Molongolo, Gininderra e Brindabella ed eleggono rispettivamente sette, cinque e cinque membri dell'assemblea. L'assemblea elegge un primo ministro e quattro ministri.\nAlle elezioni del 2004 l'Australian Labor Party, guidato dal primo ministro Jon Stanhope, ha vinto nove dei 17 seggi. Il governo federale conserva qualche potere su quello regionale dell'Australian Capital Territory; pu\u00f2 infatti annullare le decisioni del governo locale, anche se questo avviene di rado; inoltre la National Capital Authority - autorit\u00e0 federale preposta al governo della capitale - \u00e8 responsabile di molti aspetti inerenti allo sviluppo e alla crescita della citt\u00e0.\nLa polizia federale australiana (Australian Federal Police - AFP) fornisce i servizi di polizia di stato nei termini di un accordo contrattuale stipulato con il governo regionale dell'Australian Capital Territory. Gli imputati di crimini sono processati o dal magistrato locale o dalla corte suprema della regione, in funzione della gravit\u00e0 del reato contestato. Esistono anche un giudice di pace ed un \u00ab tribunale familiare \u00bb (\"Family Court\") per cause civili e per dirimere casi legali non criminali.\nI prigionieri sono trattenuti nel Belconnen Remand Centre ma, non essendoci vere e proprie prigioni nell'Australian Capital Territory, i condannati alla detenzione scontano la pena nelle carceri del Nuovo Galles del Sud."}
{"id": "217186", "revid": "6923", "url": "https://it.wikipedia.org/wiki?curid=217186", "title": "Pinedjem II", "text": "Biografia.\nFiglio di Menkheperra, Pinedjem II resse il \"pontificato\" per 21 anni, durante i regni di ben tre sovrani della XXI dinastia: Amenemope, Osorkon il Vecchio e Siamon. Durante tale periodo di declino govern\u00f2 la regione di Tebe senza per\u00f2 assumere \"de facto\" i titoli della regalit\u00e0, bench\u00e9 il suo potere fosse parimenti immenso.\nEbbe come mogli furono la propria sorella Isetemkheb D e la propria nipote Neskhons, figlia di suo fratello Smendes II, che aveva retto il pontificato per appena due anni come suo immediato predecessore. Da Isetemkheb D gener\u00f2 Psusennes II, futuro faraone; Harweben, \"cantrice di Amon\"; Henuttawy, \"divina sposa di Amon\". Da Neskhons gener\u00f2 due figli, Tjanefer e Masaharta, e due figlie, Itawy e Nesitanebetashru.\nG40-Z4-M29-Aa15:Y1\np3y ndm - Colui che appartiene al piacevole Uno (Amon)\nLa sua mummia \u00e8 stata rinvenuta da Maspero e Brugsch, nel 1881, a Deir el-Bahari, nella tomba identificata come DB320, inizialmente destinata proprio a lui, ove vennero nascoste da l\u00ec in poi (e precisamente nel 10\u00ba anno di regno di Siamon) anche altre decine di salme reali per preservarle dall'azione dei violatori di tombe che ormai avevano completamente razziato la Valle dei Re. Con lui furono deposte le mummie delle sue mogli e di una figlia, Nesitanebetashru."}
{"id": "217187", "revid": "38427", "url": "https://it.wikipedia.org/wiki?curid=217187", "title": "Clearing House", "text": ""}
{"id": "217191", "revid": "599013", "url": "https://it.wikipedia.org/wiki?curid=217191", "title": "Reologia", "text": "La reologia (composizione linguistica dal greco antico \"\u1fe5\u03ad\u03c9\", \"reo\", ossia \"scorrere\", e \"-\u03bb\u03bf\u03b3\u03af\u03b1\", \"-log\u00eca\", ossia \"discorso, espressione, teoria\") \u00e8 la scienza che studia gli equilibri raggiunti nella materia deformata per effetto di sollecitazioni.\nCostituisce un punto di incontro interdisciplinare per una variet\u00e0 di discipline scientifiche: biologia, chimica, fisica, matematica, ingegneria e geologia.\nVi sono diversi materiali coinvolti nello studio reologico: farmaceutici, alimentari, materie plastiche, gomme, ceramiche (reologia della ceramica). Tutti questi materiali non sono completamente omogenei, ma mostrano un comportamento irregolare che, se non completamente analizzato, pu\u00f2 portare a comportamenti inaspettati durante il processo di lavorazione.\nStoria.\nNel 1678 viene definita la legge di Hooke che lega lo sforzo \u03c3 alla deformazione \u03b5 nel caso di materiali elastici:\nin cui \"E\" \u00e8 detto modulo di Young.\nNel 1687 viene formulata la legge di Newton sulla viscosit\u00e0, secondo cui la velocit\u00e0 di deformazione \u00e8 direttamente proporzionale allo sforzo attraverso la viscosit\u00e0, che per i materiali newtoniani \u00e8 costante al variare della velocit\u00e0 di deformazione.\nNel 1868 viene introdotto il concetto di viscoelasticit\u00e0 da James Clerk Maxwell.\nNel 1878 Ludwig Boltzmann verifica il principio di sovrapposizione degli effetti per le sollecitazioni applicate a un corpo sotto sforzo.\nIntorno al 1905 Frederick Thomas Trouton definisce la relazione che lega la viscosit\u00e0 elongazionale \u03b7el alla viscosit\u00e0 di taglio \u03b7:\nNel 1928 Eugene C. Bingham utilizza per la prima volta il termine \"reologia\".\nIl 29 aprile 1929 a Columbus (Ohio) viene fondata la Societ\u00e0 di reologia da un gruppo di scienziati, tra cui Eugene C. Bingham, Wolfgang Ostwald, Ludwig Prandtl e Markus Reiner.\nNel 1964 viene definito il numero di Deborah che fornisce le basi teoriche per un'interpretazione precisa del significato di liquido e solido.\nComportamenti reologici.\nFluido newtoniano.\nUn fluido si definisce newtoniano quando la velocit\u00e0 di flusso aumenta linearmente con l'aumentare dello sforzo applicato. In questo caso la viscosit\u00e0 \u00e8 costante e dipende solo da pressione e temperatura:\ndove:\nFluido plastico o di Bingham.\nI fluidi che presentano comportamento di tipo plastico iniziano a scorrere solo dopo che la forza di taglio ha superato un certo valore soglia, \u03c30, che prende il nome di \"limite di scorrimento\". Superato questo valore, il fluido si comporta come newtoniano. L'equazione che rappresenta questo comportamento \u00e8 l'equazione di Bingham:\nFluido pseudoplastico.\nSi definisce pseudoplastico un fluido il cui scorrimento inizia anche per azione di forze modeste e la velocit\u00e0 di flusso aumenta con l'aumentare dello sforzo applicato. A differenza dei fluidi newtoniani, il reogramma ha un andamento curvilineo e quindi non \u00e8 possibile esprimere con un unico valore il coefficiente di viscosit\u00e0 del fluido. La viscosit\u00e0 di un sistema pseudoplastico diminuisce con l'aumentare della velocit\u00e0 di taglio.\nFluido dilatante.\nSi definisce dilatante un fluido il cui lo scorrimento inizia anche per azione di forze modeste. Il flusso dilatante \u00e8 caratteristico delle sospensioni molto concentrate (oltre il 50% in peso) di particelle solide sufficientemente piccole e non flocculate. Le particelle allo stato di quiete sono impacchettate in modo tale da ridurre al minimo gli spazi inter particellari e la quantit\u00e0 di liquido trattenuta in questi spazi \u00e8 appena sufficiente ad assicurare una lubrificazione che permette, a bassa velocit\u00e0 di taglio, un certo scorrimento. Quando il sistema viene agitato rapidamente, diventa pi\u00f9 viscoso in quanto il moto delle particelle determina un aumento di volume del sistema, per cui la limitata quantit\u00e0 di veicolo liquido non \u00e8 sufficiente a riempire gli spazi vuoti e non pu\u00f2 pi\u00f9 assicurare la lubrificazione necessaria a ridurre l'attrito fra particelle, responsabile dell'aumento di viscosit\u00e0.\nLimite di scorrimento.\nIl limite di scorrimento \u00e8 il minimo sforzo necessario per far scorrere un fluido. Si pu\u00f2 ricavare per modellazione dalla curva di flusso a shear controllato (limite di scorrimento dinamico) oppure con misure dirette a sforzo controllato (curva di flusso a sforzo controllato e prove di rilassamento).\nTissotropia.\nLa tissotropia indica la trasformazione gel/sol/gel reversibile e isoterma di un sistema colloidale, provocata da sollecitazioni meccaniche come il mescolamento e successivo riposo. Un sistema \u00e8 tissotropico o reopessico quando la sua viscosit\u00e0 varia con il tempo.\nIl comportamento tissotropico \u00e8 reversibile in quanto se il sistema viene lasciato in stato di quiete per un tempo sufficiente, il fenomeno sopra descritto si ripresenta. La reversibilit\u00e0 del comportamento tissotropico discende dalla reversibilit\u00e0 dei processi di distruzione e ricostruzione della struttura del materiale:"}
{"id": "217193", "revid": "1711941", "url": "https://it.wikipedia.org/wiki?curid=217193", "title": "Gothmog", "text": ""}
{"id": "217199", "revid": "1382167", "url": "https://it.wikipedia.org/wiki?curid=217199", "title": "George Roger Waters", "text": ""}
{"id": "217200", "revid": "508036", "url": "https://it.wikipedia.org/wiki?curid=217200", "title": "Thor (Marvel Comics)", "text": "Thor Odinson (letteralmente \"Thor figlio di Odino\") \u00e8 un personaggio immaginario dei fumetti creato da Stan Lee, Larry Lieber (testi) e Jack Kirby (disegni), pubblicato negli Stati Uniti dalla Marvel Comics. La sua prima apparizione avviene in \"Journey into Mystery\" (vol. 1) n. 83 di agosto 1962.\nIspirato all'omonima divinit\u00e0 della mitologia norrena, Thor, noto come il Dio del Tuono (\"God of Thunder\") o Il Tonante (\"The Thunderer\"), \u00e8 l'erede al trono di Asgard, figlio di Odino e di Gea. Grazie ai poteri derivatigli dal suo doppio retaggio e dal martello incantato Mjolnir, Thor \u00e8 uno dei pi\u00f9 forti e pi\u00f9 importanti protettori di entrambi i mondi, un supereroe membro fondatore dei Vendicatori e uno degli esseri pi\u00f9 potenti dell'Universo Marvel.\nNella classifica stilata nel 2011 da IGN, si \u00e8 posizionato al 14\u00ba posto come pi\u00f9 grande eroe della storia dei fumetti, dopo Jean Grey e prima di Sogno.\nGenesi del personaggio.\nPochi mesi dopo la creazione di Hulk, Stan Lee ha dichiarato di essersi chiesto: \u00ab\"Come fai a rendere qualcuno pi\u00f9 forte della persona pi\u00f9 forte? Alla fine l'ho capito: non renderlo umano - rendilo un dio. Ho deciso che i lettori erano gi\u00e0 abbastanza familiari con gli dei greci e romani. Poteva essere divertente approfondire le vecchie leggende norrene... inoltre, ho immaginato che le divinit\u00e0 nordiche somigliassero ai vichinghi del passato, con le barbe fluenti, gli elmi con le corna e le clave da battaglia. Journey into Mystery aveva bisogno di una boccata di ossigeno, cos\u00ec ho scelto Thor... a intitolare la testata. Dopo aver scritto una base per la storia e i personaggi che avevo in mente, ho chiesto a mio fratello, Larry, di scrivere la trama perch\u00e9 io non ne avevo il tempo... e fu naturale per me assegnare le matite a Jack Kirby\"\u00bb. Nel 1985 Kirby ha dichiarato: \u00ab\"Avevo realizzato una versione di Thor per la DC negli anni cinquanta prima di realizzarlo per la Marvel. Ho creato Thor alla Marvel perch\u00e9 sono sempre stato innamorato delle [sue] leggende, \u00e8 per questo che conoscevo Balder, Heimdall e Odino. Ho provato a aggiornare Thor e a metterlo in un costume da supereroe, ma era sempre Thor\"\u00bb, mentre in un'intervista pubblicata nel 1997 ha affermato: \u00ab\"Conoscevo molto bene le leggende di Thor, ma volevo modernizzarle. Sentivo che poteva essere qualcosa di nuovo per i fumetti, prendere le vecchie leggende e modernizzarle\"\u00bb.\nIl linguaggio di Thor e degli altri asgardiani comprimari delle sue avventure \u00e8 volutamente arcaico e solenne, infarcito di termini enfatici che rendono i loro lunghi ed elaborati dialoghi simili ad un poema nordico o alle atmosfere wagneriane; i principali esempi delle forme shakespeariane con cui il personaggio \u00e8 solito parlare sono le grida di battaglia \u00ab\"Have at thee!\"\u00bb (\"In guardia!\") o \u00ab\"I say thee nay!\"\u00bb (\"Dicoti no!\"), nonch\u00e9 il frequente utilizzo del pronome di seconda persona singolare \"thou\" (\"tu\"), che nell'inglese contemporaneo \u00e8 stato sostituito da \"you\" (\"voi\").\nStoria editoriale.\nNonostante il nome Thor fosse stato gi\u00e0 utilizzato per un personaggio Timely Comics comparso sulle pagine di \"Venus\" (vol. 1) n. 12-13 (febbraio-aprile 1951), il personaggio della Marvel Comics esord\u00ec nell'antologia fantasy-fantascientifica \"Journey into Mystery\" (vol. 1) n. 83, datato agosto 1962.\nDopo il suo esordio le storie del personaggio continuarono a essere pubblicate su \"Journey into Mystery\" (vol. 1) in storie da circa 13 pagine l'una che hanno visto alternarsi i testi di Stan Lee, Larry Lieber e Robert Bernstein e i disegni di Jack Kirby, Joe Sinnott, Don Heck e Al Hartley fino a quando, raggiunto il n. 125 nel febbraio 1966 la serie senza cambiare la numerazione venne ribattezzata a \"Thor\" (vol. 1). Inizialmente le storie del personaggio si accompagnavano alla serie di racconti brevi denominati \"Tales of Asgard\", iniziata sul n. 97 (ottobre 1963), poi divenuta \"The Mighty Thor\" dal n. 104 (maggio 1964), poi sostituita da una miniserie sugli Inumani nei n. da 146 a 152 (novembre 1967-maggio 1968), per poi infine scomparire allungando la serie principale da 13 a 20 pagine. Contemporaneamente, il Tonante diviene comprimario di \"The Avengers\" (vol. 1) fin dalla prima pubblicazione (settembre 1963), mentre la sua testata inizia dal n. 101 di \"Journey into Mystery\" (vol. 1) fino al n. 179 di \"Thor\" (vol. 1) (febbraio 1964-agosto 1970) un lungo ciclo a opera di Lee e Kirby in merito del quale il critico di fumetti Les Daniels ha dichiarato: \u00ab\"le avventure di Thor sono state gradualmente trasformate da storie su uno strano supereroe in una saga spettacolare\"\u00bb, mentre il fumettista Chic Stone ha affermato che: \u00ab\"Kirby poteva semplicemente condurti attraverso tutti questi mondi diversi. I lettori lo avrebbero seguito ovunque\"\u00bb.\nDopo Kirby, Neal Adams ha illustrato i n. 180 e 181 (settembre-ottobre 1970), venendo in seguito sostituito da John Buscema, che ne diviene l'artista principale fino al n. 278 (dicembre 1978), accompagnato dai testi di Gerry Conway, Len Wein e Roy Thomas, il quale ne diviene poi lo sceneggiatore principale, integrando numerosi aspetti dei miti nordici e dando spesso vita a vere e proprie trasposizioni a fumetti delle leggende norrene. A met\u00e0 degli anni settanta la Marvel prende inoltre in considerazione l'idea di dare al personaggio una seconda testata in bianco e nero, ma il progetto fu poi abbandonato e ne rimangono solamente due storie, pubblicate rispettivamente su \"Thor Annual\" (vol. 1) n. 5 (1976) e su \"Marvel Preview\" (vol. 1) n. 10 (1977).\nDal n. 337 (novembre 1983) fino al n. 382 (agosto 1987), le avventure del personaggio vennero curate da Walter Simonson, il cui ciclo di storie, oltre a enfatizzare enormemente le origini mitologiche del personaggio, \u00e8 stato un grande successo di pubblico e critica. Dopo W. Simonson, dal numero 383 si pass\u00f2 all'allora curatore editoriale della Marvel Tom DeFalco, che ha sceneggiato la testata, spesso in coppia col disegnatore Ron Frenz, fino al n. 459 (febbraio 1993). In seguito al crossover \"Heroes Reborn\" a met\u00e0 degli anni novanta la serie, dopo il n. 502 (settembre 1996), torna a chiamarsi \"Journey into Mystery\" e ospita brevemente le avventure di Shang-Chi, la Vedova Nera e Hannibal King, prima di cessare la pubblicazione col n. 521 (giugno 1998), lasciando spazio al secondo volume di Thor, durato 85 numeri (luglio 1998-dicembre 2004) e sceneggiato da Dan Jurgens per i primi 79 e Michael Avon Oeming (con i disegni dell'italiano Andrea Di Vito) per gli ultimi 6, ovvero il ciclo del Ragnarok, a seguito del quale Thor e gli altri personaggi di Asgard spariscono dall'universo Marvel per tre anni.\nNel luglio 2007, il personaggio e i suoi comprimari fanno ritorno dalla lunga assenza nel terzo volume di Thor sceneggiato da J. Michael Straczynski e disegnato da Olivier Coipel e Marko \u0110ur\u0111evi\u0107. La testata, dopo i primi 12 numeri, riassume la numerazione originale in occasione del seicentesimo. A partire dal 604 (febbraio 2010), Kieron Gillen sostituisce Straczynski ai testi fino al n. 614 (novembre 2010), venendo assistito ai disegni da Billy Tan, Richard Elson e Doug Braithwaite, prima che Matt Fraction gli subentri in qualit\u00e0 di sceneggiatore. In concomitanza con l'uscita del film \"Thor\", diretto da Kenneth Branagh, vengono pubblicati quattro speciali: \"Thor: The Mighty Avenger\", \"Thor: First Thunder\", \"Thor: For Asgard\" e \"Iron Man/Thor\". Dal n. 621 di Thor (maggio 2011) la serie riassume per la seconda volta il titolo \"Journey into Mystery\", concentrandosi sulle avventure di Loki sceneggiate da Gillen, mentre a Fraction viene assegnata la gestione di una nuova testata, \"The Mighty Thor\" (vol. 1) (ai disegni Olivier Coipel e Pasqual Ferry), cancellata dopo 22 numeri per via del rilancio Marvel NOW! e sostituita da \"Thor: God of Thunder\", serie sceneggiata da Jason Aaron e disegnata da Esad Ribi\u0107, che sarebbe durata 25 numeri. A ottobre 2014, in seguito a \"Original Sin\", inizia un quarto volume di Thor, sempre scritto da Aaron, illustrato da Russell Dauterman, e incentrato su Jane Foster nei panni di una versione femminile del personaggio. A causa dell'evento Secret Wars la serie viene chiusa dopo 8 numeri, sostituita dalla miniserie di 4 numeri \"Thors\" e poi riaperta a evento concluso con lo stesso team creativo e col nome \"The Mighty Thor\" (vol. 2). Nel 2016, dopo diversi mesi di assenza, il Thor originale riottiene una sua testata a cura di Aaron e Coipel intitolata \"The Unworthy Thor\", che si concluder\u00e0 dopo 5 numeri. Nel 2018, terminata la serie del Thor femminile, \u00e8 iniziata una nuova testata regolare con protagonista il Figlio di Odino. Essa \u00e8 sceneggiata ancora da Jason Aaron e disegnata da Mike Del Mundo.\nEdizione italiana.\nIn Italia le avventure di Thor sono state inizialmente pubblicate dall'Editoriale Corno sulla rivista omonima da aprile 1971 ad agosto 1980 per un totale di 243 numeri. Dopo il fallimento dell'editore i diritti sono passati alla Play Press, che lo ha prima pubblicato sui numeri da 1 a 36 di \"Silver Surfer\" (ottobre 1989-settembre 1992), e in seguito in una nuova testata interamente dedicata al personaggio e durata per 60 numeri (febbraio 1991-1994) pi\u00f9 alcuni speciali. Con l'avvento di Marvel Italia, le avventure di Thor sono state inizialmente pubblicate assieme a quelle di Capitan America in \"Capitan America &amp; Thor\" (novembre 1994-agosto 1997) e poi dal 1999 in maniera autonoma su \"Thor\", per un certo periodo rinominato \"Thor &amp; i Nuovi Vendicatori\".\nStoria del personaggio.\nOrigini.\nThor \u00e8 il figlio del padre degli dei di Asgard, Odino e dello spirito della Terra Jord (avatar di Gea). L'obiettivo di Odino era quello di avere un figlio che avesse dei poteri non derivanti esclusivamente dalla patria degli dei celesti. Cos\u00ec Odino cre\u00f2 una caverna in Norvegia, dove Jord diede alla luce Thor. Thor viene cresciuto tra gli asgardiani nella convinzione che Frigga, la legittima sposa del padre, fosse anche sua madre biologica. Trascorsa la fanciullezza gettandosi nelle avventure pi\u00f9 disparate assieme all'invidioso fratello adottivo Loki, agli amici Balder, Fandral, Hogun, Volstagg e al suo primo amore Lady Sif ben presto, non smentendo la forza e la nobilt\u00e0 del suo retaggio, Thor diviene il miglior guerriero di Asgard, tanto abile da riuscire a brandire il martello incantato Mjolnir e da recuperare l'anello del Nibelungo per conto di suo padre sotto le mentite spoglie di \"Siegfried\", dando vita all'omonima leggenda. Tutto ci\u00f2 porta tuttavia il principe asgardiano a sviluppare un carattere arrogante, impulsivo e quasi guerrafondaio, motivo per il quale Odino decide di insegnargli il valore dell'umilt\u00e0 esiliandolo sulla Terra (senza memoria n\u00e9 poteri) nel corpo del giovane, gracile, mite e zoppo studente di medicina Donald Blake che, dopo dieci anni, apre una clinica privata a New York divenendo un brillante dottore noto per le sue virt\u00f9 di perseveranza e compassione. Compreso che ormai ha imparato la lezione, Odino fa in modo che il figlio vada in vacanza in Norvegia, presso una grotta, rinvenga Mjolnir e recuperi i suoi poteri in tempo per sventare un'invasione di alieni kronani.\nSuccessivamente Thor e il suo alter ego Donald Blake iniziano una doppia vita prendendosi cura dei malati nella loro clinica privata assieme all'infermiera Jane Foster (amata da entrambi) e difendendo l'umanit\u00e0 dal male. I principali avversari affrontati dal \"Dio del Tuono\" nel corso delle sue prime avventure sono l'Uomo Assorbente, il Distruttore, il Demolitore, Zarrko l'uomo venuto da un altro mondo, l'Uomo Radioattivo, l'Uomo Lava, Cobra, Mister Hyde, Amora l'Incantatrice, Skurge l'Esecutore, Gargoyle e infine il suo arcinemico nonch\u00e9 fratello adottivo Loki che, in un'occasione, per sconfiggerlo assume il controllo di Hulk facendolo scontrare con lui, prima che la situazione degeneri per\u00f2, in soccorso dell'eroe asgardiano arrivano Iron Man, Ant-Man e Wasp, grazie ai quali riesce a liberare Hulk mettendo in fuga il \"Dio delle Malefatte\". Visto l'ottimo lavoro di squadra, terminata la battaglia i cinque eroi decidono di formare i Vendicatori.\nInnamoratosi di Jane Foster e della vita sulla Terra, Thor si rifiuta di fare ritorno ad Asgard anche dopo che Odino sancisce la fine del suo esilio, cosa che crea numerosi attriti tra padre e figlio. Nel frattempo, a causa delle macchinazioni di Loki, l'eroe si vede trascinato in una serie di avventure epiche quali affrontare il demone Surtur e il gigante Skagg al fianco di Odino e Balder o provare la sua innocenza da una falsa accusa davanti al Tribunale degli Dei; eventi che lo costringono a prendersi un lungo periodo d'assenza dai Vendicatori. Tempo dopo, Thor conosce il dio greco Ercole con cui, dopo aver affrontato Pluto, Ego il Pianeta vivente e l'Alto Evoluzionario, instaura una profonda e duratura amicizia. Infine, Odino acconsente a trasformare Jane in una dea per sottoporla a una prova e stabilire se sia degna del figlio ma, dopo aver fallito, l'infermiera viene privata dei poteri e rispedita sulla Terra senza alcun ricordo di Thor, il quale in seguito ricomincia la sua storica relazione con Sif, assieme alla quale affronta per la prima volta il troll Ulik. Dopo essersi ricongiunto ai vecchi compagni di battaglia per proteggere Asgard dal mostro chiamato Mangog, Thor soccorre Sif dopo che \"Lui\" la rapisce, scopre le origini di Galactus, affronta nuovamente Surtur, lo Straniero e Abominio, dopodich\u00e9 si scontra col Dottor Destino. Alla fine, si innamorer\u00e0 di un\u2019altra ragazza, Viviana, una delle poche valchirie rimaste. Thor sacrificher\u00e0 tutto pur di salvarla da un terribile destino cio\u00e8 la morte. I due, separati per anni, si rincontreranno e daranno alla luce Louis, un semidio.\nDifensore della Terra.\nDopo aver impedito alla \"Dea della Morte\" Hela di impadronirsi di Asgard, sconfitto Mangog in due differenti occasioni, vissuto un'altra serie di avventure al fianco di Ercole e combattuto il \"Potere di Odino\" (\"Odin Force\") nel momento in cui diviene una pericolosa forza senziente, Thor si salva da un'antica profezia, secondo la quale sarebbe caduto in battaglia contro il Serpente di Midgard, grazie al sacrificio del reporter Red Norvell, insignito da Loki degli stessi poteri del Dio del Tuono. In seguito, \"Il Tonante\" affronta numerose battaglie al fianco degli Eterni e scopre il ciclo di eterna distruzione e rinascita cui \u00e8 condannata Asgard. Al termine della Quarta Coorte dei Celestiali, giunti sul pianeta per giudicare la razza umana, Thor scopre la vera identit\u00e0 di sua madre dunque rendendosi conto della profonda e recondita ragione del suo attaccamento alla Terra. Nel corso delle sue successive avventure l'asgardiano affronta due Araldi di Galactus, il demone Mefisto e il \"Dio della Guerra\" Tyr, libera Drax il Distruttore dalla possessione di un parassita alieno, collabora con Iron Man per sconfiggere la Bi-Bestia e la Super Bestia, combatte contro il drago Fafnir e il conte Dracula; dopodich\u00e9 scopre dell'esistenza di Atum, il \"Divoratore di D\u00e8i\", figlio di Gea e quindi suo fratellastro, che affronta per ristabilire gli equilibri universali.\nEsplorando una navicella aliena su richiesta di Nick Fury, Thor si imbatte inoltre in Beta Ray Bill, un alieno korbinita che, dopo qualche iniziale dissapore, si dimostra degno di impugnare Mjolnir, ragion per cui viene insignito da Odino dei medesimi poteri del figlio e riceve il martello incantato Stormbreaker, la cui creazione cancella tuttavia Donald Blake dall'esistenza, cosa che costringe Thor a crearsi una nuova identit\u00e0 segreta camuffandosi da mortale e spacciandosi per il lavoratore edile Sigurd Jarlson. Bill diviene successivamente uno dei principali alleati di Thor e di Asgard, assistendo il regno nella lunga guerra con le schiere del demone Surtur, al termine della quale, pur riuscendo a sconfiggere il nemico, apparentemente, Odino muore lasciando al figlio il gravoso compito di impedire che il regno sprofondi nel chaos a causa delle macchinazioni di Loki o di Hela, che arriva a maledire Thor rendendo le sue ossa fragili come vetro e privandolo della possibilit\u00e0 di morire, cosa che gli provoca numerosi danni lasciandolo in uno stato di perenne agonia finch\u00e9 il suo corpo viene completamente polverizzato dopo uno scontro col Serpente di Midgard.\nAssunto il controllo del Distruttore, Thor riesce a costringere Hela ad annullare l'incantesimo ripristinando la sua forma originaria, dopodich\u00e9 affronta nuovamente i Celestiali e riesce a ritrovare Odino (imprigionato da Seth a seguito alla sua presunta morte) restituendo a Asgard il suo legittimo sovrano, che tuttavia poco dopo sprofonda nel \"Sonno di Odino\" (\"Odinsleep\") lasciando Heimdall a governare in sua vece. Nel corso di tale periodo, Thor \u00e8 costretto a uccidere Loki, andando contro il volere di Odino e costringendo dunque il reggente di Asgard a esiliarlo assegnando il suo ruolo e i suoi poteri al mortale Eric Masterson, con cui, per un certo periodo, il \"Dio del Tuono\" \u00e8 stato fuso; in seguito si scopre per\u00f2 che Loki \u00e8 ancora vivo e dunque, poco dopo il risveglio di Odino, Thor viene richiamato dall'esilio e torna a ricoprire il ruolo di protettore dei Nove Regni. Poco tempo dopo, a causa delle numerose assunzioni di identit\u00e0 mortali, Thor ha un crollo nervoso e cade vittima della \"follia del guerriero\", da cui si riprende solo grazie al padre, a Adam Warlock e al Dottor Strange.\nRe di Asgard e Ragnar\u00f6k.\nIn seguito alla battaglia con Onslaught Thor muore assieme a molti Vendicatori e ai Fantastici Quattro ma il semi-onnipotente Franklin Richards li resuscita in un universo tascabile di sua creazione da cui fanno poi ritorno all'universo originario. Scoperto che in sua assenza gli D\u00e8i Oscuri hanno catturato la sua gente, il Dio del Tuono corre in loro soccorso insieme a Ercole ma, nel corso di tale impresa, viene ucciso dal Distruttore e, per salvarlo, uno dei corvi di Odino unisce la sua forza vitale a quella di Jake Olson, giovane paramedico a sua volta deceduto nello scontro. L'unione vitale tra i due ha per\u00f2 breve durata in quanto, poco dopo, Odino li separa di modo che Olson possa riprendere in mano la propria vita mentre Thor partecipa all'ennesima guerra tra Asgard e i Demoni di Fuoco, al termine della quale Odino e Surtur si uccidono a vicenda; un addolorato Thor si assume dunque le sue responsabilit\u00e0 e sale al trono ereditando il regno e l'immenso potere paterno. Trovandosi diviso tra i suoi doveri regali e il desiderio di proteggere i mortali, per non dover scegliere Thor decide di modellare la Terra a immagine del suo mondo instaurando, di fatto, una tirannia provocando numerosi dissapori da parte dei suoi alleati e del governo statunitense, che decide infine di lanciare una bomba atomica su Asgard portando il \"Dio del Tuono\" a dichiarare guerra al mondo intero e conquistarlo. Sposatosi con Amora in un matrimonio di convenienza, Thor ha un figlio, Magni, che, raggiunta l'et\u00e0 adulta, decide di sollevarsi contro il padre dando vita a una sanguinosa guerra nel corso della quale, rendendosi conto del suo errore, Thor resetta tali eventi attraverso un viaggio temporale.\nIn seguito, Loki ritrova lo stampo di Mjolnir, il nucleo di una stella, e se ne serve per costruire innumerevoli altri martelli magici con cui armare un esercito per marciare su Asgard e dare inizio a Ragnar\u01ebk. I Nove Regni, tranne Midgard, vengono conquistati uno a uno dall'esercito di Loki. Thor entra in possesso del potere di Odino e della sua saggezza, grazie alla quale capisce che Ragnarok non \u00e8 un unico evento apocalittico, ma un ciclo creato da Dei superiori, attraverso il quale essi si nutrono dell'energia di Asgard. Thor affronta l'odiato fratello adottivo sulla cima dell'Albero della Vita (Yggdrasill) e lo decapita. Poi si erge contro \"Coloro che Siedono nell'Ombra\" ponendo fine alla maledizione del Ragnar\u00f6k; rendendosi conto che tale \u00e8 sempre stato il piano di Odino, mentre il crepuscolo delle divinit\u00e0 si avvia al compimento, Thor rimane sospeso nel vuoto in una sorta di ibernazione.\nIl ritorno del Dio del Tuono.\nAnni dopo, Mjolnir viene rinvenuto sul suolo statunitense e posto sotto la sorveglianza della United States Army ma, quando il Dottor Destino irrompe nella struttura tentando senza successo di rubarlo, nella confusione che si genera, il martello viene trafugato di nascosto da Donald Blake, nel frattempo divenuto un'entit\u00e0 a s\u00e9 stante; grazie all'artefatto il medico riesce a raggiungere Thor nel vuoto risvegliandolo dal suo stato di sospensione e convincendolo a unirsi nuovamente a lui e tornare sulla Terra per resuscitare tutti gli d\u00e8i del pantheon, rinati sotto spoglie mortali eccetto Odino, rimasto in un limbo per prevenire il ritorno di Surtur.\nRipristinato in seguito il regno di Asgard a Broxton, Oklahoma, Thor viene a sapere degli eventi della guerra civile dei superumani e del ruolo giocatovi da Iron Man; infuriatosi, non appena questi lo avvicina per chiedergli di registrarsi a sua volta, Thor minaccia di considerare al pari di un nemico chiunque si avvicini al suo regno senza permesso, ragione per la quale il governo si vede costretto a riconoscere ad Asgard lo status di ambasciata.\nSolo molto tempo dopo il Dio del Tuono e Capitan America si riconciliano definitivamente con Iron Man.\nNel corso dell'invasione segreta degli Skrull, Thor e Beta Ray Bill uniscono le forze per difendere la Terra da una delle flotte dei mutaforma, dopodich\u00e9, a causa delle macchinazioni di Loki, l'eroe asgardiano si trova costretto a uccidere il suo resuscitato nonno Bor, cosa che costringe Balder a esiliarlo da Asgard; inoltre Mjolnir viene danneggiato nella battaglia e, per ripararlo, Thor chiede aiuto al Dottor Strange, che infonde l'anima del guerriero nel martello legandoli indissolubilmente. Tale riparazione permette a Thor di salvare Sif dalle grinfie di Loki, che la tiene prigioniera in forma mortale per potersi servire del suo corpo. I piani di Loki inducono Balder a spostare il regno di Asgard dall'Oklahoma alla Latveria, terra dominata dal Dottor Destino. Il dio dell'Inganno agiva in combutta con Von Doom: gli aveva promesso infatti i corpi di alcuni asgardiani da dissezionare e studiare, per carpire il segreto dell'immortalit\u00e0. Thor comprende l'inganno e sconfigge i due avversari, ma non riesce a impedire che diversi asgardiani minori siano uccisi da Destino.\nAssedio e Fear Itself.\nDurante l'Assedio ad Asgard degli Oscuri Vendicatori di Norman Osborn, Thor si erge in difesa del regno assieme ai suoi compatrioti e alla coalizione formata da Giovani Vendicatori, Secret Warriors e Nuovi Vendicatori, riuscendo a respingere le truppe nemiche ma non ad impedire a Sentry di radere al suolo Asgard e uccidere un pentito Loki, provocando la furia di Thor che, in tutta risposta, uccide Sentry. Terminato il conflitto il governo statunitense fa marcia indietro riguardo all'Atto di Registrazione dei Superumani e Balder annulla l'esilio di Thor nominandolo suo consigliere. Nel frattempo, aiutato Amadeus Cho a soccorrere Ercole da una dimensione parallela, Thor si unisce alla Squadra di Dei formata dall'amico per affrontare il Re del Caos; bisognoso d'aiuto, in tale frangente l'asgardiano decide di resuscitare il padre Odino e di ripristinare memoria e poteri del fratello adottivo Loki, reincarnatosi in un ragazzino.\nQualche tempo dopo Sin libera il fratello di Odino: Cul il \"Dio della Paura\" noto come \"Il Serpente\" imprigionato e rimosso dalla memoria per via della sua ferocia; una volta uscito dalla sua prigione nella fossa delle Marianne, egli accresce sempre di pi\u00f9 il suo potere annidando la paura nei cuori umani e fomentandola fino a scatenare la Guerra del Serpente, un conflitto con tutti i supereroi del pianeta nel corso del quale, pur sconfiggendo il nemico, Thor muore a causa delle ferite. Al funerale del Dio del Tuono il troll Ulik ne usurpa il ruolo ribattezzandosi \"Tanarus\" e sostituendosi a lui nella memoria di tutti tramite un incantesimo. In seguito per\u00f2, Thor, resuscitato e fatto tornare dal limbo delle divinit\u00e0 dimenticate grazie a Loki e Silver Surfer, sconfigge l'impostore.\nCome conseguenza di tali eventi, Blake e Thor vengono nuovamente separati.\nNello svolgimento della guerra tra Vendicatori e X-Men, Thor guida i Vendicatori Segreti contro la Fenice venendo per\u00f2 sconfitto e catturato da Colosso e Magik, entrambi potenziati da tale entit\u00e0. Terminato il conflitto Capitan America seleziona Thor per entrare nella Avengers Unity Squad, gruppo composto sia da Vendicatori che da X-Men.\nL'arrivo di Jason Aaron.\nNel 2013 un nuovo scrittore inizia a occuparsi delle sceneggiature di Thor: \u00e8 Jason Aaron, gi\u00e0 conosciuto per i suoi cicli su Wolverine &amp; X-Men, Ghost Rider e Hulk. Sotto le sue mani Thor si trova ad affrontare Gorr il Macellatore di Dei, che vuole sterminare tutti gli dei dell'universo, aiutato da un'arma di potenza cosmica, la Necrospada. La narrazione si svolge su pi\u00f9 piani temporali: uno, quello del Thor vendicatore, nel tempo presente; il secondo nell'Alto Medioevo, quando Thor era giovane e non ancora degno di Mjolnir; il terzo nel futuro remoto, quando Thor \u00e8 l'ultimo dio di Asgard, senza un occhio e con un braccio mancante rimpiazzato da quello del Distruttore. I tre Thor uniti sconfiggono Gorr. Nel secondo ciclo di storie, Malekith viene liberato dalla sua prigione e d\u00e0 inizio a una guerra che percorre tutti i regni, che ha avuto il suo culmine nella serie \"The War of the Realms\", uscita nel 2019 negli USA. Nell'ultima parte della serie \"God of Thunder\" Thor lotta contro la multinazionale del petrolio Roxxon, aiutato da Rosalind Solomon, un'ambientalista dello Shield.\nIndegno.\nDopo il misterioso omicidio di Uatu l'Osservatore, tutti i segreti da esso custoditi vengono esposti; di conseguenza riemerge il ricordo del Decimo Regno: Haven, terra di un tipo di Angeli (simile al Paradiso solo per l'assonanza del nome, ma diverso dall'altro regno dove finiscono i giusti) il cui collegamento con Yggdrasill \u00e8 stato reciso in preda all'ira da Odino dopo che essi gli fecero credere di avere ucciso sua figlia, Angela, in realt\u00e0 cresciuta con loro. Ricongiuntosi alla sorellastra, Thor collabora con gli eroi della Terra smascherando il colpevole dell'assassinio di Uatu: Nick Fury, il quale, nel corso dello scontro finale, sussurra all'orecchio del Dio del Tuono un segreto che lo rende indegno di brandire Mjolnir. Successivamente, Thor perde anche il braccio sinistro in combattimento contro Malekith il Maledetto, mentre una misteriosa figura femminile (poi rivelatasi Jane Foster) solleva il martello incantato assumendo il manto di nuova Thor. Seppur inizialmente desideroso di reclamare l'artefatto l'asgardiano le cede volentieri il nome di \"Thor\" dopo averla visto in azione; decidendo da l\u00ec in poi di farsi chiamare solo \"Figlio di Odino\" e di proseguire il suo operato da supereroe servendosi di una protesi in uru nero e dell'ascia da battaglia Jarnbjorn.\nTempo dopo, quando Capitan America coinvolge tutti i vendicatori nella caccia agli Illuminati, rei di aver distrutto intere Terre alternative e ucciso i loro abitanti pur di salvare la propria e il proprio universo, Thor decider\u00e0 di tenersi fuori dallo scontro giudicandolo inutile; si unir\u00e0 cos\u00ec a Roberto Da Costa, anch'egli vendicatore e nuovo capo dell'A.I.M., intenzionato a porre fine alle Incursioni tra universi paralleli servendosi dei metodi scientifici. Prima dell'Incursione finale tra Terra 616 e Terra 1610, parteciper\u00e0 ad un'ultima missione disperata per tentare di fermare gli Arcani, esseri onnipotenti e veri fautori delle Incursioni, insieme ai compagni vendicatori Hyperion, Starbrand e Nightmask: quest'ultimo muore nel teletrasportare i compagni dall'altra parte dell'universo, mentre gli altri tre cadranno poco dopo combattendo valorosamente contro gli Arcani stessi.\nNella serie limitata del 2016 \"L'indegno Thor\", il Figlio di Odino viene a sapere che il martello di Ultimate Thor \u00e8 accidentalmente atterrato su Asgard seguendo la trama di \"Secret Wars\". In ultima analisi, rifiuta la possibilit\u00e0 di sollevarlo e rivela a Beta Ray Bill che le parole che Nick Fury gli sussurr\u00f2 erano \"Gorr aveva ragione\", spiegando che nessun dio \u00e8 degno di ammirazione dei mortali. Dopo questo un individuo sconosciuto, poi rivelatosi Volstagg, raccoglie il martello di Ultimate Thor divenendo \"War Thor\".\nJane Foster, la Potente Thor.\nNelle due serie a lei dedicate, la sostituta di Odinson lotta contro diversi nemici: Malekith, i Giganti di Ghiaccio, i demoni di Muspelheim, gli Dei Shi'ar e infine Mangog, che distrugge Asgard, priva della vista Heimdall e alla fine viene ucciso dalla Tempesta insita nel cuore di Mjolnir. Il martello, privo della Tempesta, viene lanciato nel sole. Jane arriva fino ai cancelli del Valhalla, ma viene richiamata indietro dall'Indegno, che imbriglia il potere della Tempesta e riporta Jane alla vita. La donna, senza pi\u00f9 Mjolnir, cessa la sua attivit\u00e0 come Thor e si dedica solo a combattere il cancro dentro di lei.\nThor Odinson continua le sue battaglie, grazie a nuovi martelli forgiati dai nani di Nidavellir e incantati da Odino, e con un nuovo braccio dorato.\nPoteri e abilit\u00e0.\nThor, essendo figlio di Odino e Gea, incarnazione della dea della Terra \u00e8 il pi\u00f9 potente tra gli asgardiani difatti, oltre a possedere i poteri comuni a tutta la sua razza, ovvero: forza, resistenza, velocit\u00e0, agilit\u00e0 e riflessi sovrumani, derivanti dall'avere pelle e ossa circa tre volte pi\u00f9 dense di quelle di un comune essere umano, la sua longevit\u00e0 \u00e8 quasi illimitata. Essendo un dio, \u00e8 immune alla morte naturale e a differenza degli altri Asgardiani, i suoi poteri non subiscono alcuna riduzione spostandosi da Asgard alla Terra. \u00c8 quasi completamente invulnerabile, i suoi sensi sono tanto acuti da permettergli di localizzare oggetti che si spostano a velocit\u00e0 superluminale o di percepire un suono dall'altra parte del pianeta, le sue capacit\u00e0 di sopportazione sono tali da permettergli di affrontare un'intera armata di Giganti di Ghiaccio per nove mesi senza sosta n\u00e9 sostentamento riuscendo a sconfiggerli, inoltre \u00e8 immune a qualsiasi disagio terrestre e alla magia, sebbene solo entro certi limiti. Eccellente leader e finissimo stratega, per scongiurare definitivamente Ragnar\u01ebk Thor si \u00e8 impiccato per nove giorni e nove notti a uno dei rami di Yggdrasill ottenendo una sorta di onniscienza: la \"saggezza delle rune\"; in qualit\u00e0 di miglior guerriero di Asgard, \u00e8 un superbo combattente sia a mani nude che con le armi bianche, in particolare il martello, la spada, l'ascia da battaglia e la mazza. Se portato al limite nel corso di uno scontro, Thor \u00e8 in grado di entrare in uno stato mentale noto come \"follia del guerriero\" (in norvegese: \"berserksgangr\") grazie al quale incrementa notevolmente le sue capacit\u00e0 combattive ma perde completamente il controllo di s\u00e9 stesso, attaccando indistintamente nemici e alleati. Oltre a essere in grado di guarire le sue ferite in pochi istanti servendosi di forze mistiche, per retaggio materno esercita un innato controllo sulla superficie terrestre. Thor inoltre sa parlare tutte le lingue dei Nove Regni.\nOccasionalmente Thor si serve di Megingj\u00f6r\u00f0, una cintura capace di raddoppiare la sua forza, sebbene la sua arma abituale sia il Mjolnir, un martello incantato, virtualmente indistruttibile, brandibile solo da coloro che ne sono degni, capace di tornare sempre in mano al suo possessore e di conferire poteri quali: l'assorbimento e l'emissione di energia, il teletrasporto dimensionale, il viaggio temporale e la manipolazione degli agenti atmosferici come la neve, la pioggia, il vento e soprattutto il fulmine; in qualit\u00e0 di \"Dio del Tuono\" Thor \u00e8 infatti capace di emettere fulmini di gran lunga pi\u00f9 potenti di quelli presenti in natura, di servirsene per eseguire una defibrillazione e di generare raggi di energia elettrica dall'immensa potenza offensiva (\"God-Blast\"), termici (\"Thermo-Blast\") o in grado di respingere altre forme energetiche (\"Anti-Force\"). Tramite il Mjolnir, Thor \u00e8 inoltre in grado di manipolare la materia, la materia oscura e l'antimateria, creare campi di forza e, ruotandolo rapidamente per poi lanciarlo nella direzione desiderata rimanendo aggrappato al laccio di cuoio in fondo al suo manico, volare a velocit\u00e0 supersonica (nell'atmosfera terrestre) o superluminale (nello spazio). Sebbene se ne serva raramente, il \"Dio del Tuono\" possiede inoltre un carro da guerra trainato da Tanngnj\u00f3str e Tanngrisnir, due capre asgardiane insignite di poteri mistici tali da renderle in grado di viaggiare tra i Nove Regni quasi alla stessa velocit\u00e0 del Mjolnir.\nDopo che il Dottor Strange ha infuso nel Mjolnir una parte dell'anima di Thor per ripararlo da un danno subito in battaglia, la vita dell'asgardiano diviene legata a doppio taglio all'integrit\u00e0 della sua arma.\nAltre versioni.\nAltri cinque personaggi hanno assunto il ruolo di Thor:\nAmalgam.\nThor \u00e8 stato usato, assieme a dei personaggi DC Comics, per creare due personaggi Amalgam Comics:\nMangaverse.\nNel \"Marvel Mangaverse\", Thor viene evocato dagli eroi della Terra per sconfiggere il demone Dormammu.\nMarvel contro DC.\nNel crossover \"Marvel contro DC\", Thor affronta Shazam vincendo piuttosto facilmente.\nMarvel Noir.\nNella serie \"Iron Man Noir\", il Barone Zemo dichiara che, in passato, il suo castello \u00e8 appartenuto a un folle che, convinto di essere una divinit\u00e0 di Asgard, aggrediva sovente i visitatori con un martello; lo scheletro del suddetto nobile nordico viene mostrato in una teca di vetro con il tipico elmo di Thor.\nMarvel Zombi.\nNella realt\u00e0 di \"Marvel Zombi\", Thor \u00e8 tra i tanti supereroi infetti e, non essendo pi\u00f9 degno di brandire Mjolnir, si serve di un martello composto legando un mattone a un bastone. Dopo la sconfitta di Silver Surfer, Thor \u00e8 tra i pochi zombie che riescono a nutrirsi di lui acquisendo i suoi poteri cosmici ma viene successivamente ucciso e bruciato da Giant-Man.\nSpider-Ham.\nNell'universo di \"Spider-Ham\" \u00e8 presente una parodia del personaggio: Thrr \"Il Cane del Tuono\".\nUltimate.\nNell'universo Ultimate Thorlief Golmen \u00e8 un infermiere norvegese no global dalle tendenze hippie convinto che il governo stia cospirando per creare un nuovo ordine mondiale. Nonostante si dichiari la reincarnazione di Thor, sappia volare, possa generare elettricit\u00e0, abbia tratti di onniscienza e possegga una singolare arma met\u00e0 ascia e met\u00e0 maglio (Mjolnir) utilizzabile solo da lui, molti lo credono un pazzo ossessionato dai miti nordici, ci\u00f2 non di meno viene reclutato negli Ultimates e, in seguito, affrontando il fratellastro Loki dimostra di essere veramente Thor, fatto rinascere sulla Terra dal padre Odino in seguito alla distruzione di Asgard per impedire a Loki di scatenare la Terza Guerra Mondiale facendo cos\u00ec risorgere il regno e riacquisendo appieno i suoi poteri divini nonch\u00e9 un aspetto pi\u00f9 simile alla controparte classica. Nel momento in cui Reed Richards e i suoi Figli del Domani uccidono nuovamente tutti gli asgardiani radendo al suolo la citt\u00e0, Thor ritorna mortale iniziando a servirsi di un assetto di poteri tecnologici fornitigli da Tony Stark.\nWhat If?\nIl personaggio \u00e8 stato reinventato in tre scenari della serie fuori continuity \"What If?\":\nAltri media.\nCinema.\nLungometraggi.\nSulla scia del successo riscosso dal film del 2011, nello stesso anno la casa di produzione specializzata in mockbuster The Asylum produce \"Almighty Thor\", diretto da Christopher Ray con Cody Deal e Richard Grieco rispettivamente nei ruoli di Thor e Loki; il film non ha tuttavia nulla a che fare coi personaggi Marvel Comics e si ispira solo vagamente alla mitologia norrena.\nMarvel Cinematic Universe.\nNel franchise del Marvel Cinematic Universe, Thor \u00e8 interpretato da Chris Hemsworth, che per calarsi nei panni del personaggio ha guadagnato 20 lb (10 Kg) di muscoli e si \u00e8 concentrato sulla sua componente umana ispirandosi, per le scene d'azione, a pugili come Mike Tyson, dallo stile sia brutale che aggraziato. Qui il personaggio ha 1500 anni ed \u00e8 uno dei personaggi pi\u00f9 forti dell'intero MCU. \u00c8 uno dei protagonisti della \"Saga dell'Infinito\" insieme ad Iron Man, Capitan America, Hulk la Vedova Nera e Occhio di Falco."}
{"id": "217202", "revid": "1382178", "url": "https://it.wikipedia.org/wiki?curid=217202", "title": "Nicholas Berkeley Mason", "text": ""}
{"id": "217207", "revid": "56620", "url": "https://it.wikipedia.org/wiki?curid=217207", "title": "Richard William Wright", "text": ""}
{"id": "217224", "revid": "6923", "url": "https://it.wikipedia.org/wiki?curid=217224", "title": "Psusennes III", "text": "Biografia.\nPsusennes \u00e8 la forma greca, deformata, di\nG40-N14*N28:n-O49\np3 sb3 \u1e2b\u02c1\u1ec9 n n\u1ec9wt - Pasebakhaienniut (La stella che appare sulla citt\u00e0 di Tebe)\nLa controversia se Psusennes III e Psusennes II siano stati o meno la medesima persona \u00e8 ancora aperta (si tenga presente che gli ordinali II e III sono stati \"assegnati\", per comodit\u00e0, dagli storici moderni). Alcuni studiosi si stanno orientando a considerare che si tratti di due personaggi differenti mentre altri, allineandosi a von Beckerath, ritengono che si tratti della stessa persona che dopo aver ricoperto il ruolo di \"Primo Profeta\" abbia esteso la sua area di potere fino al Basso Egitto attribuendosi la completa titolatura reale. In un graffito redatto in ieratico, proveniente dal tempio di Ptah ad Abydos, Pasebakhaienniut \u00e8 indicato come Re dell'Alto e Basso Egitto, alto sacerdote (non Primo Profeta) di Amon-Ra e capo dell'esercito."}
{"id": "217225", "revid": "1408685", "url": "https://it.wikipedia.org/wiki?curid=217225", "title": "Monrovia", "text": "Monrovia (: ), con una popolazione di abitanti (censimento 2008), \u00e8 la capitale della Liberia. \u00c8 situata su una penisola, tra l'Oceano Atlantico e il fiume Mesurado, ed \u00e8 un importante porto. Amministrativamente fa parte del distretto di Greater Monrovia nella contea di Montserrado.\nGeografia fisica.\nTerritorio.\nMonrovia si trova lungo la penisola di Capo Mesurado, tra l'Oceano Atlantico e il fiume Mesurado, la cui foce forma un grande porto naturale. Il fiume Saint Paul si trova a nord della citt\u00e0 e costituisce il confine settentrionale dell'isola Bushrod, che si raggiunge attraversando il \"Ponte Nuovo\" dal centro di Monrovia.\nClima.\nSecondo la classificazione dei climi di K\u00f6ppen a Monrovia si registra un clima monsonico, ovvero un clima tropicale umido. Nel corso dell'anno a Monrovia si registra una copiosa quantit\u00e0 di precipitazioni, con una media di millimetri di pioggia all'anno, che ne fanno la capitale pi\u00f9 piovosa del mondo.\nDurante l'anno si alternano una stagione umida e una stagione secca, ma precipitazioni si registrano anche durante la stagione secca. Le temperature rimangono costanti durante tutto l'anno, in media a circa 26\u00b0.\nStoria.\nL'area era gi\u00e0 abitata quando venne battezzata \"Cabo Mesurado\" dai marinai portoghesi intorno agli anni 1560, ma la citt\u00e0 venne fondata soltanto nell'aprile 1822, quando l'isola della Provvidenza, oggi collegata al centro cittadino da un ponte, venne colonizzata per la prima volta dall\"American Colonization Society\" come rifugio per gli schiavi liberati dagli Stati Uniti e dalle Indie Occidentali Britanniche, oltre che per molti dei famosi combattenti per la libert\u00e0, i \"Maroon\". La citt\u00e0 venne intitolata a James Monroe, l'allora Presidente degli Stati Uniti d'America.\nAll'inizio del XX secolo Monrovia veniva distinta in due diverse zone; Monrovia propriamente detta, dove viveva la popolazione di origine Americana-liberiana, riconoscibile per l'architettura con influssi degli stati meridionali degli Stati Uniti, e \"Krutown\", abitata principalmente da popolazione di etnia Kru.\nIn occasione della riunione dell'Organizzazione dell'unit\u00e0 africana del 1979 il presidente liberiano William Tolbert promosse lo sviluppo dell'edilizia pubblica a Monrovia e la riduzione del 50% delle tasse di istruzione all'Universit\u00e0 della Liberia di Monrovia.\nLa citt\u00e0 \u00e8 stata gravemente danneggiata durante la prima (1989-1995) e seconda (1999-2003) guerra civile liberiana, durante le quali molti edifici vennero distrutti. Grandi battaglie si svolsero nel 1990 tra le truppe governative di Samuel Doe e le forze di Prince Johnson e nel 1992 con l'assalto alla citt\u00e0 da parte dell'NPFL. Un'eredit\u00e0 della guerra \u00e8 l'enorme numero di bambini e giovani senzatetto, coinvolti nel conflitto o che a causa di esso si sono vista negata un'educazione.\nA met\u00e0 giugno del 1994, proprio in Monrovia, sono stati segnalati i primi casi di quella che \u00e8 poi diventata l'epidemia di Ebola in Africa Occidentale del 2014.\nEconomia.\nMonrovia \u00e8 la principale citt\u00e0 della Liberia e ne \u00e8 il centro amministrativo, commerciale e finanziario.\nL'economia della citt\u00e0 \u00e8 dominata dal porto franco \"Free Port\", che venne notevolmente ampliato dalle forze statunitensi durante la II guerra mondiale. Il porto \u00e8 inoltre dotato di ampi magazzini e di cantieri di carenaggio.\nI principali prodotti esportati sono il latex e il minerale di ferro. Tra le industrie presenti si trovano: cemento, raffinerie, alimentari, mattoni e piastrelle, mobili e industria chimica.\nAl capitale sociale della Netcom Liberia, partecipa con il 36,5% delle azioni l'operatore telefonico italiano Eutelia.\nMonumenti e luoghi d'interesse.\nLe principali attrazioni di Monrovia sono il Museo Nazionale Liberiano, il Tempio Massonico, oggi in rovina, il Waterside Market (attualmente chiuso), il centro culturale sull'isola della Provvidenza, la cattedrale del Sacro Cuore di Ges\u00f9, sede dell'Arcidiocesi di Monrovia, e diverse spiagge.\nSono inoltre presenti uno zoo, l'Universit\u00e0 della Liberia e la Cuttington College and Divinity School (Episcopale).\nInfrastrutture e trasporti.\nImbarcazioni collegano il grande porto cittadino con Greenville e Harper.\nL'aeroporto pi\u00f9 vicino \u00e8 lo \"Spriggs Payne Airport\", situato a cinque chilometri dal centro della citt\u00e0, mentre il \"Roberts International Airport\", il pi\u00f9 grande aeroporto internazionale della Liberia, si trova a 60 chilometri di distanza.\nMonrovia \u00e8 collegata con il resto del paese attraverso una rete stradale e ferroviaria. In citt\u00e0 \u00e8 disponibile un servizio di taxi privati e minibus, cui si aggiungono le linee di autobus gestite dal \"Transit Authority Monrovia\".\nSport.\nLa citt\u00e0 \u00e8 sede di diverse squadre di calcio maschili, tra le quali l'Invincible Eleven, la squadra che vanta il maggior numero di scudetti vinti nel campionato di Calcio della Liberia, oppure il Gedi &amp; Sons Football Club.\nGeorge Weah, ex-calciatore pallone d'oro, \u00e8 nato nella baraccopoli di Clara Town, a Monrovia."}
{"id": "217227", "revid": "84184", "url": "https://it.wikipedia.org/wiki?curid=217227", "title": "Pastorella (componimento)", "text": "La pastorella \u00e8 un componimento poetico, di forma dialogica, diffuso in particolare nella letteratura provenzale e nella letteratura francese medievale in lingua d'oc, dove veniva musicata e cantata.\nOrigini.\nLe origini della pastorella sono incerte; si \u00e8 ipotizzata, attraverso lo studio della trattatistica mediolatina, una nascita a partire da fonti latine classiche, in particolare la tradizione bucolica risalente a Virgilio (\u00e8 la tesi di Edmond Faral), una genesi 'popolare' in area occitana o una creazione 'colta' originale da parte dei trovatori provenzali (Gaston Paris e Alfred Jeanroy).\nLe pastorelle si diffusero dapprima composte in lingua d'oc, tra la met\u00e0 del XII e la fine del XIII, grazie ai ben noti trovatori quali Marcabru, Gui d'Ussel, Giraut de Bornelh, Cadenet, Serveri de Girona, e ad autori meno celebri come Johan Esteve, Guillem d'Autpolh, Gavaudan, Joyos de Tolosa o Guiraut d'Espanha.\nIl genere ebbe fortuna in Spagna e in Francia, dove i trovieri, adulatori dei desideri dei loro signori, ne riprenderanno i loro temi dai poeti provenzali. In Italia ha avuto cultori in Guido Cavalcanti e Franco Sacchetti, anche se - preferibilmente - in forma di ballata minore.\nForma.\nForma tematica.\nLa forma-base della pastorella narra un contrasto, su sfondo agreste o nel \"locus amoenus\", tra un cavaliere-trovatore e una giovane pastora che respinge o accetta le proposte d'amore. Il rifiuto della pastorella pu\u00f2 essere seguito da una falsa proposta di matrimonio, con cui il cavaliere ha ragione dell'ingenuit\u00e0 della ragazza, o da stupro. Secondo Edmond Faral la pastorella permetteva agli autori di \"compensare\" le composizioni pi\u00f9 austere come la \"canzone\" con una vena grossolana che avvinceva il pubblico.\nMaurice Zink descrive la pastorella, riprendendo la definizione del trovatore Vidal de Bezaudun, come: \nGli autori medievali la consideravano del resto un genere satirico.\nTradizionalmente, si distinguono due tipi:\nLa pastorella nel medioevo.\nLa funzione della pastorella nella lirica del medioevo sembra dare \"sfogo\" al desiderio carnale maschile, in quanto la pastora (una donna di bassa estrazione sociale, reputata facile) viene ridotta a un puro oggetto erotico. Il cavaliere fa uso del linguaggio della seduzione e il vocabolario del \"fin'amor\", ma se ne allontana, in quanto l'aspetto brutale del suo desiderio (che lui vuole appagare, costringendo la donna, se non consenziente), contraddice il suo dire.\nGenere pi\u00f9 aristocratico che agreste, .\nForma metrica.\nNon essendo la pastorella un componimento poetico a forma fissa, la forma e il numero delle strofe resta libero (tra 6 e 30). La pastorella nel corso dei secoli o a seconda delle regioni, ecc., ha potuto essere:\nIn quanto canzone , la pastorella ha dato origine a una figura di contraddanza: la quarta della quadriglia ordinaria.\nDalla forma metrica della pausa deriva la villanella e dal principio dialogico e scenico l'organizzazione del dramma pastorale.\nPoesia pastorale.\nLa pastorella rientra nel genere pi\u00f9 esteso della poesia pastorale o bucolica, praticata nell'antichit\u00e0, come gli idilli di Teocrito o di Virgilio e, pi\u00f9 vicino a noi, della \u00abchanson de berg\u00e8re\u00bb, che pu\u00f2 d'altra parte essere altrettanto immorale e salace della pastorella.\nEsempio di pastorella.\nL'inizio di \"L'autrier, jost'una sebissa\", di Marcabru, a cui si fa risalire la prima \"pastorela\" della lirica occitana, \u00e8 presente in otto manoscritti, tra cui il canzoniere C. La poesia \u00e8 composta di strofe di sette versi ottonari, dove due strofe successive utilizzano le stesse rime, secondo lo schema metrico \"aaabaab\", poi \"cccbccb\" per le due successive, ecc."}
{"id": "217228", "revid": "92920", "url": "https://it.wikipedia.org/wiki?curid=217228", "title": "Razionalizzazione (matematica)", "text": "In matematica, la razionalizzazione del denominatore di una frazione \u00e8 un procedimento algebrico che consente di eliminare dal denominatore le espressioni irrazionali, ossia quelle contenenti radicali algebrici. Ci\u00f2 viene ottenuto tramite la moltiplicazione del numeratore e del denominatore della frazione per un opportuno fattore. La razionalizzazione \u00e8 utile, fra l'altro, per semplificare il calcolo numerico di tali espressioni.\nCasi frequenti.\nDenominatore con un radicale quadratico.\nSi consideri una frazione della forma:\nIn questo caso, certamente il pi\u00f9 semplice, si riesce a razionalizzare il denominatore moltiplicando semplicemente numeratore e denominatore per formula_2:\nDenominatore con un radicale qualsiasi.\nNel caso pi\u00f9 generale della forma: \ncon \"n\"\u00a0&gt;\u00a0\"m\", il fattore razionalizzante \u00e8 formula_5. Infatti:\nSomma o differenza di due radicali quadratici.\nLe frazioni della forma normale:\nricordando il prodotto notevole formula_8, si razionalizzano come segue:\nLo stesso accorgimento funziona ovviamente anche quando nel denominatore vi sono somme come formula_10 o somme di 3 o pi\u00f9 radicali quadratici. Ad esempio:\nSomma o differenza di due radicali cubici.\nLe frazioni della forma:\nsi risolvono facilmente ricorrendo ai prodotti notevoli:\nInfatti:\nAnche in questo caso, il procedimento funziona bene anche per denominatori della forma formula_15 o simili.\nRazionalizzazione del numeratore.\nSebbene sia pi\u00f9 frequente la necessit\u00e0 di razionalizzare il denominatore di una frazione (riconducendosi ad un'espressione equivalente con i radicali al numeratore), talvolta pu\u00f2 essere utile applicare tecniche del tutto analoghe al numeratore. Per esempio, in analisi matematica, ci\u00f2 consente di risolvere alcune forme indeterminate che possono comparire nel calcolo dei limiti. Ad esempio:\nQuesto limite si presenta nella forma indeterminata formula_17. In questo caso risulta conveniente razionalizzare il numeratore della frazione:\nA questo punto, osservando che formula_19, il limite si pu\u00f2 riscrivere come segue:\nSi pu\u00f2 notare come la razionalizzazione del numeratore abbia consentito di eliminare a denominatore il fattore formula_21 che rendeva impossibile il calcolo immediato del limite.\nApplicazione ai numeri complessi.\nLa razionalizzazione si effettua anche per determinare il reciproco di un numero complesso e, di conseguenza, per effettuare la divisione. Infatti, dato un numero complesso formula_22, si pu\u00f2 determinare il reciproco moltiplicando il numeratore e il denominatore per il coniugato di formula_23:"}
{"id": "217229", "revid": "1494169", "url": "https://it.wikipedia.org/wiki?curid=217229", "title": "Monrovia (disambigua)", "text": ""}
{"id": "217230", "revid": "287204", "url": "https://it.wikipedia.org/wiki?curid=217230", "title": "Presidenti del Trentino-Alto Adige", "text": "Lista dei presidenti della regione Trentino-Alto Adige dal 1948."}
{"id": "217235", "revid": "1318658", "url": "https://it.wikipedia.org/wiki?curid=217235", "title": "Presidenti del Friuli-Venezia Giulia", "text": "I presidenti della Giunta regionale del Friuli-Venezia Giulia sono stati finora quattordici, che hanno presieduto 26 giunte regionali diverse. Antonio Comelli \u00e8 il politico che ha presieduto pi\u00f9 giunte (7 volte), seguito da Adriano Biasutti (5 giunte) e Alfredo Berzanti (3 giunte). Con la legge costituzionale 31 gennaio 2001, nr.2 il sistema istituzionale della Regione \u00e8 stato innovato: il presidente della Giunta regionale \u00e8, da quel momento, definito presidente della Regione. La Democrazia Cristiana e la Lega Nord sono i partiti che enumerano pi\u00f9 presidenti, ben 4 ciascuno.\nElenco.\nI presidenti del Friuli-Venezia Giulia susseguitisi dal 1964 ad oggi sono i seguenti:"}
{"id": "217236", "revid": "1226", "url": "https://it.wikipedia.org/wiki?curid=217236", "title": "Congregazione dell'Immunit\u00e0 ecclesiastica", "text": ""}
{"id": "217238", "revid": "767487", "url": "https://it.wikipedia.org/wiki?curid=217238", "title": "Le due vite di Mattia Pascal", "text": "Le due vite di Mattia Pascal \u00e8 un film del 1985 diretto da Mario Monicelli, ispirato al romanzo \"Il fu Mattia Pascal\" di Luigi Pirandello.\nDi questo film esiste una versione televisiva di 150 minuti.\n\u00c8 stato presentato in concorso al 38\u00ba Festival di Cannes.\nTrama.\nDopo la morte del padre, Mattia Pascal conduce nel paese di Miragno una vita pigra e inconcludente, anche a causa delle questioni di eredit\u00e0 che sono nelle mani di Malagna, un amministratore astuto e di dubbia correttezza. Mattia \u00e8 sposato con Romilda e i due vivono nella casa di lei insieme alla suocera, una donna vessatrice e grossolana. Mattia ha una relazione con Oliva, figlia di un suo dipendente, che gli dar\u00e0 un erede. Quando anche la vecchia madre muore, Mattia, ormai insofferente di tutto, decide all'improvviso di salire su un treno notturno che transita verso la Francia e di scendere a Montecarlo. L'idea di sparire, \"tout court\", ha sopraffatto quella di suicidarsi. Al casin\u00f2 Mattia, come spesso accade ai neofiti, \u00e8 aiutato da una fortuna sfacciata e vince somme esorbitanti. Intanto in paese, non avendo pi\u00f9 sue notizie, i familiari decidono di tumulare un corpo nelle cui fattezze tutti hanno identificato lo scomparso Mattia. Assistendo di nascosto al rito nel cimitero, Pascal si adatta subito alla nuova e favorevole situazione e ormai, ufficialmente morto, parte per Roma deciso a ricominciare da zero una nuova esistenza. Tuttavia commette l'errore di stracciare i suoi vecchi documenti e con ci\u00f2 annulla la sua personale identit\u00e0, diventando Adriano Meis, esponendosi alla merc\u00e9 del caso e correndo il rischio di essere coinvolto in sospetti e contrattempi. Trovata ospitalit\u00e0 presso una famiglia di Roma, Mattia si innamora, ricambiato, di Adriana. I due partono per Venezia ma l'uomo, ormai abituato a concedersi ogni lusso, si trova nei guai a causa della sfortuna al gioco. Proprio mentre Adriana gli annuncia felice la sua maternit\u00e0 Mattia, ormai invischiato nei debiti, decide vilmente di piantare lei e il suo fardello, di \"uccidere\" Adriano Meis e di ripresentarsi a Miragno nei panni del redivivo, con tutti i diritti conseguenti. Giunto nel paese, Mattia per\u00f2 scopre che la moglie Romilda ha sposato il suo amico Mino Pomino e che i due hanno una neonata. Per evitare lo scandalo, parenti ed amici concordano che di tanto in tanto, il fu Mattia Pascal andr\u00e0 a prendere il caff\u00e8 in casa della moglie e gli capiter\u00e0 di incontrare Oliva - la quale gli fa conoscere il figlio avuto da lui, ma riconosciuto dal Malagna, ora marito della donna - e che potr\u00e0 ritirarsi a vivere e lavorare nella biblioteca comunale come aiutante. Ormai ridotto in povert\u00e0, ogni tanto Mattia Pascal si reca a rendere un patetico omaggio floreale alla propria tomba."}
{"id": "217239", "revid": "547992", "url": "https://it.wikipedia.org/wiki?curid=217239", "title": "Presidenti della Valle d'Aosta", "text": "Il presidente della Valle d'Aosta (in francese \"pr\u00e9sident de la Vall\u00e9e d'Aoste\") \u00e8 il capo del governo della Valle d'Aosta.\nElenco.\nNel 1946 venne nominato dal CLN il primo provvisorio Consiglio della Valle, composto da 5 membri di cui uno assessore per ciascuno dei 5 partiti. La presidenza fu affidata al Partito d'Azione, dapprima con Federico Chabod e poi con Severino Caveri. Trasformata la Circoscrizione autonoma in Regione autonoma in seguito alla proclamazione della Costituzione, vennero organizzate regolari elezioni.\nI presidenti della Valle d'Aosta susseguitisi dal 1949 ad oggi sono i seguenti:"}
{"id": "217240", "revid": "18323", "url": "https://it.wikipedia.org/wiki?curid=217240", "title": "Puch", "text": ""}
{"id": "217241", "revid": "287204", "url": "https://it.wikipedia.org/wiki?curid=217241", "title": "Sebastien Loeb", "text": ""}
{"id": "217243", "revid": "436907", "url": "https://it.wikipedia.org/wiki?curid=217243", "title": "Anderson Bruford Wakeman Howe (album)", "text": "Anderson Bruford Wakeman Howe (noto anche come ABWH) \u00e8 l'unico album in studio del gruppo musicale britannico omonimo, pubblicato nel 1989 dalla Arista Records.\nDescrizione.\nIl progetto ABWH inizi\u00f2 nell'autunno del 1987, epoca in cui gli Yes avevano acquisito la cosiddetta formazione \"Yeswest\" con il chitarrista Trevor Rabin. Anderson, che con gli Yeswest aveva realizzato due album (\"90125\" e \"Big Generator\"), si ritenne insoddisfatto della direzione pop presa dal gruppo. Chiam\u00f2 quindi con s\u00e9 tre musicisti dell'epoca storica degli Yes, che avevano abbandonato in diversi momenti: il chitarrista Steve Howe, il tastierista Rick Wakeman e il batterista Bill Bruford. \nIl materiale dell'album fu provato a Parigi e poi inciso nell'isola di Montserrat. Molti brani dell'album (in particolare \"Teakbois\") hanno elementi di musica latina e caraibica. \"Let's Pretend\" fu composta con Vangelis, che da tempo conosceva e collaborava con Anderson; il brano, in effetti, era originariamente un inedito di Jon &amp; Vangelis (il duo Anderson/Vangelis), al quale gli altri membri del gruppo apportarono contributi personali.\nLa copertina dell'album fu realizzata da Roger Dean, in passato illustratore di album classici degli Yes (da \"Fragile\" a \"Relayer\". Per \"Anderson Bruford Wakeman Howe\" Dean studi\u00f2 un nuovo set di caratteri calligrafici, e due dipinti, \"Blue Desert\" (la copertina dell'album) e \"Red Desert\" (il retro). Si tratta dei due pi\u00f9 grandi dipinti mai realizzati da Dean.\nFra i brani dell'album, quello che divenne pi\u00f9 popolare fu \"Brother of Mine\", il cui videoclip fu trasmesso frequentemente su MTV. Lo stile di questo lavoro ricorda gli Yes classici, con brani strutturati e complessi, melodie sofisticate, ritmiche inusuali, e cos\u00ec via; in particolare, il brano \"Quartet\" include numerosi riferimenti a brani degli Yes classici, sia nei testi (\"Long Distance Runaround\", \"South Side of the Sky\", \"Roundabout\") che nella forma di riproduzioni in sottofondo (\"Soon\", \"The Revealing Science of God\", \"Madrigal\", \"Onward\"). I due elementi che lo differenziano in maniera pi\u00f9 evidente dalla produzione classica degli Yes sono, per quanto riguarda Chris Squire, l'assenza delle armonie vocali con Anderson e le sue linee di basso, mentre per quanto concerne Bruford il suo stile batteristico, che pur mantenendosi eclettico e espressivo ritmicamente, si avvale in \"Anderson Bruford Wakeman Howe\" di una nuova gamma di suoni di batteria elettronica. I testi di Anderson risultano pi\u00f9 espliciti di quelle degli anni settanta, e parlando abbastanza esplicitamente dell'interesse del cantante per la spiritualit\u00e0 e la New Age, con riferimenti espliciti a Carlos Castaneda (la \"seconda attenzione\" di \"Themes\"), all'approccio New Age verso l'esperienza unitaria di tutte le religioni (\"we have walked the path of all the known religions\", in \"Brother of Mine\"), all'ambientalismo e ai diritti civili dei popoli (\"Birthright\" \u00e8 una condanna degli esperimenti atomici condotti a Woomera dal Regno Unito senza avvertire o proteggere gli aborigeni del luogo).\nAlcune demo dei brani dell'album sono state pubblicate nell'album solista di Steve Howe. \"Homebrew\"."}
{"id": "217244", "revid": "533647", "url": "https://it.wikipedia.org/wiki?curid=217244", "title": "Il fu Mattia Pascal (disambigua)", "text": ""}
{"id": "217246", "revid": "104485", "url": "https://it.wikipedia.org/wiki?curid=217246", "title": "Cambiale", "text": "La cambiale \u00e8 un titolo di credito la cui funzione tipica \u00e8 quella di rimandare il pagamento di una somma in denaro.\nIn Italia la disciplina principale \u00e8 contenuta nella cosiddetta \"legge cambiaria\" (R.D. 14 dicembre 1933, n. 1669)\nTipi di cambiali.\nEsistono due tipi di cambiale:\nOltre alle suddette tipologie di cambiali, che costituiscono i casi a cui la normativa fa sempre riferimento (a meno di indicazioni specifiche) esistono, poi, alcune forme speciali di cambiali, oggi piuttosto rare, per cui \u00e8 stata emanata una normativa a s\u00e9 stante.\n\u00c8 il caso della \"cambiale agraria\", della \"cambiale finanziaria\" e della \"cambiale ipotecaria\".\nLa cambiale agraria.\nLa cambiale agraria si distingue, non solo per il regime fiscale particolarmente agevolato, ma anche per il privilegio sui beni.\nCambiali finanziarie.\nLe cambiali finanziarie sono disciplinate dalla legge 13 gennaio 1994 n. 43. Sono caratterizzate dall'essere emesse in serie, all'ordine, con durata ben delimitata (minimo 1 mese massimo 36 mesi) in cui la girata \u00e8 \"senza garanzia\" per evitare azioni di regresso. L'istituto, mutuato dall'esperienza estera, voleva creare un titolo di credito intermedio tra la cambiale classica e l'obbligazione, ma non ha avuto in Italia la stessa fortuna avuta su altre piazze finanziarie.\nIl legislatore, visto l'insuccesso dell'istituto originario, ha tentato di \"rilanciarlo\" nel 2003, allungando l'intervallo di tempo per la sua emissione (minimo un mese - massimo 18 mesi).\nCaratteristiche.\nLa cambiale presenta le seguenti caratteristiche:\nRequisiti della cambiale.\nLa cambiale \u00e8 compilata su appositi moduli, che vengono predisposti dall'amministrazione finanziaria, con l'assolvimento dell'obbligo di bollatura. Vale anche come cambiale qualsiasi foglio che presenti i requisiti essenziali. I requisiti formali sono quelli essenziali e quelli naturali.\nQuelli \"essenziali\" sono tali quando la loro mancanza determina la nullit\u00e0 della cambiale. Essi sono:\nQuelli \"naturali\" sono tali quando la loro lacuna viene colmata da norme suppletive. Essi sono:\nSe inoltre la cambiale non sia validamente bollata o sia solo bollata in parte, in mancanza di tale requisito, non ha nessun effetto giuridico, in quanto non pu\u00f2 acquisire la funzione di titolo esecutivo, quindi non pu\u00f2 essere oggetto di protesto.\nCambiale in bianco.\nIl titolo privo di alcuni requisiti essenziali non vale come cambiale, ma solo nel momento in cui viene richiesto il pagamento. \u00c8 possibile quindi riempire la cambiale anche successivamente l'emissione con l'accordo di riempimento. \u00c8 necessario solo che la cambiale all'emissione sia provvista della denominazione \u201ccambiale\u201d e della sottoscrizione dell'emittente.\nC'\u00e8 il rischio comunque che l'accordo di riempimento non venga rispettato, con abusivo riempimento. L'eccezione di abusivo riempimento \u00e8 un'eccezione personale, quindi non \u00e8 opponibile al terzo possessore in buona fede. L'accordo di riempimento decade dopo 3 anni dalla sottoscrizione.\nCircolazione.\nLa disciplina ricalca quella dei titoli di credito all'ordine, con alcune peculiarit\u00e0. Il trasferimento pu\u00f2 essere escluso dal traente o dall'emittente, con clausola \u201cnon all'ordine\u201d. In questo caso la cambiale \u00e8 trasferibile solamente tramite cessione dei crediti. La circolazione delle cambiali, al pari degli altri titoli di credito, avviene per tramite del negozio giuridico della \"girata\" (apposta a tergo della cambiale in apposito spazio dedicato). Essa \u00e8 costituita dalla firma del beneficiario accompagnata dalla dicitura \"E per me pagate al sig. XXX\", seguita dal luogo e dalla data di girata. In tal caso ci si trova dinanzi a una girata propria ed \"in pieno\" in quanto, il nuovo beneficiario (giratario), viene individuato chiaramente. Il giratario potr\u00e0 poi, a sua volta, girare ulteriormente la cambiale. Il numero delle girate \u00e8 illimitato. La girata pu\u00f2 essere apposta sulla cambiale anche per tramite della semplice firma del beneficiario, in tal caso essa \u00e8 detta \"in bianco\" trasformando la cambiale in titolo al portatore. Le girate proprie, siano esse in pieno o in bianco, sono sempre incondizionate. Il girante, in ogni caso, risponder\u00e0 nei raffronti del nuovo beneficiario come obbligato di regresso (ci\u00f2 al pari di eventuali altri giranti precedenti). In ogni caso con le girate \"proprie\", il beneficiario girante, trasferisce il credito insito nel titolo di credito ad un altro soggetto detto \"giratario\". Per il principio dell'autonomia, chiunque si ritrovi in possesso di una cambiale a seguito di una corretta serie di girate, pu\u00f2 vantare il credito in essa incorporato al di l\u00e0 delle ragioni che indussero le parti originarie a sottoscrivere il titolo. Al fianco di tali girate (dette \"proprie\", in quanto in grado di trasferire la titolarit\u00e0 del credito incorporato nella cambiale) vi sono, poi, le cosiddette girate \"improprie\" che vengono apposte a tergo del titolo (al pari di quelle proprie) ma non hanno lo scopo di trasferire il diritto al credito quanto, piuttosto, di autorizzare una banca ad incassare il credito incorporato nella cambiale, ci\u00f2 in nome e per conto del titolato. Le girate improprie sono apposte con la dicitura \"E per me pagate all'Istituto di Credito XXX, valuta per l'incasso\", seguita dal luogo e dalla data di girata.\nCambiale aumentata del bollo.\nDal momento che le tratte sono spiccate dal traente (che solitamente \u00e8 anche il beneficiario della tratta), gli accordi tra le parti, possono prevedere che l'importo dell'effetto venga aumentato del costo del bollo (in quanto, tale onere, \u00e8 pagato dal traente all'atto dell'emissione). Il bollo, pur non essendo requisito essenziale, garantir\u00e0 l'esecutivit\u00e0 del titolo. Il valore della tratta, nei casi in cui essa venga aumentata del valore del bollo, si ottiene mediante un'operazione computistica detta del \"sotto mille\", ci\u00f2 moltiplicando il valore base della cambiale per mille e dividendo il valore ottenuto per 988. Ad esempio, se una tratta dovesse essere spiccata per 1.200 euro e le parti si accordassero per l'emissione di una tratta aumentata del bollo, il valore di tale bollo sarebbe cos\u00ec determinato: \"euro (1200*12/988) = 14,57\". Tale valore sar\u00e0 quindi approssimato a 14,60 in quanto, il bollo cambiario, deve essere arrotondato per legge al decimo di euro. Il valore del bollo cos\u00ec ottenuto (e cio\u00e8 14,60 euro) sar\u00e0 quindi sommato al valore di base della tratta ottenendo, appunto, l'importo della cambiale aumentata del bollo cambiario: \"1.200+14,60 = 1.214,60\". A riprova della correttezza del procedimento si pu\u00f2 calcolare, ex post, il valore del bollo sull'importo sopra determinato, ottenendo: \"1.214,60*12/100 = 14,57\". L'importo ottenuto altro non \u00e8 che il valore del bollo assolto all'atto dell'emissione, di cui si chiede rimborso al trattario. L'accettazione di essa da parte del trattario \u00e8 sufficiente per dimostrare l'accordo tra le parti.\nPossibili errori potrebbero essere dati dall'aumentare la cambiale di un bollo calcolato sul valore iniziale della cambiale e cio\u00e8, relativamente all'esempio di cui sopra, di un bollo pari a (1.200*12/1000) ossia di 14,40 euro. Si otterrebbe, con tale errato procedimento, una cambiale di euro (1.200 + 14,40) ossia di euro 1.214,40, bollata per soli 14,40 euro (onere di cui si chiede il rimborso assommandolo al valore iniziale della cambiale). Si cadrebbe per\u00f2 in un errore di computisteria: infatti, con un importo di 1.214,40, la cambiale deve garantire un assolvimento di bollo pari a 1.214,40*12/100 e cio\u00e8 di 14,60 euro (e non di 14,40 euro). La differenza tra il bollo apposto e il bollo dovuto potrebbe creare successivi problemi in merito all'esecutivit\u00e0 del titolo. Pertanto, nel caso in cui si voglia determinare il valore di una tratta aumentata del bollo, \u00e8 assolutamente necessario ricorrere all'operazione computistica del \"sotto mille\".\nLa problematica della cambiale aumentata del bollo non si estende quasi mai ai pagher\u00f2 in quanto, tali effetti, sono emessi dal debitore. La cambiale aumentata del bollo costituisce esempio di traslazione di imposta dal traente al trattario.\nCapacit\u00e0 cambiaria.\nLa sottoscrizione di cambiali \u00e8 un atto eccedente l'ordinaria amministrazione. Pu\u00f2 emettere una cambiale autonomamente solo il maggiore di et\u00e0.\nMinore e interdetto: pu\u00f2 assumere obbligazioni cambiarie solo tramite rappresentante legale e solo previa autorizzazione del giudice.\nPer gli inabilitati e i minori emancipati c'\u00e8 bisogno della firma del curatore \u201cper assistenza\u201d oltre che la firma dell'interessato. In mancanza il curatore \u00e8 obbligato personalmente.\nRappresentanza cambiaria.\nIl rappresentante cambiario senza poteri \u00e8 in deroga al diritto comune obbligato come se avesse firmato in proprio. Il falso rappresentato pu\u00f2 eccepire anche al terzo possessore in buona fede il difetto di rappresentanza.\nObbligazioni cambiarie.\nIndipendenza delle obbligazioni cambiarie: ciascun obbligato cambiario assume un'obbligazione indipendente dalle altre: ci\u00f2 significa che se l'obbligazione del traente \u00e8 invalida per falsit\u00e0 della firma, coloro che si sono obbligati successivamente sono obbligati al pagamento della cambiale.\nGli obbligati cambiari.\nGli obbligati cambiari sono obbligati in solido verso il portatore della cambiale stessa. Esistono due categorie di obbligati cambiari: diretti e di regresso. L'azione nei confronti di quelli diretti non \u00e8 subordinata a particolari formalit\u00e0, l'azione nei confronti di quelli di regresso \u00e8 subordinata al verificarsi del rifiuto dell'accettazione o del pagamento e alla levata del protesto.\nSono obbligati diretti: emittente, accettante, loro avallanti. Sono obbligati di regresso: traente, giranti, loro avallanti, accettante per intervento.\nGradi cambiari.\nNei rapporti interni solo uno deve sopportare il peso del pagamento, gli altri sono per legge garanti di grado successivo. Nella cambiale tratta i gradi sono: accettante, traente, giranti. Nel vaglia i gradi sono: emittente e giranti. Se paga un obbligato di grado intermedio \u00e8 liberato nei confronti sia del debitore che nei, rapporti interni. Egli ha diritto di rivalsa sugli obbligati di grado anteriore.\nAccettazione.\nL'accettazione \u00e8 una dichiarazione con la quale il trattario si obbliga a pagare la cambiale alla scadenza. Tale negozio giuridico riguarda le sole \"tratte\" in quanto, il traente (che spicca la cambiale), d\u00e0 un ordine di pagare (ad un beneficiario) una somma e, col negozio giuridico dell\u2019accettazione, il trattario provvede nell\u2019accettare tale ordine, configurandosi, per conseguenza, quale obbligato principale. In caso di mancata accettazione da parte del trattario, l\u2019obbligato principale (nei raffronti del beneficiario) resta il traente. Il negozio giuridico dell\u2019accettazione, nei \"pagher\u00f3\" non esiste, ci\u00f2 perch\u00e9, l\u2019emittente, \u00e8 gi\u00e0 obbligato principale promettendo di pagare una certa cifra al beneficiario a scadenza cambiale. Con l'accettazione il trattario diventa obbligato principale; prima di tale accettazione, quindi, non si pu\u00f2 esercitare nei suoi confronti alcuna azione. La presentazione all'accettazione \u00e8 una facolt\u00e0 del portatore, il traente pu\u00f2 vietare che la cambiale sia accettata, fermo restando che anche la cambiale non accettabile deve essere presentata per il pagamento. Se \u00e8 a certo tempo vista la presentazione all'accettazione \u00e8 obbligatoria, poich\u00e9 la scadenza decorrer\u00e0 dalla data di accettazione. L\u2019accettazione (al pari di ogni negozio giuridico cambiario) deve essere incondizionata ma pu\u00f2 essere limitata ad una sola parte della somma. Essa \u00e8 rilasciata con l\u2019indicazione a fronte titolo della dicitura \"per accettazione\" o \"visto\" seguita da data e firma.\nPagamento della cambiale.\nIl portatore.\nIl portatore della cambiale \u00e8 colui che \u00e8 legittimato a richiedere il pagamento. Chi paga deve controllare solo la regolarit\u00e0 formale delle girate, le girate cancellate si hanno per non scritte, se una girata \u00e8 in bianco il beneficiario si presume essere colui che ha girato la cambiale successivamente. La cambiale deve essere presentata al pagamento al trattario, all'emittente o alla diversa persona indicata.\nIn deroga al diritto comune il portatore non pu\u00f2 rifiutare il pagamento parziale, per tutelare gli obbligati di regresso. In questo caso il debitore pu\u00f2 esigere che ne venga fatta quietanza.\nIn caso di pagamento completo la cambiale viene restituita al debitore cambiario. Essa funger\u00e0 da quietanza.\nRinnovo della cambiale.\nSebbene oggi come oggi rarissima, pu\u00f2 verificarsi la dinamica del cosiddetto rinnovo cambiario. Alla scadenza, infatti, il debitore cambiario, su richiesta, pu\u00f2 ottenere dal creditore cambiario un rinnovo totale o parziale della cambiale in scadenza. La scarsa diffusione delle cambiali ha quasi annullato i casi di rinnovo di esse. Ad ogni modo non \u00e8 vietato porre in essere la procedura.\nSolitamente il rinnovo della cambiale (parziale o totale) prevede il pagamento di interessi calcolati sull'ulteriore dilazione che possono essere pagati in contanti all'atto del rinnovo o essere ricompresi nell'importo della nuova cambiale. All'atto del conceduto rinnovo viene prolungata la scadenza della cambiale.\nIl rinnovo avviene attraverso lo stralcio della precente cambiale accompagnata dalla contemporanea emissione della nuova cambiale.\nIl rinnovo pu\u00f2 essere stabilito anche a monte, ci\u00f2 con un accordo tra beneficiario e debitore cambiario ma, in considerazione del fatto che tale accordo risulterebbe extracartolare, esso potr\u00e0 essere eccepito solo al beneficiario e non anche ad eventuali giratari.\nGaranzie cambiarie e negozi giuridici cambiari.\nAvallo.\nConsiste precisamente in una firma di garanzia posta sulla cambiale da una terza persona che garantisce il pagamento nel caso in cui l'obbligato principale non ne onori il pagamento. Deve risultare sul titolo. Vale come avallo anche la semplice sottoscrizione, purch\u00e9 non si tratti di quella del traente o del trattario o dell'emittente. Si deve indicare per quale persona \u00e8 dato l'avallo. In mancanza si intende dato per il traente o emittente. Anche per l'avallo vale il principio di indipendenza della cambiale: l'invalidit\u00e0 dell'obbligazione principale non costituisce presupposto dell'invalidit\u00e0 dell'avallo. Per questo motivo si distingue dalla fideiussione, che ha carattere accessorio e cumulativo.\nAnche l'avallante diviene obbligato cambiario e, di conseguenza, la sua obbligazione sar\u00e0 del tutto autonoma rispetto a quelle degli altri obbligati, avallato compreso.\nL'avallante affianca la sua posizione a quella dell'avallato ed assume gli stessi obblighi cambiari di quest'ultimo.\nNell'ordine cambiario, invece, l'avallante si pone nella posizione immediatamente successiva al suo garantito (art. 37 l.c.) e risponde in solido con lui del pagamento.\nUna situazione particolare si verifica nel caso in cui pi\u00f9 persone hanno dato avallo per uno degli obbligati cambiari si ha il \"coavallo\" (pi\u00f9 obbligati hanno assunto una posizione di pari grado nella cambiale non ha luogo tra loro l'azione cambiaria e il rapporto \u00e8 regolato con le norme relative alle obbligazioni solidali)\nLa forma dell'avallo:\nGirata.\nLa girata \u00e8 l'atto con il quale un soggetto (girante) in virt\u00f9 del requisito dell'incorporazione propria dei titoli di credito, trasferisce ad un altro soggetto (giratario) la legittimazione di un titolo di credito (di solito un assegno o una cambiale).\nIn pratica, col negozio giuridico della girata, il girante d\u00e0 ordine al debitore indicato nel titolo di pagare ad un altro soggetto, detto giratario. Tale soggetto terzo deve essere diverso da quello originario indicato nel titolo.\nLa girata pu\u00f2 essere piena o in bianco: il titolo con girata piena pu\u00f2 essere portato all'incasso solo dal beneficiario, quello con girata in bianco dal possessore del titolo.\nGirata in pieno: con la girata in pieno il girante, oltre ad apporre la sua firma indica il nominativo del giratario e cio\u00e8 di colui che \u00e8 divenuto nuovo beneficiario del titolo. Ad es. \u201cE per me pagate il sig. Mario Rossi di Milano, firmato Luigi Felli\u201d ove, il sig. Rossi, \u00e8 il giratario e, quindi, il nuovo beneficiario mentre, il sig. Felli, \u00e8 il girante ossia il precedente beneficiario.\nGirata in bianco: il girante appone semplicemente la propria firma, senza indicare alcun beneficiario.\nIl titolo pu\u00f2 essere girato pi\u00f9 volte, prima di essere portato all'incasso.\n\u00c8 da rilevare che le persone che girano il titolo si assumono comunque la responsabilit\u00e0 del pagamento del titolo. Tale responsabilit\u00e0 pu\u00f2 essere esclusa mediante l'apposizione della clausola \"senza garanzia\" che fa s\u00ec che venga esclusa la responsabilit\u00e0 nei confronti di tutti i successivi giratari ovvero con la clausola \"non all'ordine\" che se apposta da un girante gli evita la responsabilit\u00e0 verso gli altri giranti successivi al primo.\nNell'ordinamento italiano, la girata \u00e8 regolata dagli articoli 2008, 2009, 2010, 2011, 2012, 2013 e 2014 del codice civile.\nLa girata propria (in pieno o in bianco) trasferisce il credito insito nel titolo, in virt\u00f9 del requisito di \"incorporazione del credito\".\nA fianco dell'istituto della \"girata propria\" sussiste anche l'istituto della \"girata impropria\". Le girate improprie non hanno lo scopo di sfruttare il requisito di incorporazione dei titoli di credito e, pertanto, non hanno lo scopo di trasferire il credito (insito nel titolo) dal girante al giratario. Esse hanno il solo scopo di affidare il titolo ad una banca ai fini dell'incasso. Si distinguono dalle girate proprie per la seguente formula inserita in coda alla girata: \"valuta per l'incasso\". Ad esempio: \"E per me pagate alla BNL fil. 1 di Belluno, valuta per l'incasso\", data e firma.\nAccettazione.\nTale negozio giuridico riguarda le sole tratte ed \u00e8 l\u2019atto con cui (attraverso apposizione di firma) il trattario accetta incondizionatamente l\u2019ordine di pagare un beneficiario (ordine spiccato dal trattario).\nTale negozio giuridico si perfeziona con apposizione, sul fronte della cambiale, della formula \u201caccetto\u201d o \u201cper accettazione\u201d o \u201cvisto\u201d seguita da data e firma dell\u2019accettante.\nNel resto del mondo.\nCommercial papers.\nI \"commercial papers\" potrebbero essere definiti come l'equivalente della cambiale negli Stati Uniti. Essi furono introdotti da Marcus Goldman nel 1869, e per molto tempo svolsero un ruolo fondamentale per il finanziamento delle imprese."}
{"id": "217247", "revid": "12356", "url": "https://it.wikipedia.org/wiki?curid=217247", "title": "Edoardo Scarpetta", "text": ""}
{"id": "217248", "revid": "661526", "url": "https://it.wikipedia.org/wiki?curid=217248", "title": "Discordo", "text": "Il discordo \u00e8 un componimento metrico che risale alle origini della poesia italiana, erede del \"descort\" della lirica provenzale da cui mutua anche il nome.\nIl discordo si diffuse in Italia nel Duecento tramite la Scuola siciliana con la caratteristica, per quanto concerne soprattutto la forma, di tratti astrofici, schema rimico alquanto variegato da strofa a strofa, versi preferibilmente brevi (con l'esclusione dell'endecasillabo), variabili numericamente da una strofa all'altra e nel numero delle sillabe.\nPer quanto concerne il contenuto, il discordo poteva essere a tema: contrasto amoroso, contrasto tra il lamento d'amore e la piacevolezza della melodia, contrasto tra schema poetico e melodico e contrasto fra pi\u00f9 lingue.\nIl carattere fortemente cortese del \"discordo\" spiega la sua diffusione in ambito siciliano e il suo scarso successo postsiciliano nella rimanente penisola.\nTra i poeti del XIII secolo che hanno composto discordi troviamo:\nEsempi.\n\"Donna, audite como\", di Giovanni di Brienne, rappresenta la prima testimonianza di discordo in Italia (ca 1225).\nSchema metrico:\nPer quanto riguarda la loro lunghezza, i versi variano \"tout court\" dal quaternario all'ottonario.\n\"Donna, audite como\".\n&lt;poem&gt;\n Donna, audite como\n mi tegno vostro omo\n e non d'altro segnore.\n La mia vita fina\n voi l'avete in dot[t]rina\n ed in vostro tenore.\n Oi chiarita spera!\n la vostra dolze ciera\n de l'altr[e] \u00e8 genzore.\n Cos\u00ec similemente\n \u00e8 lo vostro colore:\n color non vio s\u00ec gente\n n\u00e9 'n tinta, n\u00e9 'n fiore;\n ancor la fior sia aulente,\n voi avete il dolzore.\n Dolze tempo e gaudente\n inver[i] la pascore!\n ogn'om che ama altamente\n si de' aver bon core\n di cortese e valente\n e le[a]l servitore\n inver donna piagente,\n cui ama a tut[t]ore.\n Tut[t]ora de' guardare\n di fare fallanza\n ch\u00e9 non \u00e8 da laudare\n chi non \u00e0 leanza,\n e ben de' om guardare\n la sua [o]noranza.\n Certo be[n] mi pare\n che si facc[i]a blasmare\n chi si vuole orgogliare\n l\u00e0 ove non \u00e0 possanza.\n E chi ben vuol fare,\n s\u00ec si de' umiliare\n inver sua donna amare\n e fare conosc[i]anza.\n Or venga a rid[d]are\n chi ci sa [ben] andare,\n e chi \u00e0 intendanza\n si degia allegrare\n e gran gioia menare\n per [sua] fin[a] amanza;\n chi no lo sa fare,\n non si facc[i]a blasmare\n di trarersi a danza.\n Fino amor m'\u00e0 comandato\n ch'io m'allegri tut[t]avia,\n faccia s\u00ec ch'io serva a grato\n a la dolze donna mia,\n quella c'amo pi\u00f9 'n celato\n che Tristano non facia\n Isotta, como cantato,\n ancor che li fosse zia.\n Lo re Marco era 'nganato\n perch\u00e9 'n lui si confidia:\n ello n'era smisurato\n e Tristan se ne godia\n de lo bel viso rosato\n ch' Isaotta blond' avia:\n ancor che fosse pec[c]ato,\n altro far non ne potia,\n c'a la nave li fui dato\n onde ci\u00f2 li dovenia.\n Nullo si facc[i]a mirato\n s'io languisco tut[t]avia,\n ch'io sono pi\u00f9 'namorato\n che null'altro omo che sia.\n Perla, fior de le contrate,\n che tut[t]e l'altre passate\n di belleze e di bontate,\n donzelle, or v'adornate,\n tut[t]e a madon[n]a andate\n e mercede le chiamate,\n che di me agia pietate;\n di que', ch'ell'\u00e0, rimembranza\n le degiate portare;\n gi\u00e0 mai 'n altra ['n]tendanza\n non mi voglio penare,\n se no 'n lei per amanza,\n ch\u00e9 lo meglio mi pare.\n Dio mi lasci veder la dia\n ch'io serva a madonna mia\n a piacimento,\n ch\u00e9 io servire le vorr\u00eca\n a la fiore di cortes\u00eca\n e insegnamento.\n Meglio mi tegno per pagato\n di madonna,\n che s'io avessi lo contato\n di Bologna\n e la Marca e lo ducato\n di Guascogna.\n E le donne e le donzelle\n rendano le lor castelle\n senza tinere.\n Tosto tosto vada fore\n chi non ama di bon core\n a piacere\n&lt;/poem&gt;\n\"A\u00ef faux ris, pour quoi tra\u00ef aves\".\nNel discordo \"A\u00ef faux ris, pour quoi tra\u00ef aves\", attribuito a Dante alighieri, il testo poetico \u00e8 intriso di francese (o provenzale secondo alcuni), toscano e latino.\n&lt;poem&gt;\n A\u00ef faux ris, pour quoi tra\u00ef aves\n oculos meos? Et quid tibi feci,\n che fatta m'hai cos\u00ec spietata fraude?\n Iam audi[vi]ssent verba mea Greci!\n E selonch autres dames vous saves\n che \u2018ngannator non \u00e8 degno di laude.\n Tu sai ben come gaude\n miserum eius cor qui prestolatur:\n je li sper anc, e pas de moi non cure.\n Ai Dieus, quante malure\n atque fortuna ruinosa datur\n a colui che, aspettando, il tempo perde,\n n\u00e9 gi\u00e0 mai tocca di fioretto il verde!\n&lt;/poem&gt;\n\"Plas mi cavalier frances\".\n&lt;poem&gt;\n Plas mi cavalier frances\n e la dama catalana\n e l'onrar del genoes\n e la cour de castellana,\n lo cantar provenzales\n e la danza trivisana\n e lo corps aragones\n e la perla iuliana,\n la mans e cera d'angles\n e lo donzel de Touscana.\n&lt;/poem&gt;"}
{"id": "217250", "revid": "1851848", "url": "https://it.wikipedia.org/wiki?curid=217250", "title": "Presidenti della Provincia autonoma di Trento", "text": "Il presidente della Provincia autonoma di Trento (in tedesco \"Landeshauptmann des Trentino\") \u00e8 il capo del governo della Provincia autonoma di Trento."}
{"id": "217252", "revid": "965226", "url": "https://it.wikipedia.org/wiki?curid=217252", "title": "Presidenti della Provincia autonoma di Bolzano", "text": "Il presidente della Provincia autonoma di Bolzano (in tedesco \"Landeshauptmann S\u00fcdtirols\") \u00e8 il capo del governo dell'Alto Adige."}
{"id": "217254", "revid": "2166047", "url": "https://it.wikipedia.org/wiki?curid=217254", "title": "A\u015fgabat", "text": "A\u015fgabat (, letteralmente \"citt\u00e0 dell'amore\"; ), dal 1919 al 1927 Poltorack (), \u00e8 la capitale e la citt\u00e0 pi\u00f9 popolosa del Turkmenistan. \nSorge nell'Asia centrale, tra il deserto del Karakum e la catena montuosa del Kopet Dag. Fondata nel 1881 e resa nel 1924 capitale della Repubblica Socialista Sovietica Turkmena, fu distrutta da un terribile terremoto nel 1948 e fu in seguito ricostruita, su impulso del presidente turkmeno Saparmyrat Ny\u00fdazow.\nToponomastica.\nIl nome turkmeno \"A\u015fgabat\" corrisponde al persiano \"E\u0161q-\u0101b\u0101d\" (\u0639\u0634\u0642\u200c\u0622\u0628\u0627\u062f). Dal 1919 al 1927 la citt\u00e0 si chiam\u00f2 \"Poltorack\" in onore del rivoluzionario locale Pavel Gerasimovi\u010d Poltorackij.. \nSebbene il nome significhi letteralmente \"citt\u00e0 dell'amore\" o \"citt\u00e0 di devozione\" in persiano, si tratta di un'assimilazione successiva. Gli storici attribuiscono infatti l'origine del toponimo al fondatore dell'Impero partico Arsace I, in persiano Ashk-Abad, da cui \"citt\u00e0 di \"Ashk\"/Arsace\":\nGeografia fisica.\nTerritorio.\nSituata tra il deserto del Karakum e le pendici della catena montuosa Kopet Dag nell'oasi di Akhal Tekin ad un'altitudine di circa 230 m s.l.m. \u00c8 situata a circa 25 km pi\u00f9 a nord del confine tra l'Iran e il Turkmenistan.\nClima.\nIl clima della citt\u00e0 \u00e8 arido-desertico. La temperatura media annua \u00e8 pari a 16,4\u00a0\u00b0C e le precipitazioni annue sono pari a 236\u00a0mm.\nIl mese pi\u00f9 caldo \u00e8 agosto con una temperatura media di 30,9\u00a0\u00b0C mentre il mese pi\u00f9 freddo \u00e8 gennaio con una temperatura media di 2,2\u00a0\u00b0C.\nLe precipitazioni massime si hanno nei mesi di marzo e aprile con 45\u00a0mm di pioggia mentre il mese pi\u00f9 arido \u00e8 agosto.\nStoria.\nLa prima menzione scritta della citt\u00e0 di A\u015fgabat risale ad una tavoletta dell'epoca della popolazione dei Parti nella quale si elogiava la bont\u00e0 del vino della zona. La citt\u00e0 era un piccolo centro dell'impero dei parti la cui capitale era Nisa (le rovine si trovano ad una decina di km). Nel I secolo un terremoto la rase al suolo ma grazie al traffico dei commercianti che percorrevano la Via della Seta fu progressivamente ricostruita e divenne un centro prospero dal nome di Konjiakala.\nNell'XI secolo pass\u00f2 sotto il dominio dei selgiuchidi ma venne espugnata e rasa al suolo dai mongoli nel XIII secolo. La regione venne poi occupata da trib\u00f9 nomadi turkmene e la citt\u00e0 perse di importanza.\nQuando, dopo la vittoria di Geok Tepe nel 1881 la zona fu invasa dai russi, la citt\u00e0 principale della zona era Merv e A\u015fgabat era solo un modesto villaggio. I russi decisero per\u00f2 di farne la loro capitale regionale e verso la fine del XIX secolo la citt\u00e0 venne arricchita da edifici e alberghi in stile europeo e, dopo il collegamento alla ferrovia transcaspiana, una stazione ferroviaria. La popolazione era in prevalenza russa con minoranze armene ed ebree, la citt\u00e0 ha peraltro mantenuto questo carattere, ancora oggi la maggioranza della popolazione non \u00e8 di origine turkmena.\nIl 5 ottobre 1948 la citt\u00e0 venne completamente distrutta da un devastante terremoto. Vi furono oltre 110.000 morti pari a due terzi della popolazione anche se le cifre ufficiali erano di gran lunga inferiori. Per cinque anni l'accesso alla zona fu interdetto per permettere il recupero dei resti delle vittime, di rimuovere le macerie e di ricostruire la citt\u00e0 che fu riprogettata su un reticolato di vie perpendicolari, con la \"Prospettiva Ma\u00e7tumkuli\" (\"Prospekt Ma\u00e7tumkuli\") che divide la citt\u00e0 da est a ovest.\nInfrastrutture e trasporti.\nLa citt\u00e0 \u00e8 dotata di un aeroporto internazionale, l'Aeroporto di A\u015fgabat, intitolato a Saparmyrat Ny\u00fdazow, Presidente del Turkmenistan fra il 1991 e il 2006."}
{"id": "217255", "revid": "1982", "url": "https://it.wikipedia.org/wiki?curid=217255", "title": "Tour-du-Crieu", "text": ""}
{"id": "217261", "revid": "14691", "url": "https://it.wikipedia.org/wiki?curid=217261", "title": "ABWH", "text": ""}
{"id": "217262", "revid": "1543377", "url": "https://it.wikipedia.org/wiki?curid=217262", "title": "Nouakchott", "text": "Nouakchott () \u00e8 la capitale e la principale citt\u00e0 della Mauritania. \u00c8 situata sulla costa atlantica del deserto del Sahara.\nIl nome della citt\u00e0 \u00e8 la forma contratta del nome berbero, \"inua u-kshut\" cio\u00e8, \"legna cotta\" e dunque non ha nulla a che vedere con la parola araba \"\u0161a\u1e6d\u1e6d\" presente in molti toponimi nordafricani come \"chott\".\nStoria.\nLa Mauritania faceva parte della pi\u00f9 vasta colonia francese dell'Africa Occidentale Francese, e in quanto tale non aveva una capitale, titolo che spettava a Saint-Louis, in Senegal. Nel 1957, comunque, questa piccola citt\u00e0 portuale venne scelta come capitale della nuova nazione, e perci\u00f2 venne avviato un ambizioso programma di costruzioni, per incrementare la sua popolazione di soli 15.000 abitanti. Nel 1958 la Mauritania si form\u00f2 come repubblica autonoma nella Comunit\u00e0 francese, e, dopo il 1962, Nouakchott divenne la capitale di una nazione indipendente.\nIn quanto piccola citt\u00e0 di pescatori, nel 1958 Nouakchott non aveva una grande storia. Un evento degno di nota \u00e8 la possibilit\u00e0 che i musulmani berberi Almoravidi fossero originari della zona, malgrado le cronache parlino costantemente dell'area attorno a Marrakesh.\nGeografia fisica.\nNouakchott \u00e8 situata sulla costa atlantica del deserto del Sahara.\n\u00c8 la pi\u00f9 grande citt\u00e0 del Sahara, se si escludono casi marginali come Il Cairo (nel delta del Nilo) e le citt\u00e0 a nord delle Montagne dell'Atlante, sulla costa settentrionale dell'Africa. La sua crescita esplosiva fu causata dalla siccit\u00e0 nord-africana fin dai primi anni 1970: molti si sono spostati in citt\u00e0 alla ricerca di una vita migliore.\nA causa della sua espansione la citt\u00e0 \u00e8 abbastanza vasta, con pochi edifici alti. Spesso funge da interfaccia tra la popolazione urbana della Mauritania e i cittadini nomadi. Parte della difficolt\u00e0 nello stimarne la popolazione \u00e8 che una parte di questa \u00e8 composta appunto da nomadi che piantano le tende in aree adatte e quindi le smontano e partono quando se ne presenta la necessit\u00e0.\n\u00c8 costruita attorno a un largo viale alberato, l\"'Avenue Abd an-Nasir\", che corre in direzione nord-est dall'aeroporto e attraverso il centro cittadino. Altre vie importanti sono intitolate (in francese) a importanti figure mauritane o a personaggi di fama internazionale degli anni 1960: \"Avenue de Gaulle\", \"Avenue Kennedy\", e \"Avenue Lumumba\", ad esempio.\nAnche se le rocce sotto la citt\u00e0 contengono una vasta riserva d'acqua dolce, nota come Lago Trarza, questa si sta prosciugando a causa della grande crescita della citt\u00e0. La popolazione era di sole 20.000 persone nel 1969 e di 150.000 nel 1980.\nTra i luoghi di interesse di Nouakchott troviamo il Museo Nouakchott, diversi mercati tra cui il Mercato dell'argento di Nouakchott, e le spiagge, una delle quali \u00e8 base per i pescherecci. La citt\u00e0 ha anche un aeroporto.\nNouakchott si trova nel Distretto della Capitale, e non appartiene ad alcuna regione.\nGoverno.\nLa citt\u00e0 nel 1973 \u00e8 stata divisa in quattro distretti, o \"muq\u0101\u1e6da\u02bf\u0101t\". Dal 1986 \u00e8 stata suddivisa in nove distretti:"}
{"id": "217263", "revid": "1982", "url": "https://it.wikipedia.org/wiki?curid=217263", "title": "Bordes-Aumont", "text": ""}
{"id": "217265", "revid": "56620", "url": "https://it.wikipedia.org/wiki?curid=217265", "title": "Tastiere", "text": ""}
{"id": "217266", "revid": "466539", "url": "https://it.wikipedia.org/wiki?curid=217266", "title": "T\u00fcrkmenba\u015fy", "text": "T\u00fcrkmenba\u015fy (in turkmeno cirillico: \u0422\u04af\u0440\u043a\u043c\u0435\u043d\u0431\u0430\u0448\u044b; in turkmeno arabo: \u062a\u0631\u06a9\u0645\u0646\u200c\u0628\u0627\u0634\u06cc, o anche Turkmenbashi, \u0422\u04af\u0440\u043a\u043c\u0435\u043d\u0431\u0430\u0448\u0438, letteralmente \"padre di tutti i turcomanni\"), talvolta Kyzyl-Su (\"acqua rossa\") \u00e8 una citt\u00e0 portuale del Turkmenistan, sita nella provincia di Balkan. In precedenza era nota come Krasnovodsk (\u041a\u0440\u0430\u0441\u043d\u043e\u0432\u043e\u0434\u0441\u043a), ma fu rinominata in onore del presidente turkmeno Saparmyrat Ny\u00fdazow, che ha il titolo di \"Turkmenba\u015fy\" ovvero, come detto, \"padre di tutti i turkmeni\". La popolazione ammontava in una stima del 2004 a 86.800 abitanti: oggi i principali gruppi etnici non turkmeni sono formati da russi, armeni e azeri. In quanto punto finale della ferrovia transcaspica, T\u00fcrkmenba\u015fy ha storicamente costituito un importante centro dal punto di vista economico.\nGeografia fisica.\nTerritorio.\nSituata a ovest della capitale A\u015fgabat sulle coste del Mar Caspio \u00e8 circondata da una catena montuosa dalla quale si ha un bel panorama sulla citt\u00e0.\nClima.\nT\u00fcrkmenba\u015fy ha un clima desertico freddo (\"BWk\", secondo la classificazione dei climi di K\u00f6ppen), con estati calde e inverni rigidi. Le temperature medie si attestano a 3\u00a0\u00b0C nel mese di gennaio e 28\u00a0\u00b0C a luglio. La precipitazione media annua \u00e8 di 125 mm.\nStoria.\nNel 1717, il principe russo Aleksandr Bekovi\u010d-\u010cerkasskij sbarc\u00f2 e stabil\u00ec un insediamento fortificato segreto in questa posizione, dove un tempo il letto secco di una ex foce del fiume Amu-Darya culminava nel Mar Caspio. Il suo intento era quello di radunare un esercito in quella zona al fine poi di conquistare il Khanato di Khiva. La spedizione fall\u00ec e i russi abbandonarono l'insediamento per oltre 150 anni.\nKrasnovodsk.\nNel 1869, i russi invasero la regione una seconda volta. Dopo averla assicurata, chiamarono il forte ivi realizzato Krasnovodsk (\u041a\u0440\u0430\u0441\u043d\u043e\u0432\u043e\u0434\u0441\u043a), ovvero la traduzione russa del toponimo originale, \"Kyzyl-Su\" (acqua rossa). Il forte, Krasnovodsk, fu la base operativa della Russia imperiale contro Khiva e Bukhara e le trib\u00f9 nomadi turkmene.\nIn origine la ferrovia partiva da Uzun-Ada sul Mar Caspio, mentre il capolinea era a nord, verso il porto di Krasnovodsk.\nDurante la guerra civile russa fece parte inizialmente della RSS Turkestana per poi essere occupata il 15 settembre 1918 dagli ottomani, dopo la battaglia di Baku. Arresisi questi ultimi il 30 ottobre dello stesso anno, furono i britannici giunti dalla Persia ad acquisire il possesso della regione, integrandola nella Repubblica Transcaspiana fino al 6 febbraio 1920, quando fu ripresa dai bolscevichi.\nIl 21 novembre 1939 fu fondato l'Oblast' di Krasnovodsk. Tale regione amministrativa sub\u00ec alterne vicende che la videro spesso soppressa o ripristinata (soppressa il 23 gennaio 1947 e ripristinata il 4 aprile 1952; soppressa il 9 dicembre 1955 e ripristinata il 27 dicembre 1973; eliminata il 25 agosto 1988).\nT\u00fcrkmenba\u015fy.\nIl 10 gennaio 1991 nella ex regione di Krasnovodsk fu istituita la Provincia di Balkan (18 maggio 1992 - wela\u00fdat) e come centro amministrativo fu scelta Balkanabat. Nel 1993, Krasnovodsk \u00e8 stata ribattezzata dal presidente a vita Saparmyrat Ny\u00fdazow, dopo essersi auto-attribuito il titolo di \"T\u00fcrkmenba\u015fy\" (\"Padre [e guida] di tutti i turkmeni\").\nIl secondo presidente del Turkmenistan, Gurbanguly Berdimuhamedow, si \u00e8 impegnato, nel luglio 2007, a investire un miliardo di dollari in un progetto destinato a trasformare T\u00fcrkmenba\u015fy in un'importante localit\u00e0 turistica: si \u00e8 previsto di eseguire le operazioni in una localit\u00e0 battezzata come Avaza con 60 hotel moderni da costruire lungo 16\u00a0km del litorale del Mar Caspio. La citt\u00e0 di T\u00fcrkmenba\u015fy ospita due hotel moderni: il T\u00fcrkmenba\u015fy e il \u00c7arlak, oltre ad uno pi\u00f9 vecchio costruito in epoca sovietica, l'Hazar.\nNegli ultimi anni, la citt\u00e0 ha ultimato lavori di ristrutturazione dei quartieri storici, strade di ingresso e nuovi collegamenti viari interni. Si \u00e8 proceduto a realizzare un nuovo parco urbano e alcune fontane a cascata. Alla fine del 2012, si \u00e8 inaugurato il rinnovato largo Magtymguly: con le modifiche apportate si era proceduto a collegare il lungomare della citt\u00e0 a Bahry Hazar. In pi\u00f9, il raccordo autostradale ovest Balyk\u00e7y a doppia corsia fuori citt\u00e0 che seguiva la diga locale \u00e8 stato asfaltato fino alla baia di Soymonov, permettendo cos\u00ec una migliore percorribilit\u00e0 della tratta Aeroporto Internazionale di Turkmenba\u015fy-Avaza. Nel 2014, il Palazzo Della cultura dei Petrolieri, costruito nel 1951, sub\u00ec interventi di ammodernamento.\nLa citt\u00e0 \u00e8 stata sede del Servizio Statale Nautico e del Trasporto Fluviale del Turkmenistan.\nGeografia antropica.\nSuddivisioni amministrative.\nNel luglio 2013 nella citt\u00e0 di Turkmenba\u015fy sono stati creati due etrapi, il secondo livello di suddivisione amministrativa turkmena: l'etrape di Avaza e quello di Kenar. Nell'Etrape di Avaza, estesa per 9.660 m\u00b2, sono inclusi il centro turistico di Avaza, l'Aeroporto Internazionale di Turkmenba\u015fy e alcuni altri piccoli insediamenti. Dell'Etrape di Kenar, 7.262 m\u00b2 di estensione, fa parte il cuore della citt\u00e0 di Turkmenba\u015fy e il vicino villaggio di Kenar.\nEconomia.\nIl Turkmenistan occidentale \u00e8 ricco di giacimenti petroliferi e riserve di gas naturale: la maggiore raffineria nazionale ha sede a T\u00fcrkmenba\u015fy.\nReligione.\nChiesa ortodossa russa.\nLa chiesa di San Michele Arcangelo fa parte dei beni della diocesi ortodossa russa di Astrachan'. Nel 1895 fu infatti eretta a Krasnovodsk su una piccola penisola fangosa da soldati russi.\nChiesa apostolica armena.\nLa chiesa fu realizzata nel 1903. Attualmente non vi hanno luogo funzioni religiose e la struttura necessita di interventi di restauro.\nSport.\nLa citt\u00e0 ospita lo stadio \u015eagadam, sede della squadra di calcio professionistica del \u015eagadam FK.\nTelefonia.\nNella citt\u00e0 sono attivi due operatori mobili: uno di essi \u00e8 l'Altyn Asyr, divenuto disponibile dal 2007 e offre una rete tecnologica 4G con LTE dal 2010. La rete 4G copre tutte le aree della citt\u00e0 e l'Aeroporto Internazionale di Turkmenba\u015fy. Esiste inoltre una cooperazione con l'operatore mobile russo MTS Turkmenistan.\nInfrastrutture e trasporti.\nLa citt\u00e0 \u00e8 un importante snodo logistico in virt\u00f9 del porto marittimo e dei terminal di traghetti locali, a cui vanno aggiunti l'aeroporto e stazione ferroviaria. \u00c8 attraversata dall'autostrada M37, una delle fondamentali rotte stradali del Paese che collega, tra i vari centri abitati, Garabogaz, A\u015fgabat e Bukhara.\nT\u00fcrkmenba\u015fy \u00e8 l'unico porto e collegamento marittimo del Turkmenistan con l'Occidente. Un servizio di traghetti collega T\u00fcrkmenba\u015fy a Baku, in Azerbaigian, che si trova a circa 260\u00a0km oltre il Mar Caspio. \u00c8 il capolinea occidentale della ferrovia transcaspica che collega la citt\u00e0 alla capitale del Turkmenistan A\u015fgabat. La stazione ferroviaria del posto fu costruita nel 1895. La citt\u00e0 \u00e8 anche collegata ad A\u015fgabat tramite autobus.\nAeroporto Internazionale di Turkmenba\u015fy.\nInizialmente, nel 1940, l'aeroporto di Turkmenba\u015fy era situato nella parte inferiore dell'altopiano, vicino all'ospedale di Krasnovodsk. Durante la seconda guerra mondiale fu trasferito sulle colline e le piste di atterraggio furono utilizzate anche dall'Aeronautica Sovietica.\nNel 2010 l'aeroporto di Turkmenba\u015fy \u00e8 stato ricostruito e ha ottenuto lo status internazionale. Vanta due piste. Turkmenistan Airlines fornisce voli diretti dall'aeroporto di Turkmenba\u015fy alla capitale, a Da\u015foguz, Mary, Istanbul e T\u00fcrkmenabat. L'aeroporto dalla citt\u00e0 \u00e8 raggiungibile in auto (tempi di percorrenza dal centro tra i 10 e i 15 minuti) o in autobus.\nAmministrazione.\nLa citt\u00e0 \u00e8 gemellata con:\nVi hanno inoltre sede un consolato della Russia e uno del Kazakistan."}
{"id": "217269", "revid": "1543377", "url": "https://it.wikipedia.org/wiki?curid=217269", "title": "Aut dedere aut punire", "text": "In diritto, la locuzione latina \"'aut dedere aut judicare\", in italiano \"o estradare o punire\", esprime un principio accolto in numerose convenzioni internazionali, secondo cui lo Stato, nel cui territorio si sia rifugiato un soggetto reo di taluni gravi crimini deve o giudicarlo secondo le proprie leggi, oppure consentire all'estradizione richiesta da altri stati.\nL'espressione venne coniata per la prima volta dal giurista Ugo Grozio nel 1642 nella formula originaria \"Aut dedere aut judicare\". Tale formula \u00e8 stata modificata successivamente in quella pi\u00f9 corretta \"aut d\u0113d\u0115re aut punire\".\nIl principio espresso in tale formula latina non ha natura consuetudinaria, dunque in assenza di una apposita convenzione internazionale in tal senso, vige il principio consuetudinario opposto, secondo cui lo Stato \"pu\u00f2\" ma non \u00e8 tenuto a sottoporre a giudizio ed eventualmente a punire, \"pu\u00f2\" ma non \u00e8 tenuto a concedere l'estradizione.\nIn realt\u00e0 il principio in esame \u00e8 recepito nella \"Convenzione di Montreal del 1971 sulla sicurezza aerea\" ed \u00e8 stato invocato dalla Libia contro Regno Unito e Stati Uniti d'America che avevano sostenuto la risoluzione ONU 748 del 1992 nella quale si imponeva al governo libico l'estradizione dei colpevoli (agenti dell'intelligence libica)."}
{"id": "217272", "revid": "1652635", "url": "https://it.wikipedia.org/wiki?curid=217272", "title": "Ginecologia", "text": "La ginecologia \u00e8 una branca della medicina che si occupa talvolta della fisiologia, ma soprattutto della patologia inerenti l'apparato riproduttore femminile e l'apparato urogenitale. \u00c8 il corrispettivo dell'andrologia, la scienza che si occupa invece della fisiologia e delle disfunzioni dell'apparato riproduttore maschile e dell'apparato urogenitale.\nStoria.\nDatato attorno al 1800 a.C., il papiro ginecologico di Kahun \u00e8 il pi\u00f9 antico testo medico conosciuto. Fu rinvenuto a El-Lahun da Flinders Petrie nel 1889, fu tradotto la prima volta da Francis Llewellyn Griffith nel 1893 e pubblicato in \"The Petrie Papyri: Hieratic Papyri from Kahun and Gurob\". Il papiro contiene 35 diversi paragrafi relativi alla salute femminile, come ad esempio le malattie ginecologiche, la fertilit\u00e0, la maternit\u00e0 e la contraccezione. Non descrive interventi chirurgici n\u00e9 le prognosi. L'utero viene spesso visto come la fonte di disturbi che si manifestano in altre parti del corpo.\nIl \"Corpus Hippocraticum\" contiene diversi trattati ginecologici risalenti al IV e V secolo a.C. Il trattato ginecologico \"Gynaikeia\" di Sorano di Efeso (I-II secolo) \u00e8 arrivato fino a noi.\nLawson Tait e James Marion Sims sono considerati i padri della ginecologia. .\nFigura professionale e campo d'azione.\nSi avvale della figura professionale del medico specializzato in ginecologia e ostetricia detto medico ginecologo, che si occupa della donna in tutte le fasce d'et\u00e0, dalla pubert\u00e0, nel periodo fertile, in menopausa e nella postmenopausa. La \"ginecologia\" si occupa anche delle problematiche legate alla sfera riproduttiva e delle tecniche di fecondazione assistita.\nTerapie.\nCome con tutte le specialit\u00e0 chirurgiche, la ginecologia pu\u00f2 impiegare terapie mediche o chirurgiche (o molte volte, entrambe), a seconda della natura esatta del problema che stanno trattando. La gestione medica pre e post operatoria spesso impiega terapie farmacologiche standard, come antibiotici, diuretici, antipertensivi, e antiemetici. Inoltre, i ginecologi fanno uso frequente di farmaci con azione modulante sugli ormoni (ad esempio clomifene citrato e contraccettivi ormonali) per il trattamento di disturbi del tratto genitale femminile che sono sensibili agli ormoni dell'ipofisi e/o gonadici.\nLa chirurgia, tuttavia, \u00e8 il cardine della terapia ginecologica. I progressi moderni della chirurgia, sia generale che ginecologica, tuttavia, hanno eliminato molti elementi una volta rigidi di distinzione. L'aumento di sub-specialit\u00e0 della ginecologia di natura principalmente chirurgica (per esempio l'uroginecologia e l'oncologia ginecologica) hanno favorito l'identificazione dei ginecologi come chirurgi. A riprova di questo mutato atteggiamento, i ginecologi sono ora ammessi nella American College of Surgeons, e molti fra i pi\u00f9 recenti testi di chirurgia includono capitoli, almeno generici, sulla chirurgia ginecologica.\nAlcune delle operazioni pi\u00f9 comuni eseguite dai ginecologi includono:\nReparto di ginecologia e ostetricia.\nIl \"Reparto Medico di Ginecologia e Ostetricia\" \u00e8 presente in quasi tutti gli ospedali di maggiore importanza ed \u00e8 cos\u00ec composto:\nLa formazione dello specialista.\nIn Italia, per apprendere l'attivit\u00e0 di medico ginecologo, dopo la laurea in medicina e chirurgia, si accede alla specializzazione in ginecologia e ostetricia."}
{"id": "217274", "revid": "923674", "url": "https://it.wikipedia.org/wiki?curid=217274", "title": "Colin Jackson", "text": "Biografia.\nIn carriera ha vinto 2 titoli mondiali, 4 titoli europei e un argento olimpico.\n\u00c8 stato il primatista mondiale dei 110 metri ostacoli per quasi tredici anni: il suo tempo di 12\"91, ottenuto a Stoccarda il 20 agosto 1993, \u00e8 rimasto imbattuto fino all'11 luglio 2006, quando il cinese Liu Xiang ha corso la distanza in 12\"88. Ha detenuto fino al 2021 anche il record mondiale dei 60 metri ostacoli con il tempo di 7\"30, stabilito a Sindelfingen il 6 marzo 1994.\nSi \u00e8 ritirato dalle competizioni dopo i Mondiali indoor svoltisi a Birmingham nel marzo 2003. Lasciata l'attivit\u00e0 agonistica, \u00e8 diventato commentatore sportivo per la BBC.\nIl 26 agosto 2017, ha fatto coming out dichiarandosi gay in una clip della televisione svedese che promuoveva la serie \"Rainbow Heroes\"."}
{"id": "217276", "revid": "123857603", "url": "https://it.wikipedia.org/wiki?curid=217276", "title": "Windhoek", "text": "Windhoek (in tedesco anche \"Windhuk\"; in herero \"Otjomuise\") \u00e8 la capitale della Namibia.\nImportante centro per il commercio delle pelli di pecora, Windhoek era in origine residenza di un capo Nama che sconfisse gli abitanti Herero della regione nel XIX secolo. La Germania occup\u00f2 la regione nel 1885, e la citt\u00e0 divenne sede del governo coloniale nel 1892, come capitale della colonia dell'Africa Tedesca del Sud-Ovest. Durante la prima guerra mondiale Windhoek venne occupata dalle truppe sudafricane.\nStoria.\nLa citt\u00e0 di Windhoek \u00e8 tradizionalmente conosciuta con due nomi: Ai-Gams per i Nama (il nome fa riferimento alle sorgenti calde che un tempo facevano parte della citt\u00e0) e Otjomuise (che significa \"posto del vapore\") per gli Herero.\nI primi insediamenti a Windhoek si devono all'acqua delle sue sorgenti calde. A met\u00e0 dell'Ottocento il Capitano Jan Jonker Afrikaner si insedi\u00f2 vicino a una delle principali sorgenti calde, situata nell'odierna Klein-Windhoek, un sobborgo ricco della citt\u00e0.\nCi sono diverse teorie su come Ai-Gams/Otjomuise ottenne il suo nome attuale. La maggioranza ritiene che Windhoek derivi dal termine Afrikaans \"Wind-Hoek\", che significa \"angolo ventoso\". Si pensa anche che gli Afrikaner diedero il nome alla citt\u00e0 ispirandosi ai monti Winterhoek, a Tulbagh in Sudafrica, da dove provenivano i primi coloni Afrikaner. In quei giorni Windhoek era il punto di contatto tra i Nama guidati da Jan Jonker Afrikaner e gli Herero.\nA Windhoek, gli Afrikaner costruirono una chiesa in pietra da 500 posti, che venne usata anche come scuola. Due missionari renani, Hugo Hahn e Heinrich Kleinschmidt, iniziarono a lavorarvi negli anni 1840. Vennero creati dei giardini e per un certo periodo Windhoek prosper\u00f2, ma la guerra tra Nama ed Herero alla fine port\u00f2 alla distruzione della citt\u00e0. Dopo una lunga assenza, Hahn visit\u00f2 nuovamente Windhoek nel 1873 e rimase sgomento nel vedere che niente restava dell'antica prosperit\u00e0 della citt\u00e0. Nel giugno 1885, un botanico svizzero vi trov\u00f2 solo sciacalli e faraone affamate tra alberi da frutto trascurati.\nNel 1878, i britannici si annessero la Baia di Walvis e la incorporarono nella Colonia del Capo, ma il Regno Unito non era interessato a estendere la sua influenza all'interno dell'Africa. Una richiesta dei mercanti di Luderitzbucht risult\u00f2 nella dichiarazione di un protettorato tedesco sull'Africa Tedesca del Sud-Ovest nel 1884. La colonia tedesca venne posta in essere con la determinazione dei suoi confini nel 1890 e la Germania invi\u00f2 un corpo di protezione, chiamato Schutztruppe, agli ordini del Maggiore Curt von Fran\u00e7ois, per mantenervi l'ordine. Von Fran\u00e7ois posizion\u00f2 la sua guarnigione a Windhoek, situata strategicamente come cuscinetto tra Nama ed Herero, mentre le dodici sorgenti fornivano acqua per le coltivazioni.\nL'odierna Windhoek venne fondata il 18 ottobre 1890, quando Von Fran\u00e7ois pos\u00f2 la prima pietra del forte che viene oggi chiamato \"Alte Feste\" (Vecchia Fortezza). Nei quattordici anni seguenti Windhoek si svilupp\u00f2 lentamente, e vennero eretti solo gli edifici governativi e privati ritenuti essenziali. A Klein-Windhoek, degli appezzamenti vennero allocati ai coloni, che iniziarono coltivazioni in piccola scala di frutta e tabacco e l'allevamento di bovini.\nDopo il 1907, lo sviluppo acceler\u00f2 grazie a immigranti dal resto del paese e anche dal di fuori. Ci fu anche un grosso afflusso di coloni occidentali provenienti da Germania e Sudafrica. Aree commerciali vennero erette lungo la \"Kaiser Strasse\", l'odierna \"Independence Avenue\", e lungo la catena montuosa che domina la citt\u00e0 con i suoi tre attraenti castelli.\nL'era coloniale tedesca giunse alla fine durante la prima guerra mondiale, quando le truppe sudafricane, nel maggio 1915, occuparono Windhoek per conto dei britannici. Nei cinque anni seguenti un governo militare amministr\u00f2 la Namibia. Lo sviluppo di Windhoek e del paese in generale giunse ad un punto d'arresto. Dopo la II guerra mondiale lo sviluppo di Windhoek riprese velocit\u00e0, mentre sempre pi\u00f9 denaro diventava disponibile per migliorare il clima economico. Dopo il 1955 vennero intrapresi grandi progetti pubblici, come la costruzione di nuove scuole e ospedali, l'asfaltatura delle strade cittadine (iniziata nel 1928), e la costruzione di dighe e condutture per stabilizzare finalmente l'approvvigionamento di acqua.\nCon l'indipendenza della Namibia dal vecchio regime coloniale sudafricano dell'apartheid, nel 1990, la citt\u00e0 speriment\u00f2 un nuovo vento di cambiamenti che port\u00f2 ad una crescita e sviluppo accelerati. Windhoek divenne sede del primo governo democraticamente eletto della Repubblica di Namibia, guidato dal presidente Sam Nujoma. Windhoek \u00e8 gemellata con Trossingen (Germania).\nInfrastrutture e trasporti.\nNel 1928 la \"Kaiser Strasse\" (l'odierna \"Independence Avenue\"), fu la prima strada pavimentata di Windhoek. Dieci anni dopo tocc\u00f2 a \"Gobabis road\", oggi \"Sam Nujoma Drive\". Oggi la gran parte degli oltre 500\u00a0km di rete stradale della citt\u00e0 sono asfaltati.\nLe tre principali vie di accesso a Windhoek: da Rehoboth, Gobabis e Okahandja, sono asfaltate e progettate per sopportare il massimo del traffico atteso nei prossimi 50 anni. Le strade sono progettate per reggere un traffico che viaggia a 120\u00a0km/h e dovrebbero durare 20 anni.\nWindhoek ha due aeroporti: l'aeroporto Eros, nella periferia, per gli apparecchi pi\u00f9 piccoli, e l'aeroporto internazionale Windhoek Hosea Kutako 45\u00a0km ad est della citt\u00e0. Diverse linee aeree estere operano voli da e per Windhoek. Voli charter e noleggi di elicotteri e aerei sono disponibili.\nWindhoek \u00e8 servita anche da linee di autobus pubblici che attraversano la citt\u00e0.\nAeroporto Internazionale di Windhoek (WDH).\nL'aeroporto di Windhoek-Hosea Kutako, situato a circa 45 chilometri dalla citt\u00e0, gestisce oltre 680.000 passeggeri all'anno. Dispone di due piste, una per gli aerei di linea e l'altra, breve, per i velivoli di piccole dimensioni. \u00c8 connesso direttamente con voli giornalieri all'aeroporto di Francoforte. \u00c8 inoltre collegato, sempre in modo diretto, con l'Aeroporto di Monaco di Baviera. Giornalmente \u00e8 collegato con Johannesburg, che \u00e8 a sole due ore di volo. Da l\u00ec \u00e8 possibile collegarsi ad oltre 50 citt\u00e0. South African Airways, LTU International, e Air Namibia hanno tutte voli giornalieri per l'Aeroporto Internazionale di Windhoek, mentre la TAAG Angola Airlines effettua collegamenti bi-settimanali con Luanda.\nAeroporto Eros.\nEros \u00e8 l'aeroporto pi\u00f9 trafficato della Namibia in termini di decolli e atterraggi. Questo aeroporto cittadino gestisce circa 12.000 voli all'anno, in maggioranza di piccoli velivoli. Limiti quali la lunghezza della pista, il rumore e la congestione dello spazio aereo, hanno impedito all'Aeroporto Eros di accrescere le sue dimensioni. La maggioranza degli operatori di voli charter della Namibia hanno l'Eros come base operativa.\nGeografia fisica.\nClima.\nWindhoek \u00e8 situata in una regione climatica semi-desertica. Le giornate sono prevalentemente calde, con giornate molto calde durante i mesi estivi, e una forte escursione termica fra la notte e il giorno.\nNei mesi invernali di giugno, luglio e agosto le temperature minime variano tra i 5\u00a0\u00b0C e i 18\u00a0\u00b0C. Le notti sono solitamente fredde, ma \u00e8 raro che la temperatura scenda sotto lo zero. La neve \u00e8 un fenomeno quasi del tutto assente.\nMonumenti e luoghi d'interesse.\nL'edificio pi\u00f9 caratteristico e storico di Windhoek \u00e8 la chiesa luterana \"Christuskirche\". Progettata da Gottlieb Redecker all'inizio del XX secolo, questa chiesa presenta una inedita ibridazione fra il neogotico e l'\"art nouveau\". I muri sono stati realizzati con una qualit\u00e0 di pietra saponaria tipica della zona. L'altare \u00e8 decorato con una \"Resurrezione di Lazzaro\" copia di un celebre lavoro di Rubens. Di fronte alla chiesa si trovava sino al 2009 il cosiddetto \"Reiterdenkmal\", un monumento ai soldati delle Schutztruppe caduti durante le guerre herero, sostituito nel 2014 da un monumento con la statua del padre della patria che alza nella mano destra la costituzione. Sono opera di Redecker anche altri edifici istituzionali dell'epoca coloniale, come il Palazzo del Parlamento.\nAltro importante edificio di culto \u00e8 la cattedrale cattolica di Santa Maria, sede dell'arcidiocesi di Windhoek.\nIl monumento di maggior rilievo storico \u00e8 l'\"Alte Feste\", l'antico fortino tedesco. Gli altri edifici interessanti, coloniali e moderni, si trovano quasi tutti nel centro, che si snoda intorno alla via principale di Independence Ave. Nel quartiere centrale di Post Street Mall sono in esposizione permanente una collezione di meteoriti Gibeon, trovati nella Namibia settentrionale nel 1836.\nAppena fuori dalla citt\u00e0 si trova un monumento chiamato \"Heroes Acre\", in cui molti vedono anche il ritratto dell'ex presidente Sam Nujoma.\nSport.\nLa societ\u00e0 di calcio locale \u00e8 lo Sport Klub Windhoek."}
{"id": "217278", "revid": "2225", "url": "https://it.wikipedia.org/wiki?curid=217278", "title": "Giganti (gruppo musicale)", "text": ""}
{"id": "217279", "revid": "1318658", "url": "https://it.wikipedia.org/wiki?curid=217279", "title": "Jacques Loussier", "text": "Biografia.\nInizi\u00f2 a comporre musica a sedici anni, mentre era ancora studente al Conservatorio di Parigi, allievo di Yves Nat.\nDivenne molto noto per le sue interpretazioni jazz di molte opere di Johann Sebastian Bach, quali ad esempio le \"Variazioni Goldberg\". L'interpretazione e la combinazione inusuale caratterizzarono l'opera di Loussier che nel 1959 aveva dato vita al Jacques Loussier Trio, dove lui stesso suonava come pianista, Pierre Michelot al basso e Christian Garros alle percussioni. Il gruppo si specializz\u00f2 nelle reinterpretazioni jazzistiche delle opere di Bach, apparendo molte volte dal vivo, in tour e concerti, e incidendo diversi dischi. In tutto, il trio ha venduto oltre sei milioni di album, riscuotendo il maggior successo del dopoguerra.\n\u00c8 stato il compositore della colonna sonora e le musiche, della serie televisiva francese \"Les nouvelles aventures de Vidocq\", andata in onda dal 1971 al 1973.\nNel 1978 il sodalizio si interruppe e Loussier realizz\u00f2 un proprio studio di registrazione (Studio de Miraval) a Correns in Provenza, che gli serv\u00ec per elaborare composizioni per strumenti acustici ed elettrici. Incise con musicisti del calibro dei Pink Floyd, Elton John, Sting e gli Yes.\nNel 1985 \u2014 in occasione dei trecento anni dalla nascita di Bach \u2014 rifond\u00f2 il Play Bach Trio con due nuovi partner, il percussionista Andr\u00e9 Arpino e il contrabbassista Vincent Charbonnier. Le recenti incisioni comprendono alcune reinterpretazioni di opere di Erik Satie, Claude Debussy, Maurice Ravel, Antonio Vivaldi ed altri. Un'incisione, dal titolo \"Take Bach\", si basa sugli adattamenti delle Pekinel sisters dei concerti per due o tre pianoforti di Bach.\nDal matrimonio con Sylvie, una stilista, gli nacquero cinque figli, uno dei quali Jean-Pierre, ha seguito le sue orme."}
{"id": "217288", "revid": "580", "url": "https://it.wikipedia.org/wiki?curid=217288", "title": "Ius vitae necisque", "text": "In diritto romano, la locuzione latina Ius vitae necisque, o pi\u00f9 correttamente \"vitae necisque potestas\", in italiano \"diritto di vita o di morte\" identifica una della facolt\u00e0 contenute nella patria potestas, in virt\u00f9 della quale il pater familias godeva del diritto di vita e di morte su tutti coloro che erano soggetti al suo potere (moglie, figli, schiavi, ecc.)."}
{"id": "217292", "revid": "2225", "url": "https://it.wikipedia.org/wiki?curid=217292", "title": "Windoek", "text": ""}
{"id": "217299", "revid": "2225", "url": "https://it.wikipedia.org/wiki?curid=217299", "title": "The piper at the gates of dawn", "text": ""}
{"id": "217301", "revid": "834", "url": "https://it.wikipedia.org/wiki?curid=217301", "title": "Isole Galapagos", "text": ""}
{"id": "217304", "revid": "2225", "url": "https://it.wikipedia.org/wiki?curid=217304", "title": "Isole Gal\u00e1pagos", "text": ""}
{"id": "217309", "revid": "762947", "url": "https://it.wikipedia.org/wiki?curid=217309", "title": "Gabriel Faur\u00e9", "text": "Insieme a Debussy, Ravel e Saint-Sa\u00ebns, \u00e8 considerato uno dei grandi musicisti francesi della fine del XIX secolo e dell'inizio del XX secolo.\nBiografia.\nGabriel Faur\u00e9 \u00e8 figlio di Toussaint-Honor\u00e9 Faur\u00e9 e di Marie-Antoinette-H\u00e9l\u00e8ne Lal\u00e8ne-Laprade. Nei primi anni della sua infanzia \u00e8 affidato alle cure di una balia. All'et\u00e0 di nove anni lascia la casa paterna di Pamiers e va a Parigi per studiare alla Scuola Niedermeyer, dove si formano gli organisti di chiesa e i maestri del coro. Vi studia undici anni con diversi musicisti di primo piano, fra cui Camille Saint-Sa\u00ebns che gli illustra la musica dei compositori contemporanei (Robert Schumann, Franz Liszt).\nNel 1870, Faur\u00e9 si arruola nell'esercito e partecipa ai combattimenti per togliere l'assedio di Parigi durante la Guerra franco-prussiana. Durante la Comune di Parigi, si rifugia prima a Rambouillet e poi in Svizzera, dove insegna alla Scuola Niedermeyer che era stata trasferita l\u00ec. Torna a Parigi nell'ottobre 1871 e diventa organista titolare della chiesa di Saint-Sulpice, pur continuando a frequentare regolarmente il circolo di Saint-Sa\u00ebns e di Pauline Garcia-Viardot. Vi incontra i principali musicisti parigini del tempo e fonda con loro la Soci\u00e9t\u00e9 Nationale de Musique.\nNel 1874, Faur\u00e9 smette di lavorare a \" Saint-Sulpice\" e sostituisce alla \"\u00c9glise de la Madeleine\" Saint-Sa\u00ebns, spesso assente. Quando quest'ultimo va in pensione nel 1877, Faur\u00e9 diventa maestro del coro. Nello stesso periodo si fidanza con Marianne Viardot, la figlia di Pauline, ma il fidanzamento \u00e8 presto rotto da Marianne. Deluso, parte per Weimar, dove incontra Liszt, poi va a Colonia per assistere alle rappresentazioni de L'anello del Nibelungo di Richard Wagner. Faur\u00e9 ammirava Wagner, ma fu anche uno dei pochi compositori della sua generazione a non risentire del suo influsso.\nNel 1883, Faur\u00e9 sposa Marie Fremiet, dalla quale ha due figli. Per mantenere la famiglia, Faur\u00e9 prosegue nel suo lavoro di organista della Chiesa della Madeleine e d\u00e0 lezioni private di pianoforte e d'armonia. Riesce ad avere il tempo per comporre solo in estate e con le sue composizioni non guadagna molto. In questo periodo Gabriel Faur\u00e9 scrive diverse opere importanti, numerosi pezzi per pianoforte e canzoni, ma le distrugge quasi tutte dopo averle fatte eseguire, di esse conserver\u00e0 solo qualche movimento per riutilizzarne i motivi.\nDurante la giovinezza Faur\u00e9 era un ragazzo allegro, ma la rottura del suo fidanzamento e la sua sensazione di uno scarso riconoscimento dei suoi meriti musicali lo avevano portato alla depressione, che egli, alla moda dell'epoca, chiamava \u00ab spleen \u00bb. Tuttavia, nel 1890, la fortuna gli arride. Fa un viaggio a Venezia, dove incontra degli amici e scrive diverse opere. Nel 1892, diventa ispettore dei conservatori musicali in provincia e non \u00e8 pi\u00f9 costretto a dare lezioni private a studenti dilettanti. Nel 1896 \u00e8 nominato organista capo della chiesa della Madeleine e succede a Jules Massenet come professore di composizione al Conservatorio di Parigi. Insegna allora a grandi compositori come Maurice Ravel, Georges Enesco, Lili e Nadia Boulanger.\nDal 1903 al 1921, Faur\u00e9 fa anche il critico musicale per \"Le Figaro\". Nel 1905 succede a Th\u00e9odore Dubois come direttore del Conservatorio di Parigi, a cui porta numerose innovazioni. La sua situazione finanziaria diviene pi\u00f9 rosea, cresce la sua reputazione di compositore e la sua depressione \u00e8 solo un lontano ricordo.\nFaur\u00e9 \u00e8 eletto all'Institut de France nel 1909. Rompe allora con la vecchia Soci\u00e9t\u00e9 Nationale de Musique. Ma il suo udito diminuisce e percepisce male le alte e le basse frequenze.\nLa sua responsabilit\u00e0 al Conservatorio, unita alla diminuzione del suo udito, fanno s\u00ec che la produzione di Faur\u00e9 si riduca molto. Durante la Prima guerra mondiale resta in Francia. Nel 1920, a 75 anni, va in pensione dal Conservatorio. Lo stesso anno riceve la Gran Croce della Legion d'onore, un'onorificenza ancora rara per un musicista. La sua salute \u00e8 fragile, in parte a causa di un eccessivo consumo di tabacco. Malgrado ci\u00f2, continua a seguire i giovani compositori, in particolare i membri del gruppo dei Sei.\nGabriel Faur\u00e9 mor\u00ec di polmonite a Parigi nel 1924. Ricevette l'onore dei funerali di Stato alla \"\u00c9glise de la Madeleine\". Le sue spoglie riposano nel Cimitero di Passy a Parigi.\nIl suo ruolo di direttore del Conservatorio Superiore di Parigi rivela quanto fosse considerato tra i musicisti del suo tempo, in particolare per il ruolo didattico e di educatore. Tra i suoi studenti troviamo Maurice Ravel, George Enescu, Lili e Nadia Boulanger, Alfredo Casella.\nFu uno dei musicisti studiati a lungo dal filosofo Vladimir Jank\u00e9l\u00e9vitch (1903-1985).\nMusica.\nLe opere di Faur\u00e9, di fattura classica, si distinguono tanto per la finezza della loro melodia, quanto per l'equilibrio della loro composizione. Il linguaggio armonico di Gabriel Faur\u00e9 \u00e8 ancora oggi studiato nei conservatori. \u00c8 uno stile di scrittura a parti intere, che presenta numerose idee originali. Se Gabriel Faur\u00e9 \u00e8 riconosciuto per il suo genio armonico, \u00e8 anche considerato come il maestro della melodia francese.\nUn'opera d'interiorit\u00e0.\nA Gabriel Faur\u00e9 interessava pi\u00f9 l'idea musicale che l'orchestrazione. Cos\u00ec, se ci ha lasciato quasi un centinaio di melodie e un repertorio conseguente nel campo della musica da camera e da salotto, non ci ha lasciato che una decina di pezzi per orchestra, destinati specialmente al teatro. Se questi hanno avuto grande successo, la loro orchestrazione resta piuttosto classica e, in linea di massima, le formazioni adottate da Gabriel Faur\u00e9 non portano grandi innovazioni di timbri (per esempio, non utilizza praticamente mai strumenti a fiato nella musica da camera).\nIl messaggio di Faur\u00e9 \u00e8 tutto intimistico, scaturisce dall'interiore e tende verso la purezza dell'idea musicale. Ci\u00f2 lo porta a non ricercare i grandi effetti, a volte molto apprezzati, della sua epoca, come le audaci orchestrazioni d'un Wagner, d'un Debussy o ancora d'uno Stravinsky (vedi Citazione pi\u00f9 in basso). Se la musica di Faur\u00e9 non esclude accenti romantici e violenze passeggere (specialmente nella sua \"Fantaisie\"), questo aspetto \"interiore\" della sua musica si \u00e8 accentuato con l'et\u00e0, specialmente nelle sue opere pi\u00f9 tarde, che ci danno testimonianza d'un \"ascetismo\" musicale che ha disorientato ai suoi tempi e anche oggi i suoi fautori come i suoi detrattori.\nCoperta da questo classicismo d'apparenza, l'originalit\u00e0 del messaggio di Faur\u00e9 ha potuto a volte essere malintesa.\nInfluenze.\nLe opere di Faur\u00e9 vanno dal puro classicismo \u2013 quando all'inizio della sua carriera, imita lo stile di Haydn e di Mendelssohn \u2013 al romanticismo, per approdare a un'estetica del XX secolo. Sono basate su una profonda assimilazione delle strutture armoniche che aveva appreso, alla Scuola Niedermeyer, dal suo professore Gustave Lef\u00e8vre, che aveva scritto nel 1889 un \"Trait\u00e9 d'harmonie\". Quest'opera presenta una teoria dell'armonia sensibilmente differente dalla teoria classica di Jean-Philippe Rameau: gli accordi di settima e di nona non vi sono pi\u00f9 considerati come dissonanti e la quinta pu\u00f2 essere alterata senza cambiare il modo. Cos\u00ec, prima ancora di scoprire la musica romantica del suo tempo, il giovane Gabriel Faur\u00e9 ha seguito anzitutto un insegnamento nell'ambito della scuola Niedermeyer che lasciava ampio spazio alla musica religiosa e ai modi di chiesa. Quest'influenza essenziale contribuisce all'originalit\u00e0 della scrittura di Faur\u00e9 rispetto ai compositori del suo tempo e si ritrova lungo tutto il corso della sua opera compositiva, tanto per l'uso di concatenazioni armoniche modali, che per la scrittura di linee melodiche dall'ambito ridotto e senza grandi pause, che denotano l'influenza del canto gregoriano, specialmente nelle sue melodie o ancora nel suo \"secondo quintetto per archi e pianoforte\".\nIn opposizione al suo stile armonico e melodico molto innovatore per il suo tempo, i sottili motivi ritmici sono ripetitivi, con modulazioni similari a quelle che si possono trovare nella musica di Brahms. Cos\u00ec, Faur\u00e9 sottende spesso la sua linea melodica con un flusso continuo che divide le sue opere in grandi curve dinamiche. Ci\u00f2 si pu\u00f2 avvertire soprattutto nelle sue melodie o ancora nelle sue opere per piano (Notturni e Barcarole).\nQueste ultime infatti fanno uso di arpeggi e di una melodia frammischiate a due mani, con delle sostituzioni di dita, naturali per l'organista, ma la cui interpretazione \u00e8 a volte difficile per il pianista. La sua opera pianistica in generale si richiama a certi pezzi di Schumann o di Chopin, compositori che Camille Saint-Sa\u00ebns aveva fatto scoprire al giovane Gabriel Faur\u00e9.\nInfine, Gabriel Faur\u00e9 non ignorava la musica di Richard Wagner la cui influenza era considerevole alla fine del XIX secolo negli ambienti culturali europei. Essendosi recato al festival di Bayreuth, aveva composto con Andr\u00e9 Messager un pezzo per piano \u00e0 quattro mani intitolato \"Souvenirs de Bayreuth\" mescolando i principali temi della Tetralogia.\nL'influenza di Wagner sulla musica di Faur\u00e9 \u00e8 tanto pi\u00f9 discreta quanto il loro temperamento \u00e8 differente, ma resta sensibile in certi componimenti, come il Pr\u00e9lude de \"Pell\u00e9as et M\u00e9lisande\" o l'introduzione di \"Tendresse\" della suite \"Dolly\".\nEvoluzioni.\nL'evoluzione dello stile di Gabriel Faur\u00e9 viene spesso descritta, distinguendo le sue composizioni in tre periodi (o \"maniere\")\nIl primo periodo giunge fino al 1890 e comprende alcune delle opere pi\u00f9 conosciute di Faur\u00e9 come la melodia \"Dopo un sogno\" o l\"elegia\" per violoncello e piano. La \"Siciliana\" tratta dalla suite \"Pell\u00e9as et M\u00e9lisande\" si rif\u00e0 a questa prima maniera. Questo periodo \u00e8 caratterizzato dall'influenza della musica tedesca e italiana e da un certo classicismo.\nSi fa iniziare il secondo periodo di Faur\u00e9 con le \"Melodie di Venezia\" (1891) all'inizio del XX secolo. Questo periodo \u00e8 caratterizzato da una grande finezza armonica, da un senso della sensualit\u00e0 e da numerose audacie armoniche (in \"Shylock\" per esempio).\nIl terzo periodo comprende i cicli di melodie degli ultimi anni di vita di Faur\u00e9 (\"La Canzone d'Eva\" (1910), \"Miraggi\" (1919) o ancora \"L'Orizzonte Chimerico\" (1921)). Vi si colloca anche il \"secondo quintetto in do minore\" (1921) o ancora il \"quartetto d'archi in mi minore\" (1924). Questo periodo coincide con i problemi di salute che affliggono Gabriel Faur\u00e9, che soffre di una grave ipoacusia che gli altera la percezione dei bassi e degli acuti. Si \u00e8 spesso spiegata con questa infermit\u00e0 l'evoluzione della musica di Faur\u00e9, caratteristica di questa terza maniera, verso una maggiore essenzialit\u00e0, una maggiore staticit\u00e0, fino a diventare quasi smaterializzata.\nQuesta \"terza maniera\" \u00e8 indubbiamente la pi\u00f9 esposta a interpretazioni controverse e la meno conosciuta. Alcuni la considerano come un periodo di aridit\u00e0 e di declino, mentre altri vi scorgono l'esito geniale di una ricerca musicale completamente sganciata dalle tendenze musicali della sua epoca.\nAnche se questa suddivisione in tre periodi \u00e8 comoda per descrivere l'evoluzione stilistica di Faur\u00e9, essa non pu\u00f2 essere rigida, infatti spesso i periodi si intersecano nel tempo. Cos\u00ec la \"S\u00e9r\u00e9nade\" per violoncello e piano, pur ricadendo nel terzo periodo per data di composizione (1908), per lo stile si rif\u00e0 alla prima maniera.\nOpere.\nCompositore prolifico, da menzionare tra le sue opere senz'altro sono il suo Requiem, l'opera \"P\u00e9n\u00e9lope\", la suite per orchestra \"Masques et bergamasques\" (basata su musica per un dramma teatrale, o \"divertissement comique\"), e la musica per \"Pell\u00e9as et M\u00e9lisande\". Scrisse anche musica da camera; i suoi due quartetti con pianoforte sono molto conosciuti. Altre opere di musica da camera comprendono due quintetti, due sonate per violoncello e pianoforte, due sonate per violino e pianoforte e un certo numero di opere per pianoforte solo. \u00c8 noto anche per alcune sue \"m\u00e9lodies\", quali \"Clair de lune\", \"Apr\u00e8s un r\u00eave\", \"Les roses d'Ispahan\", \"En pri\u00e8re\" e alcuni cicli di \"m\u00e9lodies\", tra cui \"La Bonne Chanson\" su poesie di Verlaine.\nIl Requiem.\nIl Requiem, Op. 48, non fu composto in memoria di una persona in particolare, ma come dicono le parole di Faur\u00e9, \u2018solo per il piacere di farlo\u2019. Fu eseguito per la prima volta nel 1888 in occasione dei funerali di un architetto francese. Molti lo descrivono come una \"ninna nanna\" della morte. Persino oggi, in molte zone d'Italia, il canto dell'In paradisum, segue la messa funebre e precede il pio ufficio della sepoltura. \nIl contrappunto vocale nel Requiem di Faur\u00e9 \u00e8 ben costruito e ricco di cromatismi, l'uso dell'organo deriva da Franck. I colori sono molto delicati e i forti emergono all'improvviso. Molti lo accostano all'Ein deutsches Requiem di Johannes Brahms.\nIl Requiem di Faur\u00e9 \u00e8 anche riconosciuto come fonte di ispirazione per un'opera simile di Maurice Durufl\u00e9."}
{"id": "217310", "revid": "121069849", "url": "https://it.wikipedia.org/wiki?curid=217310", "title": "Cartella (editoria)", "text": "La cartella \u00e8 un'unit\u00e0 di misura usata in campo editoriale per indicare la pagina di testo dattiloscritta di dimensioni standard.\nCaratteristiche.\nInternamente le cartelle si misurano in righe di testo e battute. Ogni riga di testo pu\u00f2 contenere generalmente dalle 60 alle 70 battute; per battuta si intende ogni tipo di carattere digitato (compresi i caratteri speciali e lo spazio tra una parola e l'altra). La battuta non \u00e8, come a volte erronamente ritenuto, il testo relativo ad una parola ma \u00e8 un singolo carattere digitato (ivi compreso il carattere \"spazio\").\nNelle applicazioni software di video scrittura le battute sono spesso identificate come \"caratteri (spazi inclusi)\".\nTipologia.\nI tipi di cartelle pi\u00f9 utilizzati sono:\nPer ricondursi ad altre unit\u00e0 di misura della lunghezza di un testo scritto, \u00e8 necessario adoperare dei fattori di conversione. Ad esempio, se si stima che nella scrittura della lingua italiana la lunghezza media delle parole \u00e8 di 6 caratteri, aggiungendo spazi e punteggiatura risulta che una cartella commerciale equivale all'incirca a 250 parole italiane (la lunghezza media delle parole varia molto da una lingua all'altra)."}
{"id": "217312", "revid": "1382836", "url": "https://it.wikipedia.org/wiki?curid=217312", "title": "Costante molare dei gas", "text": ""}
{"id": "217318", "revid": "125851362", "url": "https://it.wikipedia.org/wiki?curid=217318", "title": "Luigi Meneghello", "text": "Biografia.\nLa famiglia.\nNacque a Malo nel 1922, in provincia di Vicenza, figlio primogenito di Cleto Meneghello (1892-1963) e di Pia Giuseppina Canciani da Udine (1894-1949). Ebbe due fratelli: Bruno (1925-2010), giurista e matematico, e Gaetano (1930-2006), ingegnere; e una sorella, Ester Elisa (nata e morta nel 1935).\nIl padre, Cleto, con i suoi fratelli Francesco (Checco, padre della velocista azzurra Ester Meneghello), Ermenegildo (Gildo), Dino e le sorelle Nina, Elvira e Candida, gestiva un'autofficina e un'azienda di autoservizi. La mamma, diplomata maestra elementare a 17 anni, insegnava gi\u00e0 nel Friuli quando, nel 1917, dopo la ritirata di Caporetto dovette sfollare nel Veneto. Riprese a insegnare nel 1927-1928 a Udine lasciando i bambini alla cognata Nina. Nel 1928 ottenne il trasferimento a Priabona e successivamente insegn\u00f2 a Malo, a Valdagno e ad Altavilla. A Malo la famiglia abitava in contrada San Cipriano.\nLa scuola.\nFrequenta i primi tre anni della scuola \u201cprivata\u201d della maestra Prospera Moretti e questo gli d\u00e0 modo di anticipare di un anno l'ingresso alla scuola elementare.\nNel 1932 supera l'esame di ammissione allo storico ginnasio liceo classico Pigafetta di Vicenza e l\u00ec frequenta, facendo quotidianamente la spola tra Malo e Vicenza, i tre anni del \u201cginnasietto\u201d (le attuali scuole medie) e i due anni del ginnasio (i primi due anni dell'attuale liceo classico).\nDal 1937 al 1939 la famiglia si trasferisce nel centro storico di Vicenza, in contr\u00e0 San Marcello, per facilitare la frequentazione dei figli alla scuola.\nL'universit\u00e0, littoriali, giornale.\nNell'ottobre 1939 si iscrive alla facolt\u00e0 di lettere e filosofia dell'Universit\u00e0 di Padova.\nNel 1940 risiede a Padova in via Gabelli, vicino a Santa Sofia, con il suo compagno di studi Renato Ghiotto, futuro giornalista e pubblicista.\nNel maggio 1940 partecipa ai Littoriali nel campo della \u201cdottrina fascista\u201d e vince il suo concorso. Una sintesi del suo testo viene pubblicato nel numero di \"Gerarchia\" del giugno 1940 con il titolo: \"La dottrina del fascismo e la politica del Regime nel pensiero dei Littori. Razza e costume nella formazione della coscienza fascista.\"\nCome vincitore del Littoriale\nFra il 1940 e il 1942 svolge la funzione di \u201cprosatore anonimo di prima e terza\u201d oltre che redattore ausiliario del quotidiano \"il Veneto\" di Padova, direttore Carlo Barbieri.\nTra l'ottobre 1940 e l'ottobre 1942 sostiene 20 esami, tutti con 30 e lode, con i pi\u00f9 influenti professori, tra i quali: Luigi Stefanini (estetica); Aldo Ferrabino (Storia romana); Concetto Marchesi (letteratura latina); Diego Valeri (pedagogia, letteratura francese); Carlo Anti (archeologia); Norberto Bobbio (filosofia del diritto); Erminio Troilo (filosofia morale); Giuseppe Fiocco (storia dell'arte).\nL'incontro con Antonio Giuriolo.\nNell'estate del 1940 incontra Antonio Giuriolo e prende contatto anche con altri antifascisti tra di loro amici: Antonio Barolini e Neri Pozza (futuro editore). Attraverso questi ultimi conosce e frequenta altri intellettuali antifascisti come Luigi Russo, Francesco Flora, Aldo Capitini, Carlo Ludovico Ragghianti, Licisco Magagnato (futuro direttore dei musei di Bassano del Grappa, di Vicenza, di Verona) e altri tra i quali il fratello Bruno Meneghello, Renato Ghiotto e altri ancora.\nTra l'autunno del 1942 e il gennaio 1943 da questo gruppo nasce a Vicenza il Partito d'Azione.\nIl 16 febbraio 1942 accompagna a Roma il direttore de \"Il Veneto\" Barbieri a un incontro con il vice segretario del PNF (Partito Nazionale Fascista), Carlo Ravasio. Coglie l'occasione del suo primo viaggio nella capitale per cercare, come cospiratore, Franco Rodano, esponente del cattolici comunisti.\nAlpino.\nNel gennaio 1943 viene inviato alla scuola allievi ufficiali alpini a Merano (LXII battaglione). All'inizio dell'estate il Reparto interrompe l'addestramento e viene spedito tra Cecina e Tarquinia (allora Corneto).\nL'annuncio dell'armistizio dell'8 settembre lo coglie in armi a Tarquinia, il reparto si sfascia e con un gruppo di vicentini rientra a Vicenza.\nLa Resistenza.\nAl ritorno a Vicenza riprende a cospirare ed essere \u201clatitante\u201d tra Padova e Vicenza, ma gi\u00e0 il 5 dicembre 1943 viene incarcerato a Padova il suo amico Licisco Magagnato, il vero e riconosciuto motore etico-politico del gruppo dei cosiddetti \u201cPiccoli maestri\u201d, di fatto riconosciuto dagli altri come il \u201cvice\u201d del \u201cmaestro\u201d, Antonio Giuriolo. Il 16 febbraio 1944, giorno del suo 22\u00ba compleanno, mentre lui \u00e8 a Malo dai nonni la polizia fascista irrompe nella casa dei suoi ricercandolo.\nNel Feltrino e Agordino.\nL'8 marzo 1944 parte in treno da Vicenza per Sedico nel Bellunese. Assieme a lui c'erano Maria Setti (Marta nel libro \"I piccoli maestri\") e i cugini Benedetto e Gaetano Galla. Ad attenderli Antonio Giuriolo, che da qualche mese cercava di organizzare in zona un piccolo reparto del Partito d'Azione. Dopo tre giorni le \u201creclute\u201d di volontari arrivati nel feltrino potevano contare tra gli altri su Lelio Spavanello, una ventina di alpini locali (reduci dal fronte russo e dai Balcani), renitenti alla leva della Repubblica Sociale Italiana (RSI), cui nel mese di aprile si aggiungeranno nella zona di Rivamonte Agordino otto soldati inglesi, ex prigionieri della 8\u00aa Armata. A seguito di altri impegni assunti da Giuriolo per conto del Comitato di Liberazione Nazionale Regione Veneto (CLNRV), Meneghello deve assumere il comando del \u201creparto di universitari\u201d, come veniva individuato dalle altre formazioni partigiane della zona.\nDopo una breve preparazione, e senza il consenso del CLN Belluno, il reparto guidato da Meneghello assalta un caseificio trafugando quintali di formaggio che distribuiscono alla popolazione, provocando un rastrellamento della zona. Allora il gruppo si sposta a Gena (uno dei tre villaggi, ora disabitati, del comune di Sospirolo) e successivamente a California di Gosaldo, nella valle del torrente Mis.\nNell'aprile 1944 la formazione si divide e il gruppo di vicentini sale, alla spicciolata e a piedi, dal rifugio dell'Agordino fino alla cima del monte Ortigara, dove si ritrova al cippo della prima guerra mondiale, localit\u00e0 dove si era gi\u00e0 trasferito Giuriolo.\nNell'Altipiano dei Sette Comuni.\nDopo diverse difficolt\u00e0 di amalgama politico e organizzativo con i gruppi di volontari locali provenienti da Asiago e da Roana il gruppo, forte di una trentina di persone, alla fine del maggio 1944 si acquartiera a Malga Fossetta. Tra le azioni del gruppo il sequestro del medico comunale di Enego, il dottor Gagliardi, rilasciato da Giuriolo durante il successivo rastrellamento. Organizzano di far saltare un tratto della ferrovia in galleria della linea Bassano del Grappa - Trento, ma tra la notte tra il 4 e il 5 giugno 1944 vengono coinvolti in un grande rastrellamento da migliaia di nazifascisti.\nL'obiettivo strategico militare di interrompere la ferrovia riesce, tra il 6 e il 7 giugno 1944, alla formazione partigiana guidata da Paride Brunetti, con quello che \u00e8 noto agli storici come il Sabotaggio del Tombion.\nIl gruppo di Meneghello subisce un altro rastrellamento il 10 giugno, tra il monte Zebio e il monte Colombara, durante il quale muore il giovane asiaghese Rinaldo Rigoni (\"Moretto\") e suo cugino Gaetano Galla (\"Nello\"): Antonio Giuriolo \u00e8 ferito a una mano e, senza pi\u00f9 rincontrare i suoi \"giovani maestri\", ritorna nella zona di Bologna per proseguire la sua esperienza e venire infine ucciso sull'Appennino tosco-emiliano.\nNei Colli Berici.\nDal luglio 1944 all'autunno, Meneghello, sopravvissuto ai due rastrellamenti, ricostruisce la banda degli studenti prima nella zona dei monti vicentini e dopo sui colli Berici nell'area del lago di Fimon.\nNei GAP a Padova e nel Veneto.\nPrima dell'inverno il gruppo si scioglie e lui, con Mario Mirri, Enrico Melen, Benedetto Galla, Licisco Magagnato, Sergio Perin, si sposta a Padova e insieme organizzano i Gruppi di Azione Patriottica (GAP) locali. Personalmente ha il compito, per conto del Comando veneto del CLN, di collegamento con le citt\u00e0 venete e Milano sotto copertura della nuova identit\u00e0 di \u201cLuigino Venturi, classe 1926\u201d.\nNell'aprile 1945 organizza l'insurrezione di Padova che apre l'arrivo della Ottava armata alleata. Lui la ricorda, con la sua particolare auto-ironia, per la particolare presenza di Simonetta (si veda \"I piccoli maestri\"), la \u201cpi\u00f9 graziosa partigiana del secolo, la pi\u00f9 elegante\u201d.\nIl dopoguerra.\nNei mesi successivi al 25 aprile 1945 \u00e8 impegnato sia nel Partito d'Azione (\u00e8 nel direttivo regionale alle dipendenze di Bruno Visentini), sia nell'onorare i caduti e Giuriolo in particolare.\nTra novembre e dicembre 1945 completa gli ultimi cinque esami all'Universit\u00e0 di Padova e il 17 dicembre 1945 si laurea \"con il massimo dei punti e la lode\" con la tesi \"Il problema della filosofia e della cultura moderna in \u201cla Critica\u201d (rivista di Benedetto Croce)\", relatore il professor Erminio Troilo.\nNel febbraio 1946 \u00e8 al congresso nazionale del Partito d'Azione, dove assiste alla spaccatura del partito tra l'ala guidata da Ugo La Malfa e quella capeggiata da Emilio Lussu, avvenimento raccontato in \"Bau-S\u00e8te\".\nTra la fine del 1946 e il 1948, vista l'evoluzione politica e culturale dell'Italia, matura l'idea di emigrare. Nella primavera del 1947 vince un concorso del British Council per un anno di studio presso l'Universit\u00e0 di Reading dove si trasferisce nel settembre 1947. L'universit\u00e0 lo incarica il 30 settembre 1948, per due anni, degli \u201cinsegnamenti sull'influenza italiana nello sviluppo della letteratura, l'arte e la filosofia inglesi\u201d.\nLa moglie Katia.\nIl 23 settembre 1948 Meneghello sposa, con rito civile a Milano, Katia Bleier (\u00e8 la K. citata in tutti i libri dell'autore), un'ebrea jugoslava di lingua ungherese, nata e cresciuta in Ba\u010dka (Voivodina) e dopo a Zagabria, da dove, nell'aprile 1941, venne sfollata con la famiglia a seguito dell'invasione tedesca.\nKatia, i suoi genitori, la cognata e il bambino, furono internati nel campo di sterminio di Auschwitz nella primavera del 1944.\nKatia fu l'unica liberata dagli inglesi nell'aprile 1945 e quando, nel 1947, viene a sapere che la sorella maggiore Olga si era salvata e sopravviveva a Malo, da clandestina entra in Italia.\nMeneghello la ricorda cos\u00ec:\nMorir\u00e0 il 26 settembre 2004 e sar\u00e0 sepolta a Malo.\nL'attivit\u00e0 accademica a Reading.\nPresso l'universit\u00e0 inglese lavora alle dipendenze del professor Donald Gordon, direttore del Dipartimento, che, come avr\u00e0 modo di scrivere nel necrologio per la sua morte avvenuta nel 1977, considerer\u00e0 un suo vero e proprio \u201ctutor\u201d.\nDall'anno accademico 1950-1951 lo studio dell'Italiano diventa un corso con esame per il \u201cFUE\u201d, ovvero il Primo Esame Universitario.\nDal dicembre 1952 al 1954 Meneghello collabora in modo assiduo con la rivista \u201cComunit\u00e0\u201d di Adriano Olivetti con temi relativi al periodo della seconda guerra mondiale e a Hitler.\nNel 1954, con l'occasione di un lungo periodo di malattia della moglie Katia (una ricaduta della tubercolosi e una successiva operazione) entrambi trovano modo di immergersi nel mondo popolare inglese e conoscerlo meglio.\nNel 1955 viene creata una Sezione Italiana all'interno del Dipartimento di Inglese. La moglie viene dimessa dal sanatorio e vanno ad abitare a Malborough Avenue a Reading.\nIn questo periodo Meneghello collabora alla trasmissione in lingua inglese alla BBC nel Third Programme parlando di Petrarca, Belli, Tasso, Guido Piovene. Sempre presso la BBC collabora in lingua italiana nella Sezione Italiana.\nTraduce testi di filosofia e storia per l'editore e amico Neri Pozza e per le Edizioni di Comunit\u00e0.\nNel 1961 l'Universit\u00e0 di Reading istituisce il Dipartimento di Studi Italiani, un dipartimento indipendente con corsi per tutti i tipi di laurea. Meneghello \u00e8 nominato \u201cSenior Lecturer in Charge\u201d ed \u00e8 il direttore del dipartimento fino al 1980.\nNel 1964 l'universit\u00e0 istituisce e offre a Meneghello la cattedra di Italiano.\nNel 1967 esce la traduzione inglese de \"I piccoli maestri\" con il titolo \"The Outlaws\", tradotto da Raleigh Trevelyan. L'anno successivo questo libro vince il premio Florio per la migliore versione inglese di un testo italiano.\nSuccessivamente, dagli anni settanta al 1999, far\u00e0 parte della giuria del premio Florio.\nNel 1980 Meneghello d\u00e0 l'addio all'Universit\u00e0 e alla citt\u00e0 Reading, e si trasferisce a Londra. Ne \"Il dispatrio\" l'autore riflette sul confronto tra la cultura italiana e quella britannica alla luce della propria esperienza di vita.\nTra l'Inghilterra e Thiene.\nNegli anni successivi al 1980 e fino al 2004, anno della morte di sua moglie Katia, Meneghello vive tra l'Inghilterra e Thiene - citt\u00e0 che lo aveva insignito nel 1989 della cittadinanza onoraria - per trasferirsi infine a Thiene in via Nino Bixio in modo definitivo.\nMor\u00ec, sembra d'infarto, nella sua casa di Thiene il 27 giugno 2007, soli sette giorni dopo avere ricevuto l'ultima laurea \"honoris causa\" dall'Universit\u00e0 di Palermo e in attesa di ricevere il premio Feltrinelli per la narrativa dell'Accademia dei Lincei previsto per il successivo 6 luglio.\nL'estremo saluto dei parenti, degli amici e dei maladensi \u00e8 avvenuto alla Casabianca di Malo. L'orazione del funerale civile \u00e8 stata tenuta dall'amico Giuseppe Barbieri. L'attore e drammaturgo Marco Paolini ha recitato l'inizio di \"Libera nos a Malo\", un sonetto di Giuseppe Gioachino Belli, e una poesia di Giacomo Noventa.\nLa sua tomba e quella della moglie sono poste nella cappella di famiglia nel cimitero di Malo. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "217322", "revid": "287204", "url": "https://it.wikipedia.org/wiki?curid=217322", "title": "Bloch", "text": ""}
{"id": "217327", "revid": "174925", "url": "https://it.wikipedia.org/wiki?curid=217327", "title": "Villaggio globale", "text": "La locuzione villaggio globale \u00e8 stata usata per la prima volta da Marshall McLuhan, noto studioso delle comunicazioni di massa, nel 1964, nel suo saggio \"Gli strumenti del comunicare\" (titolo originale: \"Understanding Media: The Extensions of Man\") in cui, nel passaggio dall'era della meccanica a quella elettrica, ed alle soglie di quella elettronica, analizzava gli effetti di ciascun \"medium\" o tecnologia sui cambiamenti del modo di vivere dell'uomo.\nIl mondo nuovo apertosi nel Novecento \u00e8 per McLuhan caratterizzato da una decentralizzazione, che sposta il punto primario di interesse e di osservazione (e di finalizzazione) dalla soggettiva visione nella dimensione di villaggio, alla spersonalizzata visione globale, concetto che ampli\u00f2 in \"War and Peace in the Global Village\" (1968), segnalando come la globalizzazione del villaggio \"elettrico\" apportasse e stimolasse pi\u00f9 \"discontinuit\u00e0, e diversit\u00e0, e divisione\" di quanto non accadesse nel precedente mondo meccanico. \nIndicata da taluni come un ossimoro (per la compresenza di riferimenti ad unit\u00e0 geografiche minori e totali), la locuzione \u00e8 divenuta di vastissima diffusione al sorgere di nuove tecnologie (prima delle quali Internet) che consentirono una facilitazione ed un'accelerazione delle comunicazioni umane di grande rilievo, divenendo quasi un sinonimo delle interconnessioni per la comunicazione e dei risultati che consentono. In questo senso, spesso senza riferimenti all'originario senso filosofico, la locuzione si applica sia per definire che il gigantesco globo si sia ridotto ad un ambito facilmente esplorabile al pari di un villaggio, sia che (almeno per la comunicazione) ciascun villaggio che lo compone abbia oggi abbattuto i suoi confini non pi\u00f9 terminandosi, e dunque coincidendo con il globo.\nAlla locuzione si fa in genere risalire il termine di globalizzazione."}
{"id": "217337", "revid": "121772522", "url": "https://it.wikipedia.org/wiki?curid=217337", "title": "Beneficio ecclesiastico", "text": "Un beneficio ecclesiastico \u00e8 un istituto giuridico risalente ai tempi del feudalesimo, riferito alle propriet\u00e0 fondiarie ed immobiliari che si concedevano ai chierici in usufrutto per compenso dei loro uffici e, alla morte del fruttuario, ritornavano alla Chiesa cattolica.\nTali benefici potevano essere semplici (\"sine cura\") o comportare il peso della cura delle anime. Inoltre potevano essere \"secolari\", se goduti da chierici secolari, oppure \"regolari\" se amministrati dai monaci.\nIl patronato.\nUna forma particolare acquistava il beneficio ecclesiastico con il diritto di patronato. Con tale diritto coloro che dotavano un altare o una cappella, disponevano anche del beneficiato, per lo pi\u00f9 i preti di famiglia o di coloro che appartenevano al ramo, e potevano trasformare il beneficio a loro piacere e giudizio.\nIl patronato poteva essere costituito con un atto notarile del fondatore, con cui alcuni beni stabili (generalmente fondi rustici) venivano legati al beneficio con un eventuale obbligo connesso (ad esempio la celebrazione di messe di suffragio) e si regolava la trasmissibilit\u00e0 dei beni e degli obblighi. In alcuni casi il patronato era legato alla propriet\u00e0 dell'altare e di una cappella, che poteva fungere anche da luogo di sepoltura per la famiglia.\nNei secoli scorsi molte famiglie agiate ambirono a trasmettere ai posteri il nome del proprio casato, dotando altari di chiese e cappelle (patronato). Alla fine non vi era altare che non avesse un patronato e spesso se ne costruivano dei nuovi per sopperire alle continue richieste di dotazioni.\nInoltre, era un modo di sottrarre all'imposizione fiscale dei beni immobili comunque goduti dalla famiglia, in quanto i benefici ecclesiastici erano esenti da tassazione.\nIl patronato molto spesso era laico; in questo caso il beneficio competeva oltre che al patrono anche ai suoi eredi. .\nAncora oggi chi visita le chiese o le cappelle pu\u00f2 notare su ogni altare il casato del patronato oppure lo stemma della famiglia.\nDelega.\nA volte il beneficiato, invece di compiere l'ufficio, poteva delegare ad altri i suoi doveri, ripagandoli con una parte del beneficio. Questa possibilit\u00e0, introdotta in origine per ovviare a impedimenti temporanei del beneficiato, senza lasciarlo privo di rendita (ad esempio in caso di malattia o vecchiaia), favorir\u00e0 per\u00f2 l'accumulo dei benefici ecclesiastici."}
{"id": "217339", "revid": "287204", "url": "https://it.wikipedia.org/wiki?curid=217339", "title": "Patronato", "text": ""}
{"id": "217347", "revid": "344503", "url": "https://it.wikipedia.org/wiki?curid=217347", "title": "David E. Kelley", "text": "Biografia.\nNato a Waterville, nel Maine, ha frequentato la Belmont Hill School, l'Universit\u00e0 di Princeton e poi giurisprudenza all'Universit\u00e0 di Boston e ha inizialmente lavorato come avvocato a Boston. Negli anni ottanta \u00e8 divenuto uno scrittore di sceneggiature. Inizialmente ha scritto molti episodi per la serie televisiva \"Avvocati a Los Angeles (L.A. Law)\", che poi ha anche prodotto, e pi\u00f9 tardi ha co-creato \"Doogie Howser\" (\"Doogie Howser, M.D.\", con Steven Bochco creatore di \"Avvocati a Los Angeles\"), \"La famiglia Brock (Picket Fences)\", \"Chicago Hope\", \"The Practice - Professione avvocati (The Practice)\", \"Ally McBeal\", \"Spie (Snoops)\", \"Girls Club\", \"Boston Public\", \"The Brotherhood of Poland, N.H.\", e \"Boston Legal\".\nVita privata.\n\u00c8 sposato con l'attrice Michelle Pfeiffer."}
{"id": "217348", "revid": "8897", "url": "https://it.wikipedia.org/wiki?curid=217348", "title": "David Edward Kelley", "text": ""}
{"id": "217349", "revid": "857138", "url": "https://it.wikipedia.org/wiki?curid=217349", "title": "Patologia molecolare", "text": "La patologia molecolare \u00e8 l'applicazione a fini diagnostici di tecniche di biologia molecolare.\nLe tecniche di patologia molecolare sono spesso caratterizzate da una altissima sensibilit\u00e0 e specificit\u00e0 quali ad esempio PCR, Southern blot, Northern blot, Western blot, test ELISA, ma sono frequentemente complesse e costose. Esempi di patologia molecolare sono l'evidenziazione del DNA del micobatterio tubercolare (TBC) o del virus del papilloma umano (HPV) in biopsie o citologie. L'analisi molecolare di alcuni tumori (ad es. linfomi) pu\u00f2 permettere un pi\u00f9 facile riconoscimento e caratterizzazione della neoplasia."}
{"id": "217350", "revid": "600229", "url": "https://it.wikipedia.org/wiki?curid=217350", "title": "Chiave di Do", "text": ""}
{"id": "217351", "revid": "600229", "url": "https://it.wikipedia.org/wiki?curid=217351", "title": "Chiave di Fa", "text": ""}
{"id": "217352", "revid": "125250905", "url": "https://it.wikipedia.org/wiki?curid=217352", "title": "Enrico", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nForme alterate e ipocoristiche.\nIl nome, nelle varie lingue in cui si \u00e8 diffuso, ha dato origine a diverse forme abbreviate e diminutive; tra queste si possono ricordare:\nOrigine e diffusione.\nDeriva dal nome germanico \"Haimirick\" o \"Heimirich\", composto dai termini \"haimi\" (o \"heim\", \"casa\", \"patria\") e \"rich\" (\"re\", \"potente\", \"dominante\"); pu\u00f2 quindi essere interpretato come \"potente in patria\", \"capo della casa\". Il passaggio da \"Haimirick\" a \"Heinrich\" \u00e8 dovuto all'influsso di altri nomi germanici, come ad esempio \"Haganrich\" (da \"hagan\", \"giardino\", \"recinto\"). \nIl nome era assai popolare nelle case reali dell'Europa continentale, e poi anche in Inghilterra dopo la conquista normanna (in seguito alla quale il nome divenne tra i pi\u00f9 popolari fra i normanni); si diffuse in tutta Europa grazie al prestigio dei diversi sovrani che lo portarono, oltre che per via del culto di un buon numero di santi cos\u00ec chiamati; ulteriore spinta al nome \u00e8 stata data in seguito da alcune opere letterarie, di autori quali Shakespeare, Pirandello e Novalis. \u00c8 ben diffuso in tutta Italia.\nAd Enrico sono legati diversi altri nomi: alle sue stesse radici potrebbe risalire il nome Amerigo, dall'etimologia dubbia; in italiano, diffusione autonoma hanno i nomi Arrigo ed Enzo (quest'ultimo dall'ipocoristico tedesco \"Heinz\", anche se pu\u00f2 abbreviare anche Vincenzo e Lorenzo). Infine, dall'abbreviazione per apocope dell'antico nome germanico in \"Haimo\" deriva l'italiano Aimone.\nOnomastico.\nL'onomastico si festeggia in genere il 13 luglio, in memoria di sant'Enrico II, imperatore del Sacro Romano Impero; con questo nome si ricorda anche, alle date seguenti:"}
{"id": "217361", "revid": "1418004", "url": "https://it.wikipedia.org/wiki?curid=217361", "title": "Kenneth Rexroth", "text": "Biografia.\nKenneth Rexroth fu uno dei primi poeti statunitensi ad esplorare le tradizioni poetiche giapponesi come l'haiku. \u00c8 indicato come il promotore del rinascimento poetico di San Francisco ed \u00e8 correlato alla Beat Generation, sebbene pi\u00f9 tardi critic\u00f2 questo movimento. Le poesie, i saggi e gli articoli di Rexroth riflettono i suoi interessi nei confronti del jazz, della politica, della cultura e dell'ecologia. La poetica di Rexroth \u00e8 simile a quella di Du Fu, che tradusse, poich\u00e9 esprimeva indignazione nei confronti delle ineguaglianze del mondo da un punto di vista esistenziale.\nKenneth Charles Marion Rexroth era figlio di Charles Rexroth, un promotore farmaceutico, e di Delia Reed. Sua madre mor\u00ec nel 1916 e suo padre nel 1918, per cui egli and\u00f2 a vivere con la zia a Chicago dove studi\u00f2 al Chicago Art Institute. Nel 1923 e nel 1924 fu incarcerato come comproprietario di un bordello. Spos\u00f2 Andree Dutcher nel 1927, un'artista di Chicago, che mor\u00ec per le complicanze dell'epilessia nel 1940. \nRexroth ebbe due figlie, Mary e Katherine, dalla sua terza moglie, Marthe Larsen.\nDurante gli anni settanta, insieme al discepolo Ling Chung, tradusse l'opera della famosa poetessa della dinastia Song Li Qingzhao e una antologia di altre poetesse cinesi, con il titolo \"The Orchid Boat\".\nCon la pubblicazione di \"The Love Poems of Marichiko\", Rexroth dichiar\u00f2 di aver tradotto la poesia di un poeta giapponese morto da tempo; si scopr\u00ec successivamente che ne fu invece egli l'autore ed acquis\u00ec riconoscimenti dalla critica per essere riuscito a \"tradurre\" le sensazioni autentiche di un'altra cultura e periodo storico.\nKenneth Rexroth fu incluso nell'influente serie antologica \"Penguin Modern Poets\" della Penguin Books, che gli permise di ampliare la sua reputazione al di fuori degli Stati Uniti d'America.\nI suoi lavori indicano la familiarit\u00e0 con temi che spaziano dall'anarchia, alla pittura, alle religioni del mondo, alla filosofia e letteratura cinese classica."}
{"id": "217362", "revid": "106817830", "url": "https://it.wikipedia.org/wiki?curid=217362", "title": "An Evening of Yes Music Plus", "text": "An Evening of Yes Music Plus (1993) \u00e8 un album doppio \"live\" del gruppo di rock progressivo inglese Anderson Bruford Wakeman Howe (ABWH), fondato da Jon Anderson e formato dai membri degli Yes della formazione classica (1971-1973).\nDopo qualche disputa legale circa la possibilit\u00e0 di usare \"Yes\" come nome di questo gruppo, ABWH e gli Yes veri e propri (all'epoca costituiti da Chris Squire, Trevor Rabin, Tony Kaye e Alan White) giunsero a un accordo che consentiva agli ABWH di usare il nome Yes per la promozione della loro musica e il merchandise. Di conseguenza, agli ABWH fu possibile denominare il loro tour del 1989-1990 \"An Evening of Yes Music Plus\", titolo che fu poi dato anche all'album dal vivo registrato durante il tour.\nIl disco.\nL'album si apre, come i live classici degli Yes, con un brano d'orchestra (in questo caso un estratto di \"Young Person's Guide to the Orchestra\" di Benjamin Britten. Il resto dei brani sono classici degli Yes del periodo di \"The Yes Album\", \"Fragile\" e \"Close to the Edge\", pezzi tratti dall'unico album degli ABWH, l'omonimo \"Anderson Bruford Wakeman Howe\", ed estratti di vari altri lavori utilizzati nelle sezioni di assolo dei vari componenti del gruppo.\nTuttavia Tony Levin, che aveva suonato il basso nell'album in studio degli ABWH, era malato la sera del concerto registrato su questo album e pertanto venne rimpiazzato da Jeff Berlin.\nL'album \u00e8 interessante per i fans degli Yes soprattutto per le interpretazioni di classici come \"Close to the Edge\", che con l'apporto di Bruford riacquistano alcune sottigliezze ritmiche che le versioni \"live\" con Alan White (per esempio su \"Yessongs\") avevano perso. Anche interessante \u00e8 l'uso di Bruford della batteria elettronica invece di quella acustica.\nGli assoli sono tutti interpretazioni di brani gi\u00e0 apparsi nella discografia degli Yes, con l'eccezione di due pezzi solisti di Wakeman, \"Gone but not Forgotten\" e \"Merlin the Magician\" (quest'ultimo tratto dall'album \"The Myths and Legends of King Arthur and the Knights of the Round Table\").\nLa copertina dell'album, come quella dell'album in studio di ABWH, fu realizzata da Roger Dean, illustratore dei dischi classici degli Yes, e mostra un dipinto di Dean intitolato \"Floating Islands\"."}
{"id": "217363", "revid": "6923", "url": "https://it.wikipedia.org/wiki?curid=217363", "title": "XXII dinastia egizia", "text": "Per quanto concerne le fonti inerenti alla XXII dinastia egizia queste sono estremamente scarse al punto che non conosciamo con sicurezza neppure il numero\nesatto di sovrani che la composero. L'elenco trasmessoci da Sesto Africano riporta:\n\"9 re di Bubasti\" ma tramanda solamente tre nomi.\n\"Nota: tutte le date sono da ritenersi indicative ed affette da un errore di \u00b1 30 anni\"\nVoci correlate.\nPer informazioni storiche sulla XXII dinastia vedi: Terzo periodo intermedio."}
{"id": "217369", "revid": "1543377", "url": "https://it.wikipedia.org/wiki?curid=217369", "title": "QiLinux", "text": "QiLinux \u00e8 una distribuzione GNU/Linux italiana nata a Torino nel 2003, non basata su altre distribuzioni.\nStoria.\nSponsorizzata e mantenuta dalla societ\u00e0 QiNet di Torino, lo sviluppo \u00e8 stato interrotto alla versione 2.0 (pubblicata nel 2007) e ogni riferimento sul sito dello sviluppatore \u00e8 stato rimosso. \u00c8 ora abandonware.\nDistribuzioni derivate.\nDa QiLinux erano nate Tuga e Openmamba."}
{"id": "217371", "revid": "287204", "url": "https://it.wikipedia.org/wiki?curid=217371", "title": "Bialystok", "text": ""}
{"id": "217374", "revid": "287204", "url": "https://it.wikipedia.org/wiki?curid=217374", "title": "Nazg\u00fbl", "text": " \nI Nazg\u00fbl (o \u00dalairi), gli Spettri dell'Anello (in inglese \"Ring-Wraiths\"), detti anche Cavalieri Neri o Cavalieri Alati, sono personaggi di Arda, l'universo immaginario fantasy creato da J. R. R. Tolkien.\nL'origine dei Nazg\u00fbl.\nIl loro nome significa \"Spettri dell'Anello\" (dalla lingua nera di Mordor: \"nazg\", anello e \"\u00fbl\", spettro; furono chiamati anche \"\u00dalairi\", \"Spettri del male\", dai Noldor e dai N\u00famenoreani); erano in origine nove re degli uomini (tre dei quali grandi signori di N\u00famenor) ai quali Sauron don\u00f2 nove Anelli del Potere dotati di grande potenza, questi anelli resero questi Re immensamente potenti in vita, divenendo grandi guerrieri e maghi rispettati e temuti dalla propria gente; diedero loro enormi ricchezze e un'apparente immortalit\u00e0, ma questa \"immortalit\u00e0\" non faceva che far continuare loro la vita fino a divenire insostenibile. Col tempo la loro forma fisica si disperse, trasmutandoli in spettri e facendoli cos\u00ec cadere a uno a uno sotto il potere dell'Unico Anello.\nI Nazg\u00fbl non fanno pi\u00f9 parte del mondo sensibile, ma non appartengono al mondo dei morti quanto piuttosto al regno delle ombre, sospesi tra questo mondo e l'aldil\u00e0: sono infatti visibili solo quando indossano vestiti (che per\u00f2 sembrano ricoprire il vuoto). L'Unico Anello ha infatti il potere di trasmettere la malvagit\u00e0 di Sauron alle altre creature e trasformarle, corrompendo la loro natura: per aver posseduto anelli legati all'Unico ed essere stati corrotti dal male i nove sovrani degli uomini divennero \"Spettri dell'Anello\" e schiavi della volont\u00e0 del possessore dell'Unico.\nLa storia.\nIl regno di Angmar \u00e8 il regno principale che gli Spettri dell'Anello hanno dominato da quando sono stati sottomessi al volere di Sauron. Esso venne costituito per mettere in crisi il regno di Arnor, e cadde soltanto quando le forze di Arnor (le quali vennero soccorse dall'esercito di Gondor e dagli Elfi) sconfissero il Re degli Stregoni. Successivamente, attorno all'anno 2000 della Terza Era, gli spettri conquistarono Minas Ithil (torre della Luna, da Minas = torre, Ithil = Luna) per porre l'avanguardia delle forze di Sauron, che stava tornando a Mordor dal suo dominio temporaneo di Dol Guldur. Questa citt\u00e0, che da allora fu chiamata Minas Morgul (\"Torre di stregoneria\"), divenne dominio dei Cavalieri Neri che la infestarono di Orchi e altre creature malvagie. Dato che Gondor era forte, florido, ricco e potente, il Re Stregone, capo degli Spettri, and\u00f2 al Nord e fond\u00f2 il regno di Angmar, riunendo trib\u00f9 di Orchi e Troll. Infatti il grande regno di Arnor era diviso e debole, scosso da lotte intestine. Per mille anni nel nord impervers\u00f2 la guerra e nel 1974 Fornost, capitale dell'Arthedain, fu presa e distrutta mentre terminava il dominio dei Dunedain. Gondor comunque intervenne e sconfisse l'esercito di Angmar e il Re Stregone fugg\u00ec a Sud. Quando Sauron ritorn\u00f2 a Mordor e prepar\u00f2 la guerra contro l'Ovest, gli Spettri dell'Anello tornarono a essere i suoi servi pi\u00f9 micidiali, coloro che comandavano le sue armate. Nel romanzo \"Il Signore degli Anelli\", i Nazg\u00fbl entrano nella Contea nel settembre 3018, alla ricerca di Frodo Baggins, possessore dell'Unico Anello. Inizialmente gli Hobbit (Frodo, Merry, Pipino e Sam) non si rendono conto della pericolosit\u00e0 di questi strani individui, che inizialmente chiamano \"Cavalieri Neri\". Dopo aver lasciato la Contea e aver raggiunto il villaggio di Brea, gli Hobbit incontrano Aragorn, che li conduce attraverso le Terre Selvagge, tuttavia, i Nazg\u00fbl feriscono Frodo a Collevento con un pugnale avvelenato. Alla fine vengono scacciati via da Aragorn che deve portare in fretta Frodo da Elrond per farlo curare. In loro aiuto viene l'elfo Glorfindel, che dona il suo cavallo bianco a Frodo. I Nove si mettono all'inseguimento del mezzuomo, ma quando stanno quasi per prenderlo, solo dopo aver superato il guado del Bruinen, grazie alla magia combinata di Elrond e Gandalf, il fiume li travolge, privandoli temporaneamente della loro forma corporale. Da quel momento, i Nazg\u00fbl non entrano in scena in modo significativo per molto tempo, sino alla battaglia dei Campi del Pelennor, dove il Re Stregone di Angmar viene sconfitto da Merry ed \u00c9owyn; gli altri otto perirono come conseguenza della sconfitta di Sauron.\nAspetto e caratteristiche.\nI \"Nazg\u00fbl\" non possiedono pi\u00f9 un corpo visibile, avendo portato e usato con avarizia e malvagit\u00e0 per lungo tempo i \"Grandi Anelli\" di Sauron, e per tale motivo, per rendersi visibili ai loro servitori e alle loro spie, sono costretti a indossare grandi manti neri che riescono a dare forma ai loro corpi invisibili di \"spettri\". Nel mondo del crepuscolo perenne invece, come li vede Frodo Baggins, una volta infilato l'anello ai piedi di Colle Vento, essi appaiono alti uomini abbigliati con un unico abito lungo e grigio e con il volto bianco nel quale fiammeggiano occhi penetranti e spietati. In testa, sopra i lunghi capelli grigi e luccicanti, portano un elmo d'argento e le loro mani scarne brandiscono una lunga spada d'acciaio.\nCavalcavano cavalli neri allevati appositamente e resi schiavi dalle arti oscure di Minas Morgul, in modo da sopportare la costante presenza dei loro padroni, che altrimenti li farebbe fuggire atterriti come qualsiasi altra bestia vivente della Terra di Mezzo. Durante l'assedio di Gondor, Ombromanto, l'impavido signore dei liberi cavalli della Terra di Mezzo, \u00e8 l'unico animale che dimostra di sopportare con somma fermezza e coraggio la presenza degli \"Spettri dell'Anello\".\nQuando questi destrieri furono travolti e annegati al guado del Bruinen, per mano della magia combinata di Elrond e Gandalf, \"i Nove\" ritornarono a Minas Morgul dove trovarono nuove cavalcature nelle fattezze di gigantesche e orride \"creature alate\". Questi mostruosi esseri erano gli ultimi discendenti di un'antica e malvagia razza sopravvissuta tra montagne nascoste, proveniente\nda ere e luoghi ormai scomparsi e dimenticati da tutti fuorch\u00e9 da Sauron. Questi infatti, se n'era impadronito e li aveva alimentati con cibi crudeli, accrescendo a dismisura la loro malvagit\u00e0 e le loro dimensioni. Tali esseri erano pi\u00f9 grandi di ogni altro uccello, dal quale si differenziavano soprattutto per non possedere alcun tipo di piumaggio, per avere delle immense ali a guisa di pipistrello con pelle tesa fra grinfie di corno, e per emanare un insopportabile fetore mortale. Durante l'assedio di Gondor, \"i Nove\", seduti sul curvo e lungo collo spoglio delle loro cavalcature alate, adempiono alla volont\u00e0 dell'Occhio senza palpebra, terrorizzando chiunque si trovasse nelle vicinanze con urli di morte accompagnati da quelli gracchianti dei loro destrieri. Atterriscono gli abitanti e persino i difensori pi\u00f9 audaci e coraggiosi, appostati sulle sette cinte murarie di Minas Tirith, dal momento che i \"Nazg\u00fbl sono i Signori degli Uomini\" sui quali hanno il pieno dominio, come Sauron ha pienamente il loro.\nComponenti.\nRe stregone di Angmar.\nTra i Nove si possono riconoscere il Re stregone di Angmar, capo dei Nove e signore di Minas Morgul, il pi\u00f9 potente e temuto dei Nazg\u00fbl per aver distrutto il regno di Arnor. \nKham\u00fbl.\nIl secondo per forza, Kham\u00fbl l'\"Esterling Nero\", detto \"L'Ombra dell'Est\", antico re Esterling che, stando a ci\u00f2 che viene detto nei \"Racconti incompiuti\", \u00e8 il luogotenente di Sauron a Dol Guldur, l'unico di cui venga rivelato il vero nome.\nDi Kham\u00fbl, Tolkien dice che era il pi\u00f9 pronto dei Nazg\u00fbl, secondo in questo solo al Re stregone, a cogliere la presenza dell'Unico Anello, ma anche quello i cui poteri venivano pi\u00f9 che in ogni altro sviati e affievoliti dalla luce del giorno.\nKham\u00fbl era il re degli Esterling prima che ricevesse uno dei Nove Anelli. Divenne potente in vita e conquist\u00f2 gloria e grandi ricchezze, ma tutto questo si volse poi a sua disgrazia. Infatti cadde sotto il giogo dell'anello che portava al dito e sotto il dominio dell'Unico, che era di Sauron. Kham\u00fbl divenne cos\u00ec uno dei Nazg\u00fbl, Spettro dell'Anello.\nDurante la Terza Era, Kham\u00fbl ebbe un ruolo importante nei piani di Sauron. Ricevette dall'Oscuro Signore il compito di comandare la fortezza di Dol Guldur e, successivamente, di individuare Hobbiville dove viveva Frodo Baggins, l'attuale portatore dell'Unico Anello. All'inizio de \"La Compagnia dell'Anello\", Kham\u00fbl e gli altri spettri raggiunsero la Contea per recuperare l'Unico. Fu proprio Kham\u00fbl che chiese a Hamfast Gamgee dove si trovasse \"Baggins\", il giorno dopo che Frodo ebbe lasciato Hobbiville, e fu sempre lo stesso Kham\u00fbl a seguire gli Hobbit lungo la strada per Stock, e per poco non li perdette di vista al traghetto Buckburgo. In quell'occasione, Kham\u00fbl \u00abera perfettamente consapevole che l'Anello aveva passato il fiume; ma il fiume era per lui una barriera che gli impediva di seguirne i movimenti\u00bb (Tolkien infatti allude al fatto che gli Spettri dell'Anello avessero paura dell'acqua).\nDopo la distruzione dell'Anello, Kham\u00fbl per\u00ec assieme agli altri spettri durante la battaglia di Morannon.\nCome i suoi simili, Kham\u00fbl non viene descritto nelle varie opere cinematografiche, fatta eccezione del film di Ralph Bakshi, in cui, comunque, non viene precisato quale dei Nove sia.\nNe \"Il Signore degli Anelli - La Compagnia dell'Anello\" fa la sua prima apparizione nell'incontro con Hamfast Gamgee dicendogli le parole \"Contea, Baggins\" per trovare Frodo. Inoltre, \u00e8 colui che perseguita Frodo, Sam, Merry e Pipino prima che arrivino a Brea.\nNe \"Lo Hobbit - La battaglia delle cinque armate\" lo si riconosce chiaramente per i suoi vestiti simili a quelli degli Esterling, ovvero braccia corazzate a scaglie, una lunga tunica e la visiera dell'elmo; su quest'ultimo sono presenti due lunghe corna d'ariete, e come arma ha un'enorme mazza ferrata. Combatte contro Elrond a Dol Guldur durante il tentativo del Bianco Consiglio di salvare Gandalf da Sauron. Alla fine viene scacciato insieme ai suoi simili e a Sauron da Galadriel.\nI rimanenti.\nA causa delle identit\u00e0 sconosciute dei rimanenti sette Spettri dell'Anello nel corso di alcuni adattamenti sono state create delle origini fittizie per essi:\nAdattamenti.\nNell'adattamento cinematografico di Ralph Bakshi i Nazg\u00fbl sono identici a come appaiono nel libro. La sola differenza che li contraddistingue \u00e8 che durante il loro attacco a Colle Vento i loro mantelli vengono tolti rivelando esseri spettrali con vesti nere ed elmi diversi che li contraddistinguono dai quali si possono vedere terribili occhi rossi.\nIn un altro adattamento chiamato \"Il ritorno del re\" del 1980 il loro aspetto cambia: diventano esseri fisici spaventosi in quanto hanno una pelle biancastra, occhi rosso sangue e lunghi capelli grigi che svolazzano al vento, e indossano lo stemma dell'Occhio senza palpebre.\nI Nazg\u00fbl compaiono nella trilogia de \"Il Signore degli Anelli\" diretta da Peter Jackson. Sostanzialmente non sono diversi dalla loro versione cartacea, tranne che indossano guanti e stivali di ferro. Vengono nominati e appaiono nella trilogia de \"Lo Hobbit\", rispettivamente nel secondo film, dove Gandalf e Radagast ispezionano il loro luogo di sepoltura (cosa peraltro improbabile, visto che i loro corpi sono stati consumati dal potere degli anelli e non fisicamente morti) e scoprono che le tombe sono vuote, e nel terzo film, dove compaiono con un aspetto diverso: a differenza di come apparivano nel \"Signore degli Anelli\", vengono rappresentati come entit\u00e0 spettrali con indosso le armature che avevano quando erano in vita e con armi differenti. Nel film si scontrano con Saruman, Elrond e Galadriel giunti a Dol Guldur per soccorrere Gandalf catturato dal Negromante, cio\u00e8 Sauron. Alla fine, Galadriel riesce a scacciare sia loro sia Sauron."}
{"id": "217376", "revid": "1226", "url": "https://it.wikipedia.org/wiki?curid=217376", "title": "Tipologie di rete ethernet", "text": ""}
{"id": "217377", "revid": "76963", "url": "https://it.wikipedia.org/wiki?curid=217377", "title": "Lotte Reiniger", "text": "Biografia.\nReiniger manifesta sin da bambina grande abilit\u00e0 nel ritagliare silhouette di carta.\nSi introduce nell'ambiente cinematografico facendo da comparsa in alcuni film, poi grazie al suo hobby, un produttore le propone di realizzare un film di silhouette animate.\nNel 1919 presenta il suo primo film, \"L'ornamento del cuore innamorato\", che ottiene subito gran successo.\nIn Italia collaborer\u00e0 con il marito, il regista Carl Koch (1892-1963), durante le produzioni della Scalera Film: \"Tosca\" e \"Una signora dell'Ovest\".\nAchmed, il principe fantastico.\nNel 1923 ottiene un grosso finanziamento da Luis Hagen per realizzare un lungometraggio in silhouette e cos\u00ec, tra il 1923 e il 1926, con l'aiuto di Carl Kock, di Walter Tuerck, di Alexander Kardan e di Walter Ruttmann, realizza quello che \u00e8 considerato il suo capolavoro: \"Achmed, il principe fantastico\". Un film muto e in bianco e nero, (anche se si utilizzarono viraggi colorati per dare rilievo alle emozioni dei personaggi e per suggerire l'alternanza giorno/notte) che riprende le ambientazioni de \"Le mille e una notte\".\nIl film \u00e8 composto da 300 000 singole inquadrature. Per ottenere particolari movimenti, i personaggi, realizzati in piombo e cartone, sono composti dai 25 ai 50 pezzi separati, tenuti insieme da sottili fili di metallo.\n\"Achmed, il principe fantastico\" \u00e8 uno dei primi lungometraggi della storia e per paura di annoiare il pubblico Lotte Reiniger e i suoi collaboratori decisero di introdurre delle immagini e degli effetti realizzati con altre tecniche d'animazione: \u00e8 infatti possibile trovare all'interno del film parti animate utilizzando la sabbia e parti di animazione astratta ottenute con \"L'apparato Fischinger\" ideato da Oskar Fischinger. La macchina consisteva in una sorta di affilatrice sincronizzata ad una macchina da presa e munita di una lama circolare rotante, la quale, ad ogni giro compiuto, tagliava via una sottile fetta da un blocco composto da innumerevoli strati di cera di colori differenti. La macchina da presa filmava a passo uno la superficie del blocco di cera dopo ciascun taglio generando una particolare animazione astratta.\nGli effetti speciali del film sono stati ottenuti in gran parte con la sovrapposizione di tre lastre che formavano il background. Per potere filmare questo set Lotte aveva inventato il tavolo multipiani (\"trick-table)\" che permetteva di mettere la macchina da presa in alto e riprendere tutte le lastre dando la profondit\u00e0 di campo alle silhouette. Lotte spiega nel suo libro \"Shadows Theatre and Shadows Films \" (B.T. Batsford, 1970) questi effetti speciali. Per esempio dove il Principe vola sul suo cavallo magico in mezzo alle stelle furono usate tre lastre di vetro coperte di carte trasparenti. Le stelle furono ritagliate su una carta pi\u00f9 grande di quella del campo d'azione. Quindi oltre il campo dove \u00e8 mosso il principe sul cavallo compongono la scena i tre background con stelle di differente grandezza che furono mossi a diversa velocit\u00e0 cos\u00ec che muovendo la mdp sulla panoramica il film dava l'impressione che il cavallo volasse fra le stelle. D'altra parte i campi sono differenti. Le sequenze mostrano il personaggio principale in campo corto, medio e in primo piano. Ci fu quindi un lavoro molto elaborato di ritaglio dando alle immagini diverse misure. Altrettanto impegnative furono le riprese delle onde create sperimentalmente fino ad arrivare a un risultato soddisfacente da W. Ruttman e B. Bartosch. L'apparecchio di Fischinger che in realt\u00e0 non risulta fra i collaboratori del film fu usato, dopo che lo avevano acquistato da lui, per creare alcuni effetti iniziali, ottenuti tagliando una lastra di cera di differente rilievo e ombreggiatura. Il film era in b/n e fu in seguito creata, sulla copia al nitrato, la colorazione. \u00c8 su questa copia la pi\u00f9 lunga esistente su cui \u00e8 stato fatto il restauro del film attualmente reperibile. I titoli d'apertura del film lo presentano come \"Film di silhouette di Lotte Reiniger i cui collaboratori sono i ordine Walther Ruttman, Berthold Bartosc, Alexander Kardan con la musica originale di Wolfgang Zeller, direzione tecnica di Carl Koch per la Comenius Film\" (BFI Lotte Reiniger, The Adventures of Prince Achmed (Die Abenteuer des Prinzen Achmed) 126')"}
{"id": "217378", "revid": "125135513", "url": "https://it.wikipedia.org/wiki?curid=217378", "title": "Berthold Bartosch", "text": "Biografia.\nNato in Boemia, si trasferisce da ragazzo a Vienna e studia all'accademia di belle arti.\nFa apprendistato realizzando film di animazione didattici rivolti alle masse. Dopo aver collaborato con Lotte Reiniger a \"Achmed, il principe fantastico\", si trasferisce a Parigi, dove realizza il suo capolavoro \"L'id\u00e9e\", un film politico su un'idea, rappresentata da una fanciulla nuda, che dopo essere stata pensata accompagna gli uomini nelle loro lotte, e anche se qualcuno muore l'idea continua a esserci, finch\u00e9 sale fino alle stelle e da l\u00ec ispira gli uomini.\nBartosch ha collaborato anche al celebre lungometraggio dei Beatles \"Yellow Submarine\" (1968)."}
{"id": "217379", "revid": "123267148", "url": "https://it.wikipedia.org/wiki?curid=217379", "title": "Otto Messmer", "text": "Biografia.\nMessmer ha iniziato la sua carriera professionale nel 1914 con la creazione d'illustrazioni per riviste e giornali come il Fun e Life Magazine, dopo poco tempo ha iniziato nel campo dell'animazione entrando nei Pat Sullivan Studios alla fine del 1915. Dopo un periodo di lavoro come telegrafista in Francia durante la prima guerra mondiale, torn\u00f2 nel suo paese natale e negli studios Sullivan.\nFu il creatore della versione a cartone animato di Charlie Chaplin e di un'altra serie chiamata \"Boomer Bill\".\nNel 1919, ha animato il famoso gatto nero Felix per 'Feline Follies' che \u00e8 considerato il primo cartone animato di Felix in un primo momento, il Messmer-Felix \u00e8 stato chiamato Master Tom, ma dal terzo cartone animato, il suo nome fu cambiato definitivamente in Felix. Pur essendo il personaggio dei cartoni animati pi\u00f9 popolari del periodo del muto, il gatto Felix \u00e8 stato introdotto come un giornale a fumetti solo nel 1923, distribuito dalla King Features. Messmer ha continuato a fare fumetti fino al 1955, a volte coadiuvato da Jack Boyle e Bill Holman.\nLa paternit\u00e0 di Felix.\nIl successo di Felix non \u00e8 mai stato in dubbio, ma per quanto riguarda la sua paternit\u00e0 ci sono state (e ci sono) molte affermazioni contrastanti in materia. All'inizio il creatore di Felix non era altro che Pat Sullivan, la cui firma adornava molti disegni di Felix ma dopo la morte di Pat Sullivan Messmer rivendic\u00f2 la paternit\u00e0 di Felix per essere stato l'animatore capo del primo film di Felix, Feline Follies ma dalla parte opposta i sostenitori di Pat Sullivan hanno suggerito che il suo film del 1917 intitolato The Tail of Thomas Kat (3Mar17 MP866) potrebbe essere un prototipo di Felix, e hanno dimostrato che la grafia in Feline Follies appartiene a Sullivan,si potrebbe riassumere che Sullivan ha creato il prototipo di Felix in The Tail of Thomas Kat mentre Messmer con la sua grande abilit\u00e0 ha migliorato il personaggio in Feline Follies trasformando Thomas Kat in Felix the Cat.\nUfficialmente la paternit\u00e0 di Felix the Cat appartiene a Otto Messmer."}
{"id": "217380", "revid": "2110418", "url": "https://it.wikipedia.org/wiki?curid=217380", "title": "Norman McLaren", "text": "Biografia.\nNato in Scozia, studia dal 1932 al 1936 alla Glasgow School of Art e inizia la sua carriera a 19 anni realizzando \"Seven Till Five (Dalle sette alle cinque)\" (1933), in cui descrive una giornata della vita in una scuola d'arte. Fortemente influenzato dallo stile di \u0116jzen\u0161tejn, il cortometraggio rivela uno spirito spiccatamente formalista. Il successivo \"Camera Makes Whopee!\" (\"La cinepresa fa evviva!\") comprende lavori a cartoni animati, modelli e animazioni di oggetti. A un festival amatoriale scozzese, McLaren presenta i due lavori che vengono notati da uno dei membri della giuria, John Grierson, padre del documentarismo britannico. Sar\u00e0 proprio lui ad accreditarlo presso il General Post Office Film Unit (GPO Unit), presso il quale comincia a lavorare nel 1937.\nNel 1936 gira, assieme a Helen Biggar, il suo ultimo cortometraggio presso la Glasgow School of Art, \"Hell Unltd\", una dura critica alla corsa agli armamenti e al capitalismo; nello stesso anno partecipa alla Guerra civile spagnola come cineoperatore, poi nel GPO Unit realizza quattro film, tra cui \"Love on the wing\" con immagini disegnate direttamente sulla pellicola. Nel 1939 si trasferisce a New York, dove continua a sperimentare su un'altra dozzina di film la pittura diretta su celluloide. Nel 1941 approda al National Film Board of Canada (NFB), diventando l'autore-simbolo della cinematografia d'animazione di quel paese. Qui realizza infatti filmati di propaganda (\"V for Victory\", 1941, \"Hen Pop Hop\", 1942), ma anche filmati astratti e opere sperimentali come \"Dollar dance\" (1943), dipinto sulla celluloide con fondali semovibili; \"Alouette\" (1944), illustrazione in tre minuti del popolare canto francese fatta con ritagli di carta; \"C'est l'avion\" (1945) realizzata con pastelli.\nSempre grazie al sostegno economico e produttivo dell'NFB, prosegue la propria sperimentazione approfondendo tecniche diverse come il disegno animato, la \"pixillation\" (l'inserimento di attori veri in sequenze animate), l'animazione ottenuta con la carta ritagliata, la stop-motion, l'elaborazione dei suoni mediante intervento diretto sulla banda sonora. Si tratta di lavori dal grande impatto tecnico, che hanno segnato l'eccellenza della sperimentazione ma senza mai rinunciare all'intrattenimento.\nIl suo lavoro pi\u00f9 famoso \u00e8 il cortometraggio \"Neighbours\" (1952), in cui sperimenta una nuova tecnica: l'animazione di vere persone. Il film mostra due uomini seduti tranquillamente nei giardini delle loro case quando un fiore sboccia sul confine tra le loro propriet\u00e0. Nella lotta che ne consegue, il fiore \u00e8 distrutto e gli uomini sono uccisi. Interpretato da due suoi collaboratori, Paul Ladouceur e Grant Munro, che vengono messi in posa 24 volte al secondo seguendo una tecnica per certi versi pi\u00f9 difficile dello stop-motion di oggetti inanimati, il film \u00e8 girato con uno stile allegro che stride con la sinistra allegoria del racconto. Gli attori, costretti a strane pose, sembrano muoversi meccanicamente come marionette e la combinazione fra realismo e formalismo \u00e8 perfettamente funzionale alla favola, che contiene un forte messaggio sociale di pace e di antimilitarismo. \"Neighbours\" valse a McLaren numerosi riconoscimenti, tra cui l'Oscar al miglior cortometraggio documentario.\nNel 1957 realizza \"Chairy Tale (Racconto della sedia)\", che combina animazione di persone e di oggetti, illustrando la ribellione del mondo inanimato contro la manipolazione umana. Questo film, musicato da Ravi Shankar, mostra un uomo che cerca inutilmente di sedersi su una sedia riluttante. Stesso argomento tratta il successivo \"Opening Speech (Discorso di apertura)\" (1960), interpretato dallo stesso McLaren che cerca di impadronirsi di un microfono recalcitrante.\nUna delle realizzazioni pi\u00f9 ricche e complesse \u00e8 \"Canon (Canone)\" (1964), che include cartoni animati, animazione di sagome ritagliate, oggetti, persone e anche un gatto. Con l'abilit\u00e0 artigianale tipica di tutto il suo lavoro, McLaren illustra un tema che gli \u00e8 particolarmente congeniale: la traduzione di forme musicali in forme visive. Nel film, McLaren descrive il canone dapprima per mezzo di cubetti alfabetici, poi mediante pupazzi animati, infine facendo marciare attraverso lo schermo un uomo, una donna e un gatto, che ripetono gli stessi movimenti (melodia) in stadi differenti."}
{"id": "217381", "revid": "1120730", "url": "https://it.wikipedia.org/wiki?curid=217381", "title": "United Productions of America", "text": "La United Productions of America, meglio conosciuto come UPA, era uno studio d'animazione nato nel 1940; le sue produzioni pi\u00f9 famose furono le serie animante di Mr. Magoo e di Dick Tracy.\nStoria.\nLo studio venne fondato a seguito dello sciopero degli animatori Disney del 1941, che provoc\u00f2 l'esodo di una serie di tecnici e animatori dalla Walt Disney.\nAlla fine degli anni quaranta L'UPA produsse numerosi cortometraggi d'animazione teatrali per la Columbia Pictures, in particolare la serie Mr. Magoo e la serie a cartoni animati di Dick Tracy. Le serie erano caratterizzate da un disegno piatto e bidimensionale, le sagome allungate e spigolose, e gli sfondi non realistici. Mr. Magoo fu la creazione U.P.A. ad avere maggior successo, e l'unico serial realizzato dalla U.P.A.; lontano dai canoni Disney, Magoo era adulto, scontroso, sgraziato nel disegno e negli sfondi.\nL'UPA ebbe un impatto significativo sullo stile di animazione, il contenuto, e la tecnica, e le sue innovazioni vennero riconosciute e adottate dagli altri studi di animazione pi\u00f9 importanti e registi indipendenti di tutto il mondo. L'UPA speriment\u00f2 la tecnica d'animazione limitata, e sebbene questo stile di animazione venne usato nel corso degli anni 1960 e 1970 come misura di riduzione dei costi, essa era originariamente prevista come alternativa stilistica alla tendenza in crescita (in particolare della Disney) di ricreare il realismo cinematografico nei film d'animazione.\nL'UPA ha smesso di produrre cartoni teatrali nel 1959, continuando a produrre serie televisive ma lo studio d'animazione ha chiuso definitivamente nel 1964 e vendette la biblioteca UPA di cartoni animati, anche se conserv\u00f2 le licenze e i copyrights su Mr. Magoo, Gerald McBoing Boing e altri personaggi UPA.\nLe licenze e la bilblioteca UPA sono state utilizzate da molti altri studios tipo la Columbia Pitcures, la DePatie-Freleng Enterprise e la Toho Studios.\n\"Il cuore rivelatore\", tratto da una novella di Edgar Allan Poe, rappresent\u00f2 una novit\u00e0 in quanto il film era un horror dalle atmosfere cupe, primo esempio di questo genere in animazione.\nFilmografia.\nCortometraggi.\n1948:\n1949:\n1950:\n1951:\n1952:\n1953:\n1954:\n1955:\n1956:\n1957:\n1958:\n1959:"}
{"id": "217382", "revid": "785863", "url": "https://it.wikipedia.org/wiki?curid=217382", "title": "Chuck Jones", "text": ", celebre per il suo lavoro sulle serie di cortometraggi animati \"Looney Tunes\" e \"Merrie Melodies\" per lo studio della Warner Bros. Cartoons. Diresse molti dei corti con protagonisti Bugs Bunny, Daffy Duck, Wile E. Coyote e Beep Beep, Pep\u00e9 Le Pew, Porky Pig e una sfilza di altri personaggi Warner. Tre di questi cortometraggi (\"Pennelli, rabbia e fantasia\", \"Solo per te io canto\" e \"Cane all'opera\") furono in seguito inclusi nel National Film Registry. Tra i lavori pi\u00f9 celebri di Jones va ricordata la \"Trilogia della caccia\" composta da \"Stagione di caccia\", \"Caccia al coniglio\" e \"Papere e conigli\" (1951-1953).\nDopo che la sua carriera presso la Warner Bros. si concluse nel 1962, Jones fond\u00f2 la Sib-Tower 12 Productions e inizi\u00f2 a produrre cartoni animati per la Metro-Goldwyn-Mayer, tra cui una nuova serie di cortometraggi di \"Tom &amp; Jerry\" e lo speciale televisivo \"Il Grinch e la favola di Natale!\". In seguito fond\u00f2 il suo studio, Chuck Jones Productions, che cre\u00f2 diversi speciali e lavor\u00f2 periodicamente su opere relative ai \"Looney Tunes\".\nLo storico del cinema Leonard Maltin elogi\u00f2 il lavoro di Jones alla Warner Bros., MGM e Chuck Jones Productions. Disse anche che la \"faida\" che ci pu\u00f2 essere stata tra Jones e il collega Bob Clampett fu soprattutto perch\u00e9 erano cos\u00ec diversi tra loro. Gli stili dei personaggi di Chuck Jones erano pi\u00f9 controllati e calmi, mentre quelli di Clampett erano folli e stravaganti.\nBiografia.\nPrimi anni di vita.\nJones nacque a Spokane (Washington) il 21 settembre 1912. Successivamente si trasfer\u00ec con i genitori e tre fratelli nella zona di Los Angeles.\nNella sua autobiografia \"Chuck Amuck\", Jones attribuisce la sua vena artistica a circostanze riguardanti suo padre, che era un uomo d'affari senza successo nella California degli anni '20. Suo padre, racconta Jones, avrebbe iniziato ogni nuova impresa commerciale con l'acquisto di cancelleria e matite nuove con il nome della societ\u00e0 su di esse. Quando il business falliva, suo padre avrebbe tranquillamente dato le enormi pile di inutili cancelleria e matite ai suoi figli, imponendo loro di utilizzare tutto il materiale il pi\u00f9 velocemente possibile. Armati di una scorta infinita di carta di alta qualit\u00e0 e matite, i bambini disegnavano costantemente. In seguito, durante un corso alla scuola d'arte, il professore inform\u00f2 gravemente gli studenti che ognuno di loro aveva 100.000 brutti disegni da superare prima di poter eventualmente trarre qualcosa di buono. Jones raccont\u00f2 anni dopo che questa dichiarazione fu un grande sollievo per lui, poich\u00e9 era arrivato ben oltre i 200.000 dopo aver esaurito tutta quella cancelleria. Jones e molti dei suoi fratelli intrapresero carriere artistiche.\nDopo la laurea presso il Chouinard Art Institute, Jones ricopr\u00ec una serie di mansioni di basso rango nel settore dell'animazione, compresi il lavaggio di rodovetri nello studio di Ub Iwerks e l'assistente animatore presso lo studio di Walter Lantz. Mentre lavorava da Iwerks, incontr\u00f2 una pittrice di rodovetri di nome Dorothy Webster, che in seguito sarebbe diventata la sua prima moglie.\nWarner Bros..\nChuck Jones entr\u00f2 nella Leon Schlesinger Productions, lo studio indipendente che produceva \"Looney Tunes\" e \"Merrie Melodies\" per la Warner Bros., nel 1933 come assistente animatore. Nel 1935 venne promosso animatore, e assegnato a lavorare con il nuovo regista Tex Avery. Non c'era spazio per la nuova unit\u00e0 di Avery nel piccolo studio di Schlesinger, cos\u00ec Avery, Jones e i colleghi animatori Bob Clampett, Virgil Ross e Sid Sutherland furono spostati in un piccolo edificio adiacente che loro soprannominarono \"Termite Terrace\". Quando Clampett fu promosso a regista nel 1937, Jones venne assegnato alla sua unit\u00e0; l'unit\u00e0 di Clampett fu brevemente assegnata a lavorare con il vecchio datore di lavoro di Jones, Ub Iwerks, quando Iwerks subappalt\u00f2 quattro cortometraggi a Schlesinger nel 1937. Jones divent\u00f2 un regista (o \"supervisore\", il titolo originale per un direttore dell'animazione nello studio) nel 1938, quando Frank Tashlin lasci\u00f2 lo studio. Il primo cartone animato di Jones fu \"Il guardiano di notte\", che rappresentava un gattino carino che si sarebbe poi evoluto nel topo Sniffles.\nJones era attivamente coinvolto negli sforzi per sindacalizzare il personale dello studio. Era responsabile del reclutamento di animatori, scenografi e disegnatori degli sfondi. Quasi tutti gli animatori si unirono, in reazione ai tagli salariali imposti da Leon Schlesinger. Lo studio di animazione della Metro-Goldwyn-Mayer aveva gi\u00e0 firmato un contratto sindacale, incoraggiando i loro omologhi sotto Schlesinger. In un incontro con il suo staff, Schlesinger parl\u00f2 per qualche minuto, poi gir\u00f2 la riunione al suo avvocato. I suoi modi offensivi ebbero un effetto unificante sul personale. Jones tenne un discorso d'incoraggiamento presso la sede del sindacato. Quando le trattative si interruppero, il personale decise di andare in sciopero. Schlesinger li blocc\u00f2 fuori dallo studio per un paio di giorni, prima di accettare di firmare il contratto. Un comitato di gestione del lavoro venne costituito e Jones serv\u00ec da moderatore. A causa del suo ruolo di supervisore nello studio, non poteva per\u00f2 iscriversi a sua volta al sindacato.\nMolti dei cartoni animati di Jones degli anni '30 e primi anni '40 erano riccamente animati, ma il pubblico e gli altri membri dello staff Schlesinger li giudicavano privi di umorismo genuino. I primi corti di Jones erano un tentativo di seguire le orme di quelli di Walt Disney (specialmente \"Tom Thumb in Trouble\" e i corti di Sniffles). Jones considera \"I tre fratelli Dover\" del 1942 come il film dove impar\u00f2 ad essere divertente. \"I tre fratelli Dover\" fu anche uno dei primi utilizzi dell'animazione limitata nel cinema americano, rompendo gli stili di animazione pi\u00f9 realistici influenzati dalla Disney. Questo fu anche il periodo in cui Jones cre\u00f2 molti dei suoi personaggi meno noti, tra cui Charlie Dog, Hubie e Bertie e i tre orsi.\nDurante la seconda guerra mondiale, Jones lavor\u00f2 a stretto contatto con Theodor Geisel, meglio conosciuto come Dr. Seuss, per creare la serie \"Private Snafu\" di cartoni animati educativi per l'esercito. \"Private Snafu\" istru\u00ec comicamente i soldati su temi come spie e pigrizia in modo pi\u00f9 audace di quanto fosse abituato il pubblico generale dell'epoca. Jones in seguito collabor\u00f2 con Seuss sugli adattamenti animati dei suoi libri, tra cui \"Il Grinch e la favola di Natale!\" nel 1966.\nJones diresse cortometraggi come \"Notiziario settimanale\" (1944), legato a carenze e razionamento sul fronte interno. Nello stesso anno diresse \"Hell-Bent for Election\", un corto per la campagna di Franklin D. Roosevelt. Inoltre diresse il meno conosciuto \"Angel Puss\", che non \u00e8 pi\u00f9 disponibile in alcuna versione autorizzata poich\u00e9 fa parte del gruppo di cartoni animati controversi noti tra gli appassionati di animazione come Censored Eleven.\nJones trov\u00f2 il suo genere di attivit\u00e0 alla fine degli anni '40 e ha continu\u00f2 a creare le sue opere pi\u00f9 considerate attraverso gli anni '50. I personaggi creati da Jones in questo periodo comprendono Claude Cat, Marc Antony e Pussyfoot, Michigan J. Frog e le sue tre creazioni pi\u00f9 popolari, Marvin il Marziano, Pep\u00e9 Le Pew e Wile E. Coyote e Beep Beep. Jones e lo sceneggiatore Michael Maltese collaborarono nei corti di Wile E. Coyote e Beep Beep, in \"Pennelli, rabbia e fantasia\", \"Solo per te io canto\" e \"Cane all'opera\". Altro personale della Unit A con cui Jones collabor\u00f2 includono lo scenografo, disegnatore degli sfondi e co-regista Maurice Noble, l'animatore e co-regista Abe Levitow e gli animatori Ken Harris e Ben Washam.\nNel 1950 Jones e Maltese cominciarono a lavorare su \"Stagione di caccia\", un corto che cambi\u00f2 la personalit\u00e0 di Daffy Duck. Decisero di fare di lui un personaggio completamente diverso, facendolo diventare da folle e comico a vanitoso ed egocentrico. Delle sue versioni di Bugs e Daffy, Chuck Jones disse: \"Bugs \u00e8 ci\u00f2 che vogliamo essere. Daffy \u00e8 quello che siamo.\"\nJones rimase alla Warner Bros. per tutti gli anni '50, tranne che per un breve periodo nel 1953, quando la Warner chiuse lo studio di animazione. Durante questo interim, Jones trov\u00f2 impiego presso la Walt Disney Productions, dove collabor\u00f2 con Ward Kimball per un periodo di quattro mesi di lavoro non accreditato su \"La bella addormentata nel bosco\" (1959). Dopo la riapertura del reparto di animazione della Warner, Jones venne riassunto e si riun\u00ec con la maggior parte della sua unit\u00e0.\nNei primi anni '60 Jones e sua moglie Dorothy scrissero la sceneggiatura del film d'animazione \"Musetta alla conquista di Parigi\". Il film finito avrebbe avuto Judy Garland, Robert Goulet e Red Buttons come voci di gatti a Parigi. Il film venne prodotto dalla UPA e diretto dall'ex collaboratore Warner di Jones, Abe Levitow. Jones lavor\u00f2 sul film violando il contratto in esclusiva con la Warner Bros. La UPA complet\u00f2 il film e lo rese disponibile per la distribuzione nel 1962; esso venne raccolto dalla Warner Bros. Quando la Warner scopr\u00ec che Jones aveva violato il suo contratto in esclusiva con loro, lo rescisse. L'ex unit\u00e0 di animazione di Jones venne licenziata dopo aver completato il suo ultimo corto in programma, \"L'anatra di ghiaccio\", e il resto della Warner Bros. Cartoons venne chiusa all'inizio del 1963. Jones afferm\u00f2 nella sua autobiografia che questo accadde perch\u00e9 la Warner finalmente cap\u00ec che non stavano facendo cartoni animati di Topolino.\nJones in proprio.\nCon il partner in affari Les Goldman, Jones fond\u00f2 uno studio di animazione indipendente, la Sib-Tower 12 Productions, e ci port\u00f2 la maggior parte della sua unit\u00e0 dalla Warner Bros., tra cui Maurice Noble e Michael Maltese. Nel 1963 la Metro-Goldwyn-Mayer mise sotto contratto la Sib-Tower 12 per far produrre a Jones e il suo staff nuovi cartoni animati di \"Tom &amp; Jerry\", nonch\u00e9 un adattamento televisivo di tutti quelli prodotti fino ad allora. Questo comprendeva pesanti modifiche, compresa la rimozione della domestica afroamericana Mammy Due Scarpe e la sua sostituzione con una di origine irlandese doppiata da June Foray. Nel 1964 la Sib-Tower 12 venne assorbita dalla MGM e ribattezzata MGM Animation/Visual Arts. Il corto di Jones \"Il puntino e la linea\" vinse l'Oscar al miglior cortometraggio d'animazione ai Premi Oscar 1966. Jones diresse anche diretto il corto animato \"The Bear That Wasn't\".\nMentre la serie \"Tom &amp; Jerry\" finiva (sarebbe stata interrotta nel 1967), Jones inizi\u00f2 a produrre materiale televisivo. Nel 1966 produsse e diresse lo speciale TV \"Il Grinch e la favola di Natale!\", con la voce di Boris Karloff. Jones continu\u00f2 a lavorare su altri speciali televisivi come \"Horton e i piccoli amici di Chistaqua\" (1970), ma il suo obiettivo principale in questo periodo era la produzione del lungometraggio \"Il casello fantasma\", che ebbe una tiepida accoglienza dal pubblico quando la MGM lo distribu\u00ec nel 1970. Nel 1969 Jones co-diresse \"The Pogo Special Birthday Special\", basato sulla striscia a fumetti \"Pogo\" di Walt Kelly, e doppi\u00f2 i personaggi di Porky Pine e Bun Rab.\nLa MGM chiuse la divisione di animazione nel 1970, e Jones fond\u00f2 ancora una volta un suo studio, la Chuck Jones Productions. Produsse una serie TV per bambini per il sabato mattina della ABC intitolata \"Curiosity Shop\". Nel 1973 produsse una versione animata del libro di George Selden \"The Cricket in Times Square\", e avrebbe continuato a produrre due sequel, \"A Very Merry Cricket\" (1973) e \"Yankee Doodle Cricket\" (1975). I suoi lavori pi\u00f9 importanti in questo periodo furono tre adattamenti televisivi animati di racconti da \"Il libro della giungla\" di Rudyard Kipling: \"Mowgli's Brothers\", \"The White Seal\" e \"Rikki-Tikki-Tavi\". Durante questo periodo, Jones cominci\u00f2 a sperimentare con personaggi pi\u00f9 realisticamente progettati, la maggior parte dei quali aveva occhi pi\u00f9 grandi, corpi magri e proporzioni alterate, come quelle dei personaggi Looney Tunes. Inoltre si concentr\u00f2 meno sulla slapstick e divenne anche pi\u00f9 coinvolto nel processo di sceneggiatura. Jones riprese a lavorare con la Warner Bros. nel 1976 con l'adattamento televisivo animato \"Carnival of the Animals\" con Bugs Bunny e Daffy Duck. Jones produsse anche il film del 1979 \"Super Bunny in orbita!\", che \u00e8 una compilation dei suoi migliori corti cinematografici; Jones produsse nuovi cortometraggi di Wile E. Coyote e Beep Beep per la serie \"The Electric Company\" e per gli special \"\" (1979) e \"Bugs Bunny ne fa di tutti i colori\" (1980).\nDal 1977 Jones scrisse e disegn\u00f2 la striscia a fumetti \"Crawford\" per la Chicago Tribune-NY News Syndicate. IDW Publishing ha raccolto la striscia di Jones nel 2011 come parte della sua biblioteca dei fumetti americani.\nNel 1978 la moglie di Jones, Dorothy, mor\u00ec; tre anni dopo, Jones spos\u00f2 Marian Dern, la scrittrice della striscia a fumetti \"Rick O'Shay\".\nUltimi anni.\nNel corso degli anni '80 e '90 Jones dipinse fumetti e parodie, venduti attraverso le gallerie di animazione dalla compagnia di sua figlia, la Linda Jones Enterprises. Jones fu consulente creativo e character designer per due speciali animati di Raggedy Ann e per il primo speciale natalizio di Alvin and the Chipmunks, \"A Chipmunk Christmas\". Cre\u00f2 anche nuovi cartoni animati per Internet basati sul suo nuovo personaggio, Thomas Timberwolf. Fece un cameo nel film del 1984 \"Gremlins\" e diresse le sequenze animate che aprono e chiudono \"Gremlins 2 - La nuova stirpe\" (1990). Jones diresse sequenze animate anche per altri film, come \"Frequenze pericolose\" (1992) e \"Mrs. Doubtfire - Mammo per sempre\" (1993). Jones non era un fan di molta animazione contemporanea, definendo la maggior parte di essa, in particolare i cartoni animati televisivi come quelli della Hanna-Barbera, \"radio illustrata\".\nNel 1988 Jones contribu\u00ec alla creazione del Museum of the Moving Image (Londra) trascorrendo alcuni giorni di lavoro in alto sui ponteggi creando una sequenza di inseguimento direttamente sulle alte pareti del museo.\nJones fu un'autorit\u00e0 storica nonch\u00e9 un importante contributo allo sviluppo dell'animazione per tutto il XX secolo. Ricevette una laurea ad honorem dalla Oglethorpe University nel 1993.\nNei suoi ultimi anni Jones divenne l'ex-alunno pi\u00f9 vocale dello studio di Termite Terrace, tenendo frequentemente conferenze e seminari e lavorando per educare i nuovi arrivati nel campo dell'animazione. Molti dei suoi principi, quindi, trovarono la loro strada nella coscienza dell'animazione tradizionale, venendo visti in film come \"Le follie dell'imperatore\" e \"Lilo &amp; Stitch\".\nPer il suo contributo all'industria cinematografica, Jones ha una stella sulla Hollywood Walk of Fame al 7011 di Hollywood Boulevard.\nJones, il cui lavoro era stato candidato tre volte nel corso della sua carriera al Premio Oscar (che vinse per \"Il puntino e la linea\"), ricevette un Oscar onorario nel 1996 dal Collegio dei Governatori dell'Academy of Motion Picture Arts and Sciences, per \"la creazione di cartoni animati classici e personaggi dei cartoni le cui vite animate hanno portato gioia alle nostre per oltre mezzo secolo\". Allo show di quell'anno, Robin Williams, un reo confesso \"alcolizzato di Jones\", consegn\u00f2 il premio onorario a Jones, chiamandolo \"l'Orson Welles dei cartoni animati\", e il pubblico diede a Jones una standing ovation mentre camminava sul palco. Da parte sua, un Jones lusingato osserv\u00f2 ironicamente nel suo discorso di accettazione: \"Beh, cosa posso dire di fronte a queste prove umilianti? Mi dichiaro colpevole davanti al mondo di aver diretto oltre trecento cartoni animati negli ultimi cinquanta o sessant'anni. Speriamo che questo voglia dire che mi avete perdonato.\"\nL'ultimo cartone animato dei Looney Tunes di Jones fu \"Da qui all'eternit\u00e0\" (1997), interpretato da Bugs Bunny e Yosemite Sam, con Greg Burson come voce di Bugs. Il cartone animato venne dedicato a Friz Freleng, deceduto nel 1995.\nJones mor\u00ec di infarto il 22 febbraio 2002. Fu cremato e le sue ceneri vennero disperse in mare. Dopo la sua morte, il cartone animato dei Looney Tunes \"Daffy Duck for President\", basato sul libro che Jones aveva scritto e con lo stile di Jones per i personaggi, originariamente previsto per l'uscita nel 2000, venne distribuito nel 2004 come parte del disco 3 della raccolta DVD \"\".\nDal 2001 al 2004 Cartoon Network trasmise \"The Chuck Jones Show\", che presentava cortometraggi da lui diretti. Il programma vinse un Annie Award. La vita e l'eredit\u00e0 di Jones sono state celebrate il 12 gennaio 2012, con l'inaugurazione ufficiale di \"The Chuck Jones Experience\" al Circus Circus Las Vegas. Molti familiari di Jones hanno accolto personaggi famosi, appassionati di animazione e visitatori per la nuova attrazione quando l'hanno aperta in modo appropriato e non convenzionale. Tra i presenti c'era la vedova di Jones Marian J. Dern, la figlia Linda e i nipoti Craig, Todd e Valerie Kausen."}
{"id": "217383", "revid": "88740", "url": "https://it.wikipedia.org/wiki?curid=217383", "title": "John Halas", "text": "Si trasferisce in Gran Bretagna nel 1936, dove nel 1940, assieme a sua moglie Joy Batchelor, fonda uno studio, la Halas and Batchelor. \nLo studio si concentra dapprima su film di propaganda antifascista, poi, finita la guerra, si concentra su produzioni sia divulgative che di intrattenimento. Ma il salto di qualit\u00e0 viene fatto producendo nel 1954, \"La fattoria degli animali\", adattamento del celebre romanzo di George Orwell. \nPer quanto il punto di partenza potesse sembrare ideologico Halas e la Batchelor decisero di realizzare un film per tutti. Stilisticamente gli animali sono lontani dai connotati antropomorfi tipici della scuola Disney e conservano una propria dignitosa animalit\u00e0. Si sollevarono molte critiche a proposito del cambio di finale, che, a differenza del pessimismo di Orwell, si risolve in un lieto fine, ma i due artisti giustificarono il cambio come segnale di apertura e ottimismo verso il futuro. Il film vide la luce nel 1954, e fu il primo lungometraggio d'animazione britannico."}
{"id": "217384", "revid": "120541727", "url": "https://it.wikipedia.org/wiki?curid=217384", "title": "George Dunning", "text": "Nato in Canada, fa apprendistato al \"National Film Board of Canada\". Trasferitosi a Londra, dopo alcuni riusciti cortometraggi, approda al lungometraggio con \"Yellow Submarine\", film incentrato sui Beatles. Quest'opera si distingue per una grafica innovativa e psichedelica e per i numerosi riferimenti alla cultura dell'epoca."}
